{"id": "709867", "revid": "125145472", "url": "https://it.wikipedia.org/wiki?curid=709867", "title": "Russia sotto Caterina II", "text": "Il regno di Caterina II (1762-1796) si denota per l'espansione territoriale, che porta l'impero ad acquisire nuove terre a sud e ad ovest, e per il consolidamento interno.\nLa guerra russo-turca.\nCon il trattato di K\u00fc\u00e7\u00fck Kaynarca del 1774, che mette fine alla guerra scoppiata nel 1768 con l'Impero ottomano, l'Impero russo ottiene uno sbocco sul mar Nero ed i tartari di Crimea divengono indipendenti da Costantinopoli.\nNel 1783 Caterina annette la Crimea facendo cos\u00ec scoccare la scintilla di una nuova guerra russo-turca. Questa inizia nel 1787 e si conclude con il trattato di Ia\u0219i del 1792 grazie a cui la Russia si espande a sud del fiume Nistro. I termini del trattato sembrano avvicinare il compimento di quello che Caterina chiama \"progetto greco\" ossia l'espulsione degli Ottomani dall'Europa ed il rinnovamento dell'Impero Bizantino sotto controllo russo. Anche nella regione balcanica l'Impero ottomano, ormai in crisi, deve tollerare la sempre maggior influenza russa.\nLa conquista della Polonia, Ucraina e Bielorussia.\nL'espansione russa verso ovest si realizza come risultato della spartizione della Polonia. Nel XVIII secolo con l'indebolimento del potere centrale ciascuno degli stati confinanti (Russia, Prussia ed Austria) cercano di mettere sul trono un proprio candidato. Nel 1772 le tre nazioni decidono una prima spartizione del territorio polacco con cui la Russia riceve parte della Bielorussia e la Livonia. Dopo questa spartizione la Polonia tenta una profonda riforma interna, riforma che include la concessione di una costituzione, atto che allarma i reazionari sia in Polonia che in Russia.\nUsando la scusa del pericolo del radicalismo le tre potenze confinanti abrogano la costituzione polacca e nel 1793 si spartiscono un'ulteriore parte del restante territorio polacco. La Russia acquista la maggior parte della Bielorussia e l'Ucraina ad ovest del fiume Dnepr. La Polonia reagisce con un'insurrezione anti-russa ed anti-prussiana che termina nel 1795 con la definitiva scomparsa della Polonia stessa come unit\u00e0 autonoma.\nBench\u00e9 la spartizione della Polonia aggiunga territori e prestigio alla Russia essa crea anche tutta una serie di nuove difficolt\u00e0. La scomparsa della Polonia fa scomparire il cuscinetto di confine, ad ovest, e quindi ora la Russia si trova direttamente in contatto con Prussia ed Austria. In pi\u00f9 l'impero diventa etnicamente eterogeneo comprendendo ora un grande numero di polacchi, ucraini, bielorussi ed ebrei. \nDiversa \u00e8 la situazione dei polacchi che oltre al risentimento per la perdita dell'indipendenza risentono fortemente della differenza di religione, essendo loro di fede cattolica e non ortodossa, e quindi faticano ad integrarsi. La Russia nel 1742 aveva bandito gli ebrei che erano sempre stati visti come un gruppo alieno. Un decreto del 3 gennaio 1792, formalmente detto \"barriere all'insediamento\", che permette agli ebrei di risiedere solamente nella parte occidentale dell'impero, sar\u00e0 la causa delle discriminazioni anti-ebraiche che avverranno in seguito.\nAllo stesso tempo la Russia abolisce l'autonomia dell'Ucraina ad est del Dnepr, nei territori del Baltico ed in varie aree di stanziamento dei cosacchi. Con questa enfasi di un'amministrazione uniforme dell'impero Caterina precorre la politica di russificazione che verr\u00e0 perseguita dagli zar successivi.\nLa riforma legislativa.\nGli storici hanno a lungo dibattuto sulla sincerit\u00e0 di Caterina come monarca illuminato: malgrado la sua amicizia con Voltaire, Diderot e d'Alambert, molti di essi dubitano che essa credesse veramente in un governo che avesse come obiettivo lo sviluppo delle risorse dell'impero e rendesse l'amministrazione realmente efficiente. All'inizio Caterina tenta di razionalizzare le procedure di governo attraverso la legge. Nel 1767 crea una commissione, di 573 membri, delegati di tutti gli ordini della societ\u00e0, come nobili, cittadini e altri rappresentanti, con lo scopo di codificare le leggi russe. Bench\u00e9 la commissione non giunga a formulare un nuovo codice legislativo \u2014 a causa dell'arretratezza delle istituzioni e in specie del sistema giudiziario \u2014 le istruzioni alla commissione di Caterina introducono in Russia elementi di analisi del diritto di chiara matrice occidentale.\nLa riorganizzazione territoriale.\nDurante la guerra contro l'Impero ottomano del 1768-1774, la Russia speriment\u00f2 una grande sollevazione interna, la rivolta di Puga\u010d\u00ebv. Nel 1773 un cosacco del Don Emel'jan Puga\u010d\u00ebv si nomin\u00f2 zar col nome di Pietro III. Altri cosacchi, varie trib\u00f9 turche che mal accettavano l'ingerenza dello stato centralizzato, lavoratori delle industrie degli Urali e contadini desiderosi di liberarsi della servit\u00f9 (si tenga conto che in Russia la servit\u00f9 della gleba, ossia il vincolo dei contadini alla terra, verr\u00e0 abolita solo nel XIX secolo) si unirono alla ribellione. La congiuntura bellica permetteva Puga\u010d\u00ebv di assumere il controllo di parte della regione del Volga ma nel 1774 l'esercito regolare sconfisse definitivamente i ribelli.\nLa ribellione di Puga\u010d\u00ebv aument\u00f2 la determinazione di Caterina di riorganizzare l'amministrazione locale. Nel 1775 ella divise la Russia in province e distretti basandosi sui censimenti della popolazione. Ciascuna provincia possedette un suo ampio apparato amministrativo, di polizia e giudiziario. Molti nobili, che in accordo con le leggi emanate da Pietro I non potevano servire per troppo tempo nell'amministrazione centrale, ricevettero significativi incarichi nell'amministrazione provinciale.\nCaterina tent\u00f2 anche di strutturare la societ\u00e0 in gruppi sociali ben definiti. Nel 1785 pubblic\u00f2 le patenti per i nobili ed i cittadini. Le patenti di nobilt\u00e0 confermavano i privilegi nobiliari.\nLe \"patenti delle citt\u00e0\" risultano complesse ed in ultima analisi meno valide di quelle della nobilt\u00e0. Il fallimento della pubblicazione di patenti simili per i contadini o la rinuncia al miglioramento delle loro condizioni di servaggio lasciano, agli occhi di molti, incomplete le riforme sociali di Caterina.\nL'ammodernamento dell'impero.\nL'unico settore nel quale l'ispirazione illuministica influ\u00ec sull'opera di Caterina II fu quello dell'educazione e dell'assistenza sanitaria: case di educazione furono istituite a Mosca e a Pietroburgo, mentre nei capoluoghi furono aperte scuole anche per gli adulti, si costruirono nuovi ospedali e le citt\u00e0 furono obbligate a provvedersi di medici e di farmacie.\nAnche l'occidentalizzazione dell'\u00e9lite intellettuale prosegue. Aumenta il numero di libri e giornali pubblicati portando cos\u00ec alla luce il dibattito intellettuale e la critica sociale. Nel 1790 Aleksandr Nikolaevi\u010d Radi\u0161\u010dev pubblica il suo \"Viaggio da San Pietroburgo a Mosca\", un feroce attacco al servaggio ed all'autocrazia. Caterina, spaventata dagli eventi della rivoluzione francese, fa arrestare Radi\u0161\u010dev e lo fa deportare in Siberia. Radi\u0161\u010dev in seguito sar\u00e0 riconosciuto come padre del radicalismo russo.\nCaterina porta a compimento molti degli indirizzi di Pietro il Grande e pone le basi per l'impero del XIX secolo. La Russia diventa una potenza in grado di competere con i suoi confinanti europei sia in campo militare che politico-diplomatico. L'\u00e9lite culturale russa diventa pi\u00f9 simile alle \u00e9lite dell'Europa centrale ed occidentale. L'organizzazione della societ\u00e0 ed il sistema di governo dal sistema centralizzato di Pietro I al decentramento provinciale di Caterina, rimane sostanzialmente inalterato fino all'abolizione della servit\u00f9 della gleba nel 1861 e sotto certi aspetti fino alla caduta della monarchia nel 1917. Sotto la spinta di Caterina la Russia si spinge a sud fino ad includere Odessa sul Mar Nero fornendo le basi per il commercio di grano nel XIX secolo.\nI limiti del regno di Caterina.\nMalgrado tutto, l'impero che Pietro I e Caterina II costruiscono rimane minato da profondi problemi. Una piccola \u00e9lite fortemente occidentalizzata, aliena alle masse contadine che costituiscono la maggioranza della popolazione, promuove questioni circa la vera natura della Russia, della sua storia e della sua identit\u00e0. La Russia raggiunge la sua posizione militare nell'Europa basandosi sulla coercizione e su un'economia che ha ancora la sua base nella servit\u00f9 della gleba. Bench\u00e9 lo sviluppo economico sia parzialmente sufficiente per le necessit\u00e0 del XVIII secolo esso rimane non adeguato per permettere una rivoluzione industriale come avviene nell'occidente europeo.\nCaterina cerca di organizzare la societ\u00e0 russa in una struttura corporativa in opposizione a quegli ideali, che saranno poi tipici della Rivoluzione francese, di libert\u00e0 individuale e diritti del cittadino. Gli ampliamenti territoriali e l'inglobamento di un sempre crescente numero di non russi all'interno dell'impero getta le basi per i futuri problemi del nazionalismo. In conclusione la primaria questione della servit\u00f9 della gleba e dell'autocrazia basata sulla morale fanno presagire il conflitto tra stato e \"intellighenzia\" che diventer\u00e0 dominante nel corso del XIX secolo.\nOltre alla grande variet\u00e0 di nazionalit\u00e0 la Russia ospita anche una grande variet\u00e0 di fedi religiose, spesso su base etnica. La popolazione comprende finlandesi, tedeschi, estoni e lettoni di fede luterana; lituani, polacchi e lettoni di fede cattolica; bielorussi e ucraini ortodossi e uniati, popolazioni dell'est e del sud di fede islamica; greci e georgiani di rito greco-ortodosso e membri della chiesa apostolica armena oltre le numerose comunit\u00e0 ebraiche presenti soprattutto in Polonia e Ucraina.\nAlle riforme di governo fa riscontro la nascita della polizia segreta e della censura che diventano il principale strumento nelle mani della nobilt\u00e0 per mantenere inalterati i rapporti di potere all'interno della Russia. Dopo 32 anni di regno Caterina muore nel 1796."}
{"id": "709868", "revid": "599013", "url": "https://it.wikipedia.org/wiki?curid=709868", "title": "Domenico Schierano", "text": "Fu professionista dal 1919 al 1926.\nCarriera.\nDa dilettante, si impose nel Giro del Piemonte, nella Coppa del Re e nella Torino-Milano nel 1917. Da professionista ottenne solo piazzamenti, con due quinti posti al nel Giro d'Italia del 1920 e nel Giro d'Italia del 1922. Nel 1922 vinse la classifica isolati."}
{"id": "709870", "revid": "2135063", "url": "https://it.wikipedia.org/wiki?curid=709870", "title": "The Invisible Man (Queen)", "text": "The Invisible Man \u00e8 un brano della rock band britannica Queen, scritto dal batterista Roger Taylor ed estratto il 7 agosto 1989 come terzo singolo dall'album \"The Miracle\" dello stesso anno.\nIl brano.\nLa canzone \u00e8 cantata prevalentemente dal cantante Freddie Mercury, ma Taylor canta alcune parti del brano. Inizialmente l'album \"The Miracle\" avrebbe dovuto prendere il nome di \"The Invisible Men\", ma poi si prefer\u00ec dare questo nome (anche se al singolare, \"The Invisible Man\") a tale traccia.\nNel 2010 il singolo \u00e8 stato ripubblicato all'interno del box set \"\".\nVideoclip.\nIl videoclip, girato dai Torpedo Twins il 26 luglio 1989 (lo stesso giorno del compleanno di Roger Taylor), \u00e8 un misto tra realt\u00e0 e fantascienza: i Queen escono da un videogioco e giocano con un ragazzo; alla fine della canzone tutto torna normale.\nLato B.\nLa B-Side del singolo \u00e8 \"Hijack My Heart\", brano scritto e cantato da Roger Taylor durante le sessioni di registrazione per \"The Miracle\", ma escluso dalla tracklist finale dell'album."}
{"id": "709871", "revid": "363629", "url": "https://it.wikipedia.org/wiki?curid=709871", "title": "Sigma (disambigua)", "text": ""}
{"id": "709873", "revid": "6923", "url": "https://it.wikipedia.org/wiki?curid=709873", "title": "Giovan Girolamo II Acquaviva d'Aragona", "text": "Biografia.\nFiglio di Giosia III e di Francesca Caracciolo, discendente dalla famosa potente antica famiglia napoletana che governava da secoli il feudo di Atri, nel 1679 divenne Duca, succedendo al padre.\nCom'era tradizione della famiglia, ricevette in giovane et\u00e0 una accurata educazione umanistica, che gli consent\u00ec di divenire un buon conversatore e poeta. Fu membro dell'Accademia dell'Arcadia con lo pseudonimo di \"Idalmo Trigonio\". Quattro suoi sonetti furono pubblicati nel 1717 nella raccolta \"Rime degli Arcadi\", altri quattro lo furono nella raccolta \"Rime dell'avvocato Gio. Batt. Felice Zappi\", pubblicate per la prima volta nel 1723. Nondimeno, Giovanni Girolamo fu anche una personalit\u00e0 brutale e rissosa, dedita ai vizi tipici dell'aristocrazia spagnola della seconda met\u00e0 del '600.\nRimasto estraneo alla congiura di Macchia, si schier\u00f2 su posizioni fortemente lealiste con l'avvento al trono di Filippo V di Spagna. Venne da questi premiato con il vicariato militare e civile degli Abruzzi. Tale nomina apr\u00ec, di fatto, una lotta negli Abruzzi con l'altro grande signore feudale, Cesare Michelangelo d'Avalos che, invece, si era schierato con la fazione filo-imperiale. Molte delle scaramucce militari che si verificarono negli Abruzzi nei primi anni del '700, videro come protagonisti vassalli o briganti al soldo del marchese scontrarsi con le truppe al comando del duca d'Atri. La scelta del campo opposto a quello del marchese del Vasto dischiudeva peraltro l'allettante prospettiva di acquisire, in caso di esito favorevole della grande guerra di Successione spagnola, dei territori del d'Avalos nella regione (16 feudi nell'Abruzzo Citra e 1 feudo nell'Abruzzo Ultra). Nell'ambito della Guerra di successione spagnola si inquadra la partecipazione di Giovan Girolamo alla difesa di Pescara nel 1707 da un corpo di spedizione austriaco. Dopo aver resistito ad un assedio durato oltre due mesi, fu costretto alla resa e si rifugi\u00f2 dapprima ad Ascoli Piceno e poi a Roma, dal fratello, il cardinale Francesco Acquaviva d'Aragona. Filippo V gli confer\u00ec nel 1702 l'onorificenza del Toson d'Oro, e l'anno successivo quella di Grande di Spagna di I classe.\nSpos\u00f2 Lavinia, figlia di Niccol\u00f2 I Ludovisi e, dopo la morte di questa, Eleonora Spinelli, dalla quale ebbe una numerosa prole. Nessuno dei suoi figli tuttavia gener\u00f2 eredi, e nel 1760 con la morte di Isabella, ultima dei suoi figli, questo ramo della famiglia Acquaviva si estinse.\nMor\u00ec a Roma nel 1709 e fu sepolto nella Chiesa di Santa Cecilia. Gli successe nel ducato di Atri il figlio Giosia IV."}
{"id": "709876", "revid": "1428919", "url": "https://it.wikipedia.org/wiki?curid=709876", "title": "Raffaele Castorani", "text": "Biografia.\nDopo aver compiuti i primi studi in seminario, consegu\u00ec la laurea in Medicina e Chirurgia nell'Universit\u00e0 di Napoli. \nImpegnato anche sul fronte politico, partecip\u00f2 ai moti del 1848 sia a Napoli che a Venezia, dove si prodig\u00f2 anche come medico nella lotta al colera. Fu esule per dieci anni e visse anche a Parigi. \nDopo l'Unit\u00e0 d'Italia rientr\u00f2 in patria e, acquisita la qualifica di Professore, fu chiamato a dirigere la Clinica Oculistica di Bologna in virt\u00f9 degli studi specialistici nel frattempo compiuti. In seguito ottenne la direzione della Clinica Oftalmica dell'Universit\u00e0 di Napoli."}
{"id": "709878", "revid": "729019", "url": "https://it.wikipedia.org/wiki?curid=709878", "title": "Sigma (anatomia)", "text": "Nell'anatomia il colon sigmoideo, o semplicemente sigma, o colon ileo-pelvico \u00e8 una parte del colon.\nAnatomia.\nIl colon sigmoideo \u00e8 la parte terminale dell'intestino crasso (Colon) a \"S\" (forma sigmoidale) compreso tra il colon discendente e il retto. \u00c8 chiamato anche colon pelvico, ma non \u00e8 anatomicamente corretto, poich\u00e9 in caso di \"dolicosigma\", cio\u00e8 di allungamento di questo tratto di intestino, possiamo avere sigma in fossa iliaca destra o in addome superiore. Diversamente dal colon non possiede austrature, cio\u00e8 le fasce muscolari circonferenziali.\n\u00c8 il segmento del colon pi\u00f9 variabile per lunghezza, conformazione, e quello con il maggior numero di appendici epiploiche. \u00c8 completamente ricoperto dal peritoneo e ancorato alla parete addominale posteriore da un meso a forma di ventaglio, detto mesocolon sigmoideo.\nAnteriormente \u00e8 in rapporto con il grande omento e con alcune anse dell'ileo, posteriormente con l'arteria e la vena iliache esterne (sinistre), l'arteria e la vena genitali sinistre, il nervo genitofemorale, il nervo otturatore, il plesso sacrale, l'uretere sinistro, il muscolo grande psoas, iliaco e piriforme, la vescica e il dotto deferente nel maschio, l'utero e l'ovaio sinistro nella femmina.\nPatologia.\n\u00c8 la sede pi\u00f9 frequente dei diverticoli intestinali."}
{"id": "709880", "revid": "1543377", "url": "https://it.wikipedia.org/wiki?curid=709880", "title": "Lingua balinese", "text": "La lingua balinese \u00e8 una lingua maleo-polinesiana parlata in Indonesia, sull'isola di Bali.\nDistribuzione geografica.\nSecondo l'edizione 2009 di \"Ethnologue\", nel 2000 sono stati censiti oltre 3 milioni di locutori di balinese in Indonesia, stanziati nelle isole di Bali, Giava, Lombok, Nusa Penida e Sulawesi.\nSistema di scrittura.\nIl balinese viene scritto sia con i caratteri balinesi sia con i caratteri latini. L'alfabeto giavanese, utilizzato in passato, \u00e8 stato abbandonato.\nAlfabeto balinese.\nI caratteri \"carakan\" sono composti da un sistema alfasillabario derivante dall'indiano brahmi. Esistono 47 lettere ognuna rappresentante una sillaba. Il balinese puro \u00e8 composto da 18 consonanti e 9 vocali. Ogni consonante ha poi una congiunzione chiamata \"gantungan\" che annulla la vocale intrinseca della sillaba precedente. "}
{"id": "709883", "revid": "599013", "url": "https://it.wikipedia.org/wiki?curid=709883", "title": "Nicola Di Biase", "text": "Attivo nei primi anni 1920, partecip\u00f2 a tre edizioni del Giro d'Italia tra il 1920 ed il 1922, concludendo al decimo posto nel 1920 ed all'ottavo posto nel 1922."}
{"id": "709884", "revid": "123085275", "url": "https://it.wikipedia.org/wiki?curid=709884", "title": "Amiga 1200", "text": "Il Commodore Amiga 1200 o Commodore A1200 (produzione Commodore International), in seguito Amiga 1200 o Amiga A1200 (produzione Amiga Technologies), \u00e8 un home computer basato sulla piattaforma Amiga.\nEvoluzione dell'Amiga 600, l'Amiga 1200 \u00e8 stato lanciato sul mercato il 21 ottobre 1992 al prezzo di 399 sterline, in Gran Bretagna, e di 599 dollari, negli Stati Uniti, e commercializzato fino al 1996.\nL'Amiga 1200 era in diretta competizione con l'Atari Falcon, ma essendo proposto come home computer era in competizione anche con i personal computer IBM compatibili e le console a 16 bit.\nStoria.\nL'Amiga 1200 \u00e8 stato commercializzato da Commodore International a partire dal 21 ottobre 1992.\nDurante il primo anno di commercializzazione il computer ottenne un buon successo di vendite, ma non comparabile con le pi\u00f9 blasonate console del periodo, e nel desiderio di entrare anche in questo mercato, la Commodore lanci\u00f2 l'Amiga CD32 nel mese di giugno 1993, compatibile con il 1200.\nIl futuro sembrava roseo per l'Amiga 1200, ma i problemi finanziari di Commodore International, che ancora non si era ripresa dal fallimento del CDTV, e l'insuccesso dell'Amiga CD32 decretarono la fine del colosso fondato da Jack Tramiel e la fine dell'Amiga 1200.\nNel 1995 la Escom acquista la propriet\u00e0 intellettuale della piattaforma Amiga (non per\u00f2 il marchio \"Commodore\") e attraverso la controllata Amiga Technologies rilancia sul mercato l'Amiga 1200.\nIl modello prodotto dalla Escom era sostanzialmente identico all'originale, alcune minime differenze erano state attuate al firmware e al floppy disk drive, prodotto per PC ed adattato alle esigenze Amiga. Questo drive si \u00e8 dimostrato adatto per la maggior parte delle applicazioni tranne che per alcuni giochi che utilizzavano speciali tecniche di caricamento delle tracce come misura antipirateria. Inoltre poteva essere integrata con un Catweasel.\nIl computer fu commercializzato ad un prezzo superiore rispetto a quanto era stato venduto due anni prima (uguale al prezzo di lancio del 1992), scoraggiando i potenziali acquirenti che ignorarono largamente il prodotto, e fornendo esigue entrate pecuniarie alla Escom.\nA dispetto dell'insuccesso di vendite, ed ai problemi finanziari della Escom, l'Amiga 1200 fu commercializzato fino al tardo 1996.\nDescrizione.\nCome i suoi predecessori, l'Amiga 500, l'Amiga 500 Plus e l'Amiga 600, l'Amiga 1200 ha un case monoblocco con tastiera e floppy disk drive integrati ma alimentatore esterno. Come l'Amiga 600 permette l'installazione interna di un hard disk da 2,5 pollici.\nSpecifiche tecniche.\nIl modello A1200 rappresentava l'evoluzione tecnica dei modelli A500 e A600.\nIl processore centrale \u00e8 un Motorola 68EC020 (EC indica una versione di Motorola 68020 semplificata con bus indirizzi a 24 bit) a 14\u00a0MHz, mentre il chipset \u00e8 l'AGA, notevolmente pi\u00f9 potente dei precedenti OCS e ECS, ed installato anche sul sistema professionale Amiga 4000.\nDi base aveva solo 2 MB di Chip RAM (RAM condivisa tra chipset e processore) e questo limitava molto le prestazioni. Era possibile espandere la memoria aggiungendo fino a 8 MB di Fast RAM (RAM dedicata al processore), ma grazie allo slot di espansione era addirittura possibile installare una scheda di espansione dotata di CPU (Motorola 68030, 68040 o 68060), FPU (Motorola 68881 o 68882) e slot per RAM di tipo SIMM, ovviando il limite massimo degli 8 MB di Fast RAM.\nNon aveva l'hard disk, ma era predisposto all'installazione grazie all'interfaccia IDE e al vano interno da 2,5 pollici.\nIl sistema operativo installato nella prima versione Commodore era l'AmigaOS 3.0 che usava il Kickstart 3.0 (39.106). Il S.O. occupava ben 5 dischetti, il che rendeva praticamente obbligatorio dotarsi di hard disk per un utilizzo con applicativi da ufficio.\nL'uscita video poteva essere TV (PAL/NTSC) o VGA fino a 1280x720. Il chipset AGA supportava fino a 256 colori su schermo o 262144 in modalit\u00e0 HAM-8. L'audio era stereo a 8 bit fino a 28\u00a0kHz, ma la qualit\u00e0 percepita era molto buona, difficilmente distinguibile dai 16 bit (grazie al rapporto Segnale/Rumore di 70\u00a0dB).\nNonostante fosse concepito come un computer da gioco, opportunamente espanso diventava un sistema professionale completo, di fatto non molto diverso dall'Amiga 4000 come potenza e capacit\u00e0 grafiche.\nPopolarit\u00e0.\nL'A1200 non divenne, nonostante le migliorie tecniche, popolare quanto il fratello minore Amiga 500. Comunque, nonostante la Commodore non abbia mai divulgato gli estratti delle proprie vendite, si calcola che dal 1992 fino alla bancarotta siano stati venduti e distribuiti quasi un milione di Amiga 1200.\nVideogiochi.\nCome gli Amiga classici, il 1200 fu ampiamente utilizzato nel campo dei videogiochi. Si contano circa 500 giochi per Amiga che funzionano con il chipset AGA. Uscirono sia giochi esclusivi per Amiga 1200 e superiori, sia giochi esistenti anche per gli Amiga inferiori, ma dotati di migliorie perlopi\u00f9 estetiche nelle versioni specifiche per AGA.\nSecondo una selezione fatta dalla rivista \"Retro Gamer\", dichiaratamente approssimativa data la difficolt\u00e0 di scelta, i dieci pi\u00f9 grandi giochi per Amiga 1200 sono ', \"Fightin' Spirit\", \"Alien Breed\", \"T-Zer0\", \"Simon the Sorcerer\", \"Deluxe Galaga\", \"OnEscapee\", \"XP8\", ', \"Payback\"."}
{"id": "709885", "revid": "287204", "url": "https://it.wikipedia.org/wiki?curid=709885", "title": "Costantino Roberto", "text": "Si form\u00f2 musicalmente presso il Conservatorio di Santa Maria di Loreto sotto l'insegnamento di Giovanni Veneziano, secondo maestro di cappella dell'istituto. Contemporaneamente studi\u00f2 violino con il celebre Alessandro Scarlatti e dopo alcuni anni ne divent\u00f2 \"virtuoso\". Successivamente entr\u00f2 come primo violino nell'orchestra del Teatro San Bartolomeo e nel 1737 assunse la stessa posizione al teatro San Carlo (il quale era stato aperto il 4 novembre di quell'anno).\nIl 2 giugno 1732, dopo la rappresentazione del suo oratorio \"Santa Tecla\", entr\u00f2 come musicista aggiunto nella Cappella Reale Napoletana. Secondo una lettera redatta da Leonardo Leo e Francesco Mancini, egli entr\u00f2 nella cappella non solo per merito delle proprie doti di violinista, ma anche grazie alla sua abilit\u00e0 compositiva. Nessuna delle sue musiche \u00e8 giunta sino a noi."}
{"id": "709888", "revid": "580", "url": "https://it.wikipedia.org/wiki?curid=709888", "title": "Criterio di Routh-Hurwitz", "text": "In matematica, in particolare in algebra lineare, il criterio di Routh-Hurwitz determina il numero di radici a parte reale positiva e negativa di un polinomio a partire dai suoi coefficienti, migliorando il criterio di Cartesio.\nRisulta utile per esempio per determinare la stabilit\u00e0 di un sistema dinamico lineare e tempo-invariante a singolo ingresso e singola uscita (SISO).\nDerivazione.\nIl criterio \u00e8 legato al teorema di Routh-Hurwitz: formula_1, dove:\nDescrizione.\nSia dato il polinomio finito formula_18 nel quale si assuma formula_19 Si costruisce la matrice di Routh:\nin cui gli elementi formula_21 e successivi sono legati ai coefficienti. Ogni elemento corrisponde al rapporto tra il determinante della matrice composta dagli elementi delle due righe superiori, nella prima colonna e nella colonna successiva a quella dell'elemento, e il primo coefficiente (cambiato di segno) della riga immediatamente sopra l'elemento che si sta calcolando:\nLa costruzione termina non appena rimane un'unica matrice quadrata con determinante nullo, cio\u00e8 due coefficienti consecutivi con un solo valore ciascuno. Infatti, dove non presenti, gli elementi delle matrici sono da considerarsi nulli.\nOgni variazione (permanenza) del segno dei coefficienti della prima colonna corrisponde a una radice con parte reale positiva (negativa).\nPresenza di zeri sulla prima colonna.\nNel caso in cui un termine della prima colonna \u00e8 nullo, esistono quattro diversi metodi.\nPrimo metodo.\nSostituendo allo formula_27 il simbolo formula_28 per rappresentare un numero molto piccolo in valore assoluto, tendente a formula_29 o a formula_30.\nSe gli altri numeri della prima colonna sono tutti positivi allora formula_31.\nSe gli altri numeri della prima colonna sono tutti negativi allora formula_32.\nAltrimenti si devono considerare entrambi i casi formula_31 e formula_32.\nAd esempio:\ndiventa sostituendo lo formula_27 con formula_31\nsi vede chiaramente che formula_39 ma formula_40\nTale metodo \u00e8 a rigore giustificato solamente quando il polinomio non ha zeri sull'asse immaginario; per questo motivo in alcuni casi pu\u00f2 dar luogo ad errori (come si pu\u00f2 vedere analizzando formula_41).\nSecondo metodo.\nSi pu\u00f2 moltiplicare il polinomio dato per un binomio con zero negativo (si aggiunge cos\u00ec uno zero negativo al polinomio, permettendo di analizzare i segni degli altri zeri): essendo formula_42 il polinomio originale, si passa a studiare il polinomio formula_43\nAd esempio:\nquindi possiamo aggiungere, per esempio, uno zero in -1:\nTerzo metodo.\n\u00c8 applicabile anche in presenza di pi\u00f9 zeri consecutivi sulla stessa riga. Consiste nel sostituire la riga in questione con la stringa di numeri ottenuti sommando all'elemento formula_47-esimo della riga l'elemento di posto formula_48 nella stessa riga moltiplicato per formula_49, essendo formula_50 il numero dei primi elementi nulli.\nAd esempio:\nAl posto del primo formula_27 si prende formula_53 (che \u00e8 il primo elemento non nullo della riga) e lo si moltiplica per formula_54 essendo formula_55 gli zeri consecutivi prima del formula_53.\nQuarto metodo.\nPu\u00f2 accadere che tutti i termini di una riga siano nulli solo se la riga \u00e8 di ordine dispari; infatti le due righe precedenti devono essere proporzionali e quindi devono avere lo stesso numero di elementi (si noti che nel passare da una riga dispari ad una pari sottostante il numero di elementi non cambia). In questa circostanza si pu\u00f2 concludere che il polinomio considerato \u00e8 il prodotto di due polinomi: il primo avr\u00e0 zeri che hanno parte reale caratterizzata dalle variazioni di segno degli elementi della prima colonna della tabella sinora costruita (gli zeri di formula_58 a parte reale positiva sono tanti quante le variazioni di segno che sono apparse nella prima colonna della tabella costruita fino a quel momento); il secondo polinomio formula_59 (che si chiama equazione ausiliaria) \u00e8 di grado uguale all'indice della riga che precede la riga che si \u00e8 annullata, ha solo potenze di grado pari ed i suoi coefficienti sono nell'ordine da quello di grado massimo a quello di grado formula_27, i coefficienti della riga che precede quella che si \u00e8 annullata.\nAd esempio:\nformula_58 \u00e8 di primo grado e ha uno zero negativo, formula_59 di grado formula_53 con potenze solo di ordine pari:\nPer formula_59 possiamo calcolare gli zeri, ma nel caso il grado fosse troppo alto potrebbero esserci difficolt\u00e0. Allora la costruzione della tabella pu\u00f2 riprendere in un altro modo. Si deriva formula_59\ne ai coefficienti della riga nulla (in questo caso la terza) si sostituiscono questi nuovi coefficienti:\nSi osservi che gli zeri del polinomio formula_59, con potenze di grado solo pari, hanno una doppia simmetria rispetto a ciascun asse del piano complesso. Questo assicura che se non vi sono zeri a parte reale positiva tutti si trovano sull'asse immaginario. Pi\u00f9 precisamente la seconda parte della tabella deve essere cos\u00ec interpretata: si contano solo le variazioni di segno corrispondenti alle radici a parte reale positiva, che indichiamo con formula_72; siano formula_73 le radici a parte reale negativa (data la doppia simmetria detta anche simmetria quadrantale), se l'equazione ausiliaria \u00e8 di grado formula_11, allora le rimanenti formula_75 radici si trovano sull'asse immaginario. Nel nostro esempio l'equazione ausiliaria \u00e8 di grado formula_53, quindi formula_77. Le variazioni sono formula_78, quindi ci sono formula_79 radici a parte reale negativa e quindi formula_80 radici sull'asse immaginario."}
{"id": "709889", "revid": "438678", "url": "https://it.wikipedia.org/wiki?curid=709889", "title": "Scuto (zoologia)", "text": ""}
{"id": "709890", "revid": "436907", "url": "https://it.wikipedia.org/wiki?curid=709890", "title": "Scandal (singolo)", "text": "Scandal \u00e8 una canzone dei Queen tratta dall'album \"The Miracle\" del 1989 ed uscita come quarto singolo nell'ottobre dello stesso anno. \u00c8 l'ottava traccia del disco, brano scritto da Brian May (di cui risulta anche tra i suoi preferiti) ma accreditato all'intera band, parla dei problemi che il gruppo stesso aveva con la stampa in quel periodo. Il riferimento va in particolare al divorzio che aveva avuto May dalla moglie e alle indiscrezioni sulla salute di Freddie Mercury, dal momento che questi ancora non aveva annunciato pubblicamente di essere affetto da AIDS. In realt\u00e0, i giornalisti britannici non avevano mai avuto un bel rapporto con i Queen, da qui infatti la decisione di Mercury di tenere segreta a tutti la notizia della sua malattia fino al giorno precedente la sua morte.\nNel 2010 il singolo \u00e8 uscito nuovamente all'interno del Box Set .\nVideo musicale.\nIl videoclip del brano, girato dai Torpedo Twins il 27 settembre 1989, vede la band esibirsi su un palco progettato per assomigliare proprio a un giornale. Inoltre, come testata di quest'ultimo, c'\u00e8 la scritta \"WE WANT IT ALL\", chiaro riferimento ad un'altra canzone dello stesso album The Miracle, I Want It All.\nB-side.\nLa B-side del singolo \u00e8 \"My Life Has Been Saved\", brano inciso durante le sessioni di registrazione per \"The Miracle\", ma escluso dalla lista tracce finale. Il brano comparir\u00e0 successivamente in \"Made in Heaven\" nel 1995. La versione contenuta in tale disco \u00e8 per\u00f2 rivisitata rispetto all'originale (infatti l'intro \u00e8 fatto con il piano anzich\u00e9 con la chitarra di Brian May)."}
{"id": "709892", "revid": "121510923", "url": "https://it.wikipedia.org/wiki?curid=709892", "title": "Histosol", "text": "L'ordine degli Histosol, detti anche istosuoli, indicato con il suffisso ist, \u00e8 uno dei dodici ordini della tassonomia del suolo secondo USDA.\nCaratteristiche.\nQuesti suoli sono caratterizzati dall'alto contenuto in sostanza organica, a vari livelli di decomposizione, nei primi orizzonti (come regola, i primi 80 cm devono essere composti di carbonio organico per pi\u00f9 del 50% in volume); questo alto contenuto in sostanza organica provoca in questi suoli valori di densit\u00e0 apparente molto bassi, fino addirittura a 0,1 t/m3.\nI pi\u00f9 tipici Histosol sono i suoli torbosi, in situazioni che presentano drenaggio difficile, anche se all'interno di questo ordine si sistemano suoli sviluppatisi in ambienti ben drenati. Dal momento che anche molti Gelisol si sviluppano in ambienti mal drenati, una condizione indispensabile perch\u00e9 un suolo rientri nell'ordine degli Histosol \u00e8 la totale assenza di permafrost.\nSi tratta di suoli generalmente poveri, spesso mal drenati; possono avere pH acido, spesso anche parecchio (in certi Histosol si scende fino a pH 3). Possono essere sfruttati a fini agronomici con larghe rese previa bonifica, in quanto ricchi di sostanza organica humificata (humus), che in seguito ad opere di drenaggio si compatta e si decompone in maniera disordinata.\nSottordini.\nL'ordine si divide in quattro \"sottordini\":\nFolist.\nQuesto sottordine designa quei suoli dell'ordine degli Histosol in cui si ha saturazione per meno di 30 giorni cumulativi all'anno, sempre considerando un anno normale.\nLa componente derivante da fibre vegetali pu\u00f2 giacere su un substrato roccioso oppure su di un sedimento grossolano, del quale pu\u00f2 totalmente o parzialmente riempire i vuoti.\nI Folist si osservano a varie latitudini, generalmente in climi umidi anche se alcuni sono soggetti a regime di umidit\u00e0 \"aridico\" o \"ustico\".\nIl sottordine dei Folist si divide in quattro \"grandi gruppi\":\nFibrist.\nIl sottordine dei Fibrist designa quei suoli dell'ordine degli Histosol in cui la sostanza organica \u00e8 poco o niente decomposta: l'origine dei residui vegetali che lo compongono pu\u00f2 essere determinata abbastanza agevolmente (\"fibric Histosol\").\nInoltre, nei Fibrist si osserva saturazione idrica per pi\u00f9 di 30 giorni cumulativi all'anno (si ricadrebbe altrimenti nel sottordine dei \"Folist\"); una buona parte, anzi, vede condizioni di saturazione per gran parte di un anno normale.\nI Fibrist si osservano a quasi tutte le latitudini, ovviamente in zone depresse o tutt'al pi\u00f9 pianeggianti; supportano generalmente vegetazione naturale e pochi sono acquisiti all'attivit\u00e0 agricola. Quando questo succede, pu\u00f2 darsi che la velocit\u00e0 della decomposizione delle fibre costituenti aumenti o diminuisca; nel primo caso, la transizione verso i sottordini degli \"Hemist\" o dei \"Saprist\" sar\u00e0 accelerata.\nIl sottordine si divide in tre \"grandi gruppi\":\nHemist.\nIl sottordine degli Hemist designa i suoli dell'ordine degli Histosol in cui la sostanza organica si trova a un livello di decomposizione medio; l'origine dei residui vegetali pu\u00f2 essere determinata parzialmente e con difficolt\u00e0.\nGli Hemist sono inoltre saturati per pi\u00f9 di 30 giorni cumulativi all'anno (ricadrebbero altrimenti nel sottordine dei \"Folist\"); una buona parte, anzi, vede condizioni di saturazione per gran parte di un anno normale.\nSi osservano a quasi tutte le latitudini, in zone depresse o tutt'al pi\u00f9 pianeggianti; supportano generalmente vegetazione naturale e pochi sono drenati artificialmente e acquisiti all'attivit\u00e0 agricola.\nIl sottordine degli Hemist si divide in cinque \"grandi gruppi\":\nSaprist.\nSono gli Histosol in cui la sostanza organica si trova a un livello molto avanzato di decomposizione; l'origine dei residui vegetali pu\u00f2 essere determinata con molta difficolt\u00e0.\nAnalogamente agli \"Hemist\" e ai \"Fibrist\", i Saprist sono saturati d'acqua per pi\u00f9 di 30 giorni cumulativi all'anno (ricadrebbero altrimenti nel sottordine dei \"Folist\"). A differenza degli altri sottordini, per\u00f2, sono normalmente non saturi per un certo periodo dell'anno, sufficiente per consentire un buon livello di ossigeno libero nel profilo che consente cos\u00ec un attacco microbiologico ai residui vegetali; non a caso, infatti, se degli \"Hemist\" o dei \"Fibrist\" vengono drenati artificialmente si trasformano in tempo relativamente breve in Saprist.\nI Saprist hanno una densit\u00e0 apparente relativamente pi\u00f9 elevata degli altri Histosol (0,2 t/m3).\nIl sottordine dei Saprist si divide in quattro \"grandi gruppi\":"}
{"id": "709895", "revid": "518558", "url": "https://it.wikipedia.org/wiki?curid=709895", "title": "Giovanni Antonio Guido", "text": "Biografia.\nAbbiamo poche informazioni biografiche su di lui: probabilmente genovese, studi\u00f2 e visse a Napoli. Dal 1702 fu a Parigi, al servizio del duca d'Orl\u00e9ans, dove rest\u00f2 almeno fino al 23 marzo 1728, data di un concerto dopo il quale si perdono le sue tracce.\nScrisse gli \"Scherzi armonici sopra le quattro stagioni dell'anno\", op. 3, a imitazione delle \"Quattro stagioni\" di Vivaldi, che ebbero molto successo in Francia."}
{"id": "709911", "revid": "125952085", "url": "https://it.wikipedia.org/wiki?curid=709911", "title": "Ente di formazione", "text": "Un \"ente di formazione\"' \u00e8 un organismo di natura privata che svolge come suo compito principale la formazione, non solo professionale, delle persone (sia giovani che adulti).\nTipologie.\nStoricamente tali enti sono sovente nati come emanazione, o sono essi stessi:\nAttivit\u00e0.\nUn ente di formazione svolge la sua attivit\u00e0 erogando corsi, attivando percorsi di orientamento professionale, organizzando attivit\u00e0 di tirocinio e favorendo l'inserimento lavorativo e/o sociale dei propri utenti.\nIn Italia.\nSolitamente coordina la propria attivit\u00e0 con le Regioni e dal 2001 con le Province italiane, stipulando con esse delle convenzioni ed accedendo cos\u00ec a dei finanziamenti pubblici."}
{"id": "709913", "revid": "436907", "url": "https://it.wikipedia.org/wiki?curid=709913", "title": "The Miracle (singolo Queen)", "text": "The Miracle \u00e8 una canzone dei Queen, quinto e ultimo singolo estratto dall'omonimo album uscito nel 1989. \nDescrizione.\nLa canzone \u00e8 tra le pi\u00f9 complesse scritte da Mercury negli ultimi suoi anni di vita, ma a cui collaborarono in realt\u00e0 tutti i quattro componenti. Mercury la scrisse provando alcune melodie con la sua tastiera/synth Korg M1, che suona anche nella versione finale. L'idea per la canzone \u00e8 nata da Freddie Mercury e John Deacon, che hanno scritto la struttura di accordi di base per la canzone.\nIl brano ha caratteristiche a met\u00e0 tra il pop rock e la ballata melodica di tipica matrice \"Queen\" e presenta inoltre caratteristiche simili alle canzoni degli anni '70, tra cui la lunghezza (5'02\"), la successione di accordi e la divisione in pi\u00f9 sezioni diverse tra loro.\nIl tema principale del brano \u00e8 la pace nel mondo e la celebrazione delle creazioni dell'uomo. Anche se l'idea nacque Mercury e Deacon, il testo \u00e8 frutto di un lavoro di gruppo.\nBrian May dichiar\u00f2 che questa era una delle canzoni di Freddie Mercury che preferiva.\nIl video.\nIl video musicale della canzone, registrato il 23 novembre 1989 dai Torpedo Twins, presenta quattro ragazzini - tra cui Ross McCall, allora sconosciuto, nei panni di Mercury - esibirsi come Queen. Durante il video, McCall appare vestito in quattro diversi \"periodi\" di Freddie: gli anni '70 (capelli lunghi e tutina a scacchi), primissimi anni '80 (baffi, giacca e pantaloni di pelle neri), 1985 (jeans azzurri e canottiera, la tenuta del Live Aid) e il Magic Tour del 1986 (la giacca di pelle gialla, pantaloni bianchi con strisce rosse su entrambi i lati e scarpe sportive, ad esempio utilizzati nel famoso concerto a Wembley). Gli stessi Queen appaiono solo verso la fine del video. Come narrato da Brian May nel documentario \"Queen-Days of our lives\", il ragazzino che interpretava Mercury visse alcune ore con lo stesso per coglierne gli aspetti particolari delle sue espressioni facciali, per una interpretazione il pi\u00f9 fedele possibile del frontman.\nLato B.\nLa b-side del singolo \u00e8 una versione live di \"Stone Cold Crazy\" (brano uscito nel 1974 da \"Sheer Heart Attack\") registrata durante il concerto al \"Rainbow Theatre\" del 19 novembre 1974 e una versione live di My Melancholy Blues registrata nel 1977 in concerto durante il News of the World Tour."}
{"id": "709916", "revid": "1005847", "url": "https://it.wikipedia.org/wiki?curid=709916", "title": "Antonio Stefano Benni", "text": "Biografia.\nIl padre, funzionario all'Intendenza di finanza, mor\u00ec poco prima della sua nascita. L'infanzia e l'adolescenza di Benni trascorsero fra disagi e ristrettezze dapprima a Cuneo, fino al 1883, e poi a Milano. Nel 1894, costretto dalle necessit\u00e0 familiari ad interrompere gli studi, entr\u00f2 come apprendista nell'officina che apparteneva a Ercole Marelli.\nLa Marelli produceva piccole apparecchiature elettriche e meccaniche, e dal 1896 intraprense la strada della specializzazione produttiva con la fabbricazione di ventilatori elettrici. Questa scelta decret\u00f2 il successo dell'azienda e la sua veloce crescita dimensionale: Marelli era responsabile degli aspetti tecnici della produzione, mentre il giovane Benni si fece presto carico della direzione organizzativa e commerciale. Allo scopo di assicurarsi un vasto mercato e creare una efficiente rete di rappresentanze, a partire dal 1900 comp\u00ec numerosi viaggi in Europa e nell'America latina.\nIn pochi anni le vendite della Marelli crebbero considerevolmente sul mercato interno e su quelli esteri e nel 1905 Marelli e Benni decisero di abbandonare l'officina cittadina per progettare e costruire, in sette mesi, un grande stabilimento a Sesto San Giovanni (Milano). Il conflitto mondiale determin\u00f2 un ulteriore incremento nelle attivit\u00e0 della Marelli la quale, nel 1915, avvi\u00f2 la produzione di magneti. Nel 1919 Benni, insieme a Marelli e a Giovanni Agnelli, costitu\u00ec la Fabbrica Italiana Magneti Marelli (FIMM), il cui capitale fu versato in parti uguali dalla Fiat e dalla Marelli.\nNel 1922 mor\u00ec Ercole Marelli e gli subentr\u00f2 nella propriet\u00e0 il figlio Fermo. A quella data Benni possedeva rilevanti partecipazioni sia nella Marelli sia nelle consociate italiane e nelle filiali estere della stessa. La sua prima carica di grande spicco fu la presidenza della societ\u00e0 di cui era stato cofondatore: mantenne la carica dal 1922 al 1935, quando subentr\u00f2 Fermo Marelli. In seguito copr\u00ec diversi incarichi di prestigio in banche, aziende e societ\u00e0 prestigiose. Nel primo dopoguerra fu nominato cavaliere del lavoro. Membro del Consiglio superiore dell'Economia e del Lavoro, a partire dal 1921 divenne Deputato del Regno d'Italia.\nNel 1922, durante l'ascesa del partito fascista, cerc\u00f2 di convincere senza successo Benito Mussolini ad entrare a far parte di un eventuale governo guidato da Antonio Salandra, che avrebbe dovuto sfidare quello di Giovanni Giolitti alle imminenti elezioni, ma il piano salt\u00f2 con l'attuazione della Marcia su Roma. Nel 1923 venne chiamato alla presidenza di Confindustria, ruolo che lasci\u00f2 ad Alberto Pirelli nel 1934: sotto il suo mandato nasce il logo della ruota dentata sovrastata dall'aquila, che ancora oggi, ammodernata, rappresenta l'associazione. In quegli stessi anni fu anche nel consiglio di amministrazione dell'Istituto italiano per il Medio ed Estremo Oriente.\nSempre nel 1923 partecip\u00f2 alla campagna politica di Mussolini portata avanti dagli industriali, che si autotassarono in misura del 2 per mille del capitale delle loro societ\u00e0 per favorire le operazioni propagandistiche del nascente regime; anche per questa operazione il suo nome risult\u00f2 poi nel \"listone\" dei deputati fascisti eletto nel 1924. Il 20 novembre 1923, fu tra i soci fondatori del Rotary Club di Milano, il primo in Italia, a quel tempo decisamente esclusivo: con lui erano soci alcuni dei grandissimi nomi dell'industria italiana, come Giuseppe Belluzzo, Silvio Crespi, Guido Donegani, Enrico Falck, Arnoldo Mondadori, Giacinto Motta, Arnaldo Mussolini, Ugo Ojetti, Alberto Pirelli.\nIn seguito, con la fondazione del capitolo torinese, anche Giovanni ed Edoardo Agnelli entrarono nel club: Benni aveva gi\u00e0 avuto contatti con gli Agnelli ai tempi della Marelli, quando con un'operazione congiunta aveva occupato, insieme a Fiat, l'80% del mercato italiano delle valvole termoioniche usate nelle radio. Nel 1924, nell'ambito del suo incarico presidenziale dell'associazione industriali, oper\u00f2 con Gino Olivetti, Alberto Pirelli ed Ettore Conti di Verampio per richiedere al neonato governo fascista di intraprendere un'opera di normalizzazione che riportasse a riconoscere la libert\u00e0 di associazione sindacale senza connotati politici.\nTuttavia l'anno precedente Confindustria sotto la sua guida aveva riconosciuto al sindacato fascista il ruolo di \"contraente preferito\" nel processo di stipula dei contratti collettivi. Nel 1929 successe al conte Secondo Frola alla guida del Comitato per la costruzione dell'autostrada Milano-Torino: Benni, allora presidente di ben 16 societ\u00e0, pur con grande abbondanza di fondi non pot\u00e9 impedire che i lavori si bloccassero. Nello stesso anno venne incluso nuovamente nella lista fascista che venne eletta con plebiscito popolare.\nNel 1932 l'intervento di Benni e di Gino Olivetti fu decisivo per far rientrare una potenziale crisi tra l'esaltato gerarca e segretario del partito fascista Achille Starace e Giacinto Motta, il presidente della Edison, la pi\u00f9 importante societ\u00e0 energetica dell'epoca. Benni era in buoni rapporti con Motta, tanto da avergli fatto ottenere nel 1930 il titolo di Commendatore e la placca dell'Ordine di S. Gregorio Magno. Motta era entrato in contrasto con il preside della provincia di Milano, Jenner Mataloni, da cui era stato addirittura sfidato a duello: quest'ultimo si era rivolto a Starace, per sollecitare delle scuse o una riparazione dall'industriale, che si trovava in una posizione evidentemente di maggior potere e intendeva rifiutare la sfida per l'et\u00e0 avanzata e per convinzione ideologica (il fatto che fosse illecita, poco impensieriva il lombardo uomo d'onore).\nStarace mise pressioni su Motta, che rispose in modo netto di non esser fascista e di non prender ordini da un uomo di partito. La situazione degener\u00f2, finch\u00e9 l'intercessione di Benni e Olivetti non calm\u00f2 Starace, uomo per nulla nuovo a simili manifestazioni grottesche e tragicomiche\n. A partire dal 24 gennaio del 1935, Benni ricopr\u00ec la carica di Ministro delle Comunicazioni su incarico del governo fascista di Benito Mussolini. Benni rimase in quel ruolo fino al 31 ottobre 1939.\nNegli ultimi anni della sua vita ridusse considerevolmente l'attivit\u00e0 politica. Dopo l'8 settembre si rifiut\u00f2 di aderire alla Repubblica Sociale Italiana ed anzi, nella notte del 20 agosto 1944, mentre si trovava a Stresa, fu arrestato insieme con la moglie da agenti fascisti agli ordini del prefetto di Novara. Condotto nel locale municipio, fu brutalmente malmenato, quindi rinchiuso nelle carceri del castello di Novara. Benni dichiar\u00f2 di non aver mai conosciuto esattamente il motivo del suo arresto; ritenne tuttavia che si volesse costringerlo a dare la sua adesione alla Repubblica fascista. Fu liberato dopo circa un mese.\nIl 27 aprile del 1945 il Comitato di Liberazione Nazionale Alta Italia (C.L.N.A.I.), trasmettendo dai microfoni di Radio Milano Libert\u00e0, incluse il suo nome tra le Ordinanze di Arresto emesse con il suo primo decreto esecutivo. Per sottrarsi tanto alle persecuzioni degli agenti fascisti quanto alle minacce dei partigiani antifascisti, Benni emigr\u00f2 in Svizzera prima della fine del conflitto. Mor\u00ec a Losanna il 27 dicembre 1945. Rientr\u00f2 a Milano per essere tumulato nell'edicola familiare, nella zona detta Necropoli del Cimitero Monumentale di Milano\nArchivio.\nLa documentazione prodotta da Antonio Stefano Benni durante il periodo della sua attivit\u00e0 nell'azienda di cui \u00e8 stato co-fondatore (1922-1935) \u00e8 conservata nel fondo \"Ercole Marelli\" della Fondazione ISEC. Istituto per la storia dell'et\u00e0 contemporanea."}
{"id": "709918", "revid": "88519", "url": "https://it.wikipedia.org/wiki?curid=709918", "title": "Mitrokin", "text": ""}
{"id": "709921", "revid": "767487", "url": "https://it.wikipedia.org/wiki?curid=709921", "title": "La diserzione degli animali del circo", "text": "La diserzione degli animali del circo \u00e8 il primo cd in studio degli Yo Yo Mundi, pubblicato nel 1994.\nFormazione.\nGruppo.\n- \"Tra parentesi il numero della traccia in cui \u00e8 presente il musicista.\""}
{"id": "709922", "revid": "121321422", "url": "https://it.wikipedia.org/wiki?curid=709922", "title": "Stone Cold Crazy", "text": "Stone Cold Crazy \u00e8 un brano della band rock britannica dei Queen, pubblicato nel 1974 all'interno dell'album \"Sheer Heart Attack\".\nComposto da Freddie Mercury nel 1970 per la band nella quale allora militava, i Wreckage, \"Stone Cold Crazy\" \u00e8 considerato da alcuni critici come uno dei brani precursori dello speed metal e del thrash metal. Il brano, proposto dalla band in quasi tutti i suoi concerti nei primi anni della loro carriera, \u00e8 stato pubblicato come singolo quindici anni dopo la pubblicazione, nel 1989, come lato B del singolo \"The Miracle\". Per l'occasione \u00e8 stata pubblicata la versione live proposta durante un concerto tenuto nel 1974 al Rainbow Theatre. Brian May nel DVD compreso nel \"Queen Rock Montreal\", uscito nel 2007, dice \"la canzone fu composta da Freddie con una chitarra elettrica\".\nVersione dei Metallica.\nNel 1991 i Metallica realizzarono una cover della canzone, inizialmente inclusa in una compilation pubblicata in occasione del quarantesimo anniversario della fondazione dell'etichetta Elektra Records. Successivamente il brano \u00e8 stato incluso come lato B del singolo \"Enter Sandman\", e poi all'interno dell'album di cover \"Garage Inc.\". Il brano, diverso dall'originale per il testo, ha vinto il premio Grammy Award alla miglior interpretazione metal nel 1991.\nJames Hetfield cant\u00f2 \"Stone Cold Crazy\" insieme ai Queen e a Tony Iommi dei Black Sabbath al Freddie Mercury Tribute Concert."}
{"id": "709927", "revid": "2203840", "url": "https://it.wikipedia.org/wiki?curid=709927", "title": "Francesco Contaldi", "text": "Biografia.\nVissuto a lungo a Giulianova (Te), svolse qui la professione di notaio, oltre che ricoprire le funzioni di Vice Pretore, consigliere comunale e direttore della banca mandamentale. Ha legato il suo nome alla sua saggistica e alla vasta produzione di poesia, di cui una raccolta, \"Arte Giuliese\", fu pubblicata nel 1894 in occasione dell'erezione a Giulianova del monumento a Vittorio Emanuele II, opera dello scultore giuliese Raffaello Pagliaccetti. \nFu fondatore e collaboratore di giornali letterari quali \"Doctor Faust\" (1885), Rivista minima (1888) e \"Rassegna Adriatica\" (1900). Autore di versi, fu anche traduttore di poeti dall'inglese e dal norvegese (\"Rime nordiche: Whitman, Poe, Tennyson, Munch, Biornson, Ibsen: versioni ritmiche\", Giulianova, Tip. del Commercio, Giulianova 1900). \nSuo \u00e8 l'epitaffio che campeggia sul portale d'ingresso del Cimitero di Giulianova: \"Qui nei secoli posano affetti, vanit\u00e0, speranze\"."}
{"id": "709928", "revid": "2165768", "url": "https://it.wikipedia.org/wiki?curid=709928", "title": "Abacano", "text": "Abaceno o Abacano ( o \"Abacaenum\", o ) era un'antica citt\u00e0 della Sicilia.\nDescrizione.\nLa citt\u00e0, le cui origini sembra risalgano al periodo siculo, poi ellenizzata, sorgeva nel territorio dove Dionigi di Siracusa fond\u00f2 la citt\u00e0 di Tindari (396 a.C.), situata in prossimit\u00e0 dell'attuale cittadina di Tripi, comune italiano della citt\u00e0 metropolitana di Messina, ove nel secolo XVI si scorgeva un largo campo di rovine antiche, in parte ancora esistenti.\nIn seguito alla progressiva colonizzazione greca della Sicilia anche \"Abacena\" si adatt\u00f2 alla nuova cultura ellenizzandosi. Partecip\u00f2 assieme a tante altre citt\u00e0 sicule alla sollevazione di Ducezio, ma in seguito alla sconfitta entr\u00f2 nell' \"Arcontato di Sicilia\" di Dionisio I che aveva unificato sotto il proprio controllo, in una sorta di monarchia, tutta la Sicilia posta ad est del fiume Salso, inclusi pure molti centri abitati dai Siculi. . Durante questo periodo, ebbe una zecca con proprie emissioni monetali.\nDiodoro Siculo scrive che il suo territorio venne in gran parte \"espropriato\" da Dionisio I, Tiranno di Siracusa, in seguito alla fondazione di Tyndaris avvenuta verso il 396 a.C., per lo stanziamento di soldati mercenari. In seguito a ci\u00f2 la citt\u00e0 decadde progressivamente, probabilmente a causa dell'espansione di Tindari, anche se era ancora in piedi nel II secolo d.C., dato che Claudio Tolomeo la cita nella sua opera \"Tetrabiblos\" (III, 4).\nTestimonianze archeologiche suggeriscono che nella zona di Abaceno durante il medioevo ci fosse una qualche roccaforte montana di grande importanza strategica a causa dell'instabilit\u00e0 di alcuni periodi.\nMonetazione.\nEsistono monete di Abacano sia in argento che in bronzo. Alcune presentano al rovescio un cinghiale e accompagnato, come simbolo da una ghianda, allusione, secondo Smith, alle foreste che circondavano la citt\u00e0 durante la sua esistenza."}
{"id": "709929", "revid": "709406", "url": "https://it.wikipedia.org/wiki?curid=709929", "title": "Pioppino", "text": ""}
{"id": "709932", "revid": "729019", "url": "https://it.wikipedia.org/wiki?curid=709932", "title": "Brisa", "text": "Brisa - Autoestradas de Portugal SA \u00e8 una societ\u00e0 portoghese che opera nel settore dei trasporti, \u00e8 gestore e concessionario di 15 autostrade nel Portogallo."}
{"id": "709933", "revid": "36426", "url": "https://it.wikipedia.org/wiki?curid=709933", "title": "Antonio Pisano", "text": ""}
{"id": "709936", "revid": "599013", "url": "https://it.wikipedia.org/wiki?curid=709936", "title": "Poetto", "text": "Il Poetto (\"Poetu\" in sardo) \u00e8 la principale spiaggia di Cagliari che si estende per circa dodici chilometri, dalla Sella del Diavolo sino all'inizio litorale di Quartu Sant'Elena dove prende il nome di spiaggia di Quartu (o \"Poetto di Quartu\"). La spiaggia nella sua estensione, che va da Marina Piccola a Margine Rosso, si sviluppa per circa sette chilometri e mezzo a cavallo fra il territorio di Cagliari e di Quartu Sant'Elena. Il Poetto \u00e8 un'importante localit\u00e0 turistica e uno dei principali luoghi della vita notturna estiva della citt\u00e0 e dell'area vasta. \nIl Poetto \u00e8 anche il quartiere di circa 1.250 abitanti, ubicato nel tratto occidentale della striscia compresa fra la spiaggia e le saline di Molentargius.\nEtimologia.\nIl nome della spiaggia si pensa derivi da una torre spagnola denominata \"del Poeta\", che si pu\u00f2 osservare ancora oggi sopra la Sella del Diavolo. Un'altra ipotesi \u00e8 che derivi dal catalano \"pohuet\" (pozzetto), in riferimento ai numerosi pozzi e cisterne per la conservazione dell'acqua piovana sparsi sulla Sella del Diavolo. Inoltre, verosimilmente, il termine potrebbe derivare dallo spagnolo \"puerto\" (\"porto\") a indicare l'approdo di Marina Piccola a ridosso della Sella del Diavolo. La localit\u00e0 sarebbe stata chiamata dai cagliaritani pue(r)to o pue(r)tu, cos\u00ec come viene detta tuttora. Finita la dominazione spagnola, i piemontesi \"italianizzarono\" molti termini derivati dallo spagnolo e \"puettu\" divent\u00f2 Poetto nella lingua del regno.\nStoria.\nLa principale attivit\u00e0 del Poetto era legata tradizionalmente all'estrazione del sale, intrapresa sin dal periodo romano e proseguita poi dal medioevo fino all'et\u00e0 contemporanea.\nNella seconda met\u00e0 del XVI secolo il governo iberico decise di costruire su questo litorale diverse torri di avvistamento in funzione anti-barbaresca. Sia nel 1717 che nel 1793 il Poetto e il litorale quartese furono il punto di sbarco principale nel sud dell'Isola dei corpi di spedizione spagnolo e francese.\nPrima del 1900 il Poetto era completamente nel comprensorio della citt\u00e0 di Quartu Sant'Elena e non era particolarmente frequentato dai cagliaritani che preferivano il tratto occidentale del golfo, con le localit\u00e0 di \"Sa Perdixedda\" e Giorgino. Fu infatti solo dalla fine del XIX Secolo e soprattutto dai primi decenni del XX secolo che la popolazione incominci\u00f2 ad apprezzare le bianche dune del Poetto e cominciarono a sorgere i primi stabilimenti balneari (il \"Lido\" e il \"D'Aquila\"), i chioschetti per i rinfreschi e durante il ventennio fascista una colonia estiva ubicata in una costruzione a tre piani sulla spiaggia (questa verr\u00e0 poi trasformata in ospedale dopo la guerra e in seguito abbandonata). Imitando le prime cabine del Lido sorsero anche i casotti, colorate costruzioni in legno a met\u00e0 strada tra lo spogliatoio e la minuscola casa in riva al mare.\nI casotti, privi delle pi\u00f9 elementari strutture igienico sanitarie, furono trasformati nella stagione estiva in vere e proprie case di abitazione. A seguito delle indagini della Unit\u00e0 Sanitaria Locale, il 2 Agosto 1985 la spiaggia viene dichiarata insalubre, accertata la presenza di focolai di batteri e parassiti con l'ordinanza n\u00b03385 della Capitaneria di Porto. Vennero quindi abbattuti i primi casotti adiacenti a Marina Piccola, per essere rimossi interamente nel marzo 1986 per i suddetti motivi di natura igienico-sanitaria.\nLo studio del 1989 della Mediterranea Survey and Service MSS S.p.A. sull'erosione del Poetto, attraverso una serie di rilevazioni consent\u00ec di constatare che l'enorme degrado dell'arenile cagliaritano ebbe inizio dagli anni cinquanta con la ricostruzione che port\u00f2 a massicci prelievi di sabbia; nel 1997 e nel 1999 furono effettuati dalla stessa societ\u00e0 degli aggiornamenti allo studio che confermarono il trend dell'erosione, e identificarono quali cause del degrado la presenza della strada litoranea, l'incremento dell'azione ondosa a causa della scomparsa della Posidonia oceanica, e la costruzione degli stabilimenti e dei bracci a mare del Lido e D'Aquila, dei casotti e delle villette.\nPer rimediare alla scomparsa della spiaggia del versante cagliaritano si \u00e8 tentato un ripascimento nel 2002: attraverso un sistema di draghe, \u00e8 stata prelevata la sabbia a qualche centinaio di metri dalla riva anzich\u00e9 dal luogo precedentemente scelto a varie miglia dalla spiaggia, vanificando cos\u00ec la buona intenzione di riportare il Poetto alle sue originaria bellezza e dimensione. Infatti il risultato si \u00e8 dimostrato sconvolgente: la sabbia finissima e bianca di una volta \u00e8 stata sostituita da un miscuglio completamente diverso per colore e granulometria, contenente non solo sabbia ma anche frammenti di conchiglie e concrezioni marine. A distanza di tempo la situazione non \u00e8 migliorata; inoltre anche che il tratto quartese, in un primo momento rimasto intatto, dopo qualche anno ha cominciato a presentare gli stessi problemi dovuti all'asportazione della sabbia ad opera del vento, degli uomini e naturalmente del mare.\nA gennaio 2012, per la prima volta dopo l'operazione di ripascimento, la spiaggia recupera metri, anche dieci in alcuni punti, come segnalato dall'Urban Center di Cagliari. Tuttavia, nel 2013, la forza erosiva delle correnti, sommata alla cattiva gestione e ai mancati studi sui processi erosivi, ha riportato la situazione a prima del 2002.\nInfrastrutture e trasporti.\nMobilit\u00e0 urbana.\nIl Poetto \u00e8 popolarmente diviso in \"fermate\", ossia i vari tratti di spiaggia sono riconosciuti dal numero ordinale delle fermate dell'autobus delle linee urbane del CTM che collegano il centro cittadino al quartiere, coincidenti in realt\u00e0 con le vecchie fermate del tram.\nDal 1913 fino alla fine degli anni sessanta la spiaggia era raggiungibile dal centro della citt\u00e0 per mezzo di una linea tranviaria con caratteristiche extraurbane, inizialmente esercita a vapore e in seguito elettrificata. Tale impianto, denominato \"Linea P\" negli ultimi anni di servizio, aveva la peculiarit\u00e0 di correre lungo il perimetro della spiaggia, consentendo agli utenti la massima comodit\u00e0 nell'accesso agli arenili.\nLa fermate pi\u00f9 frequentate sono la 1\u00aa fermata (attigua al porticciolo di Marina Piccola), la 2\u00aa, la 3\u00aa (occupate rispettivamente dagli stabilimenti balneari de Il D'Aquila e de Il Lido) e la 4\u00aa, occupata solo in parte dai chioschi e dagli stabilimenti delle forze dell'ordine. Le parti della spiaggia corrispondenti alla 6\u00aa (dove si trova anche il vecchio ospedale marino) e alla 7\u00aa sono invece meno affollate e pi\u00f9 tranquille Il punto di confine in cui inizia il litorale appartenente al Comune di Quartu Sant'Elena e termina quello cagliaritano \u00e8 lo stabilimento dei Carabinieri, anche se per tradizione i locali la identificano simbolicamente con \"La Bussola\" per via del locale omonimo presente in passato in quel punto.."}
{"id": "709938", "revid": "410041", "url": "https://it.wikipedia.org/wiki?curid=709938", "title": "Cicloesene", "text": "Il cicloesene \u00e8 un alchene ciclico (cicloalchene) costituito da un anello a 6 atomi di carbonio, due dei quali presentano un doppio legame.\nSintesi.\nSintetizzato dalla disidratazione del cicloesanolo o dalla deidrogenazione del cicloesano. Gli atomi di carbonio impegnati nel doppio legame sono ibridati \"sp\"2, gli altri sono ibridati \"sp\"3."}
{"id": "709940", "revid": "124224472", "url": "https://it.wikipedia.org/wiki?curid=709940", "title": "Robert Wiene", "text": "\u00c8 considerato uno dei pi\u00f9 grandi e influenti registi del cinema espressionista tedesco. Il suo film pi\u00f9 noto, \"Il gabinetto del dottor Caligari\", \u00e8 considerato il simbolo di questo movimento.\nBiografia.\nRobert Wiene nacque a Breslavia, figlio di Carl Wiene, un noto e popolare attore teatrale. Conrad, suo fratello minore, divenne anch'egli attore. Robert all'inizio frequent\u00f2 i corsi di legge all'Universit\u00e0 di Berlino. Dal 1908, entr\u00f2 anche lui nel mondo dello spettacolo con piccole parti in teatro. La sua prima incursione nel mondo del cinema avvenne nel 1912 con un suo soggetto cinematografico, \"Die Waffen der Jugend\".\nI film pi\u00f9 memorabili di Wiene sono l'horror del 1919, \"Il gabinetto del dottor Caligari\" e un adattamento di \"Delitto e castigo\", \"Raskolnikow\" (1923), entrambi profondamente influenzati dal cinema tedesco dell'epoca.\nDopo che Hitler ebbe preso il potere in Germania, Robert Wiene che era di origine ebraica lasci\u00f2 Berlino, recandosi prima a Budapest, dove diresse \"Eine Nacht in Venedig\" (1934), poi a Londra, e infine a Parigi dove prov\u00f2 a produrre, assieme a Jean Cocteau, il remake sonoro de \"Il gabinetto del dottor Caligari\".\nWiene mor\u00ec di cancro a Parigi dieci giorni prima di finire la produzione del film di spionaggio \"Ultimatum\". Il film fu poi completato da Robert Siodmak."}
{"id": "709949", "revid": "1318658", "url": "https://it.wikipedia.org/wiki?curid=709949", "title": "Belize Barrier Reef", "text": "La Barriera corallina del Belize \u00e8 una barriera corallina situata nelle acque del Mar dei Caraibi, in Belize, a circa 300 metri dalla costa a nord, e a 40\u00a0km a sud. Ha una lunghezza complessiva di 300\u00a0km, e fa parte del Sistema di Barriere Coralline Mesoamericane.\n\u00c8 la pi\u00f9 grande barriera corallina dell'emisfero boreale ed \u00e8 seconda solo alla grande barriera corallina australiana.\nFanno parte del sistema naturale della barriera corallina del Belize anche atolli, spiagge, lagune e foreste di mangrovie. Qui trovano riparo specie in pericolo di estinzione come ad esempio i lamantini, le tartarughe marine e i coccodrilli americani. Nel 1996 la Belize Barrier Reef \u00e8 stata inserita nell'elenco dei Patrimoni dell'umanit\u00e0 dell'UNESCO.\n\u00c8 la maggiore attrazione turistica del Belize, attira almeno la met\u00e0 dei 260\u00a0000 turisti, ed \u00e8 necessaria per l'industria ittica&lt;ref name=\"BBC NEWS | Science/Nature | Reef at forefront of CO2 battle\"&gt;BBC News - 12 giugno 2006&lt;/ref&gt;. Charles Darwin la descrisse come \"la pi\u00f9 importante barriera delle Indie Occidentali\" nel 1842.\nSpecie.\nLa barriera corallina del Belize \u00e8 la patria di migliaia di specie di piante e animali. Alcuni esempi includono 65 specie di coralli,500 specie di pesci, oltre a squali balena, delfini, granchi, cavallucci marini, stelle marine, lamantini, coccodrilli americani, e molte specie di uccelli e tartarughe. Le aragoste sono catturate ed esportate dalla barriera corallina. Il 90% delle specie endemiche presenti non sono ancora state scoperte..\nProtezione ambientale.\nUna larga fetta della barriera \u00e8 protetta del Belize Barrier Reef Reserve System, che comprende sette riserve marine, 450 cay e tre atolli. Copre un totale di 960\u00a0km\u00b2, tra cui:\nA causa dell'eccezionale bellezza, e per la conservazione delle specie endemiche, la barriera \u00e8 stata inserita tra i patrimoni dell'umanit\u00e0 dell'UNESCO nel 1996.\nNonostante queste misure protettive la barriera \u00e8 a rischio a causa dell'inquinamento dell'oceano, del turismo incontrollato, della navigazione e della pesca. Uragani, riscaldamento globale e l'aumento della temperatura oceanica sono le principali cause di pericolo, portando allo sbiancamento dei coralli. Secondo gli scienziati il 40% della barriera \u00e8 stata rovinata dal 1998.\nPer questo motivo, dal 2009, l'UNESCO ha inserito la barriera tra i patrimoni dell'umanit\u00e0 in pericolo. Nel 2018 per\u00f2, a seguito di nuove azioni di tutela dell'ambiente della barriera corallina condotte dal governo, il sito \u00e8 stato cancellato dalla lista dei patrimoni in pericolo."}
{"id": "709952", "revid": "3115", "url": "https://it.wikipedia.org/wiki?curid=709952", "title": "Ifigenia in Tauride (Traetta)", "text": "Ifigenia in Tauride \u00e8 un'opera lirica musicata da Tommaso Traetta su libretto di Marco Coltellini e su proposta del conte Giacomo Durazzo, Direttore generale dei teatri imperiali a Vienna e promotore degli esperimenti di riforma dell'opera seria che caratterizzarono gli anni sessanta del Settecento e che culminarono nella cosiddetta riforma gluckiana.\nLa prima rappresentazione dell'opera avvenne a Vienna, nel teatro di corte di Sch\u00f6nbrunn, il 4 ottobre 1763 e a dirigerla fu lo stesso autore.\nSecondo la critica quest'opera \u00e8 uno dei maggiori esempi di quella riforma del teatro lirico che Traetta, su istanza del conte Durazzo, caldeggiava, una riforma che fondava la propria essenza sulla fusione degli elementi tipici dell'opera francese con quelli dell'opera italiana. Tale \"riforma\" si avvarr\u00e0 anche del contributo essenziale di Gluck e De Calzabigi.\nTuttavia, nella \"Ifigenia in Tauride\" \u00e8 ancora prevalentemente l'uso dei cori e dei balletti - con la loro partecipazione diretta al dramma - a far risaltare il gusto francese riguardo al teatro d'opera in voga nel Settecento."}
{"id": "709955", "revid": "2029444", "url": "https://it.wikipedia.org/wiki?curid=709955", "title": "Landwehr", "text": "La Landwehr (termine di lingua tedesca traducibile come \"difesa territoriale\") \u00e8 una istituzione militare propria dei paesi che hanno poi formato l'Impero Tedesco, della Svizzera e del disciolto Impero austro-ungarico.\nImpero austro-ungarico.\nNell'Impero austro-ungarico la permanenza era di due anni e vi erano ammessi gli uomini provenienti dalla riserva di reclutamento, ma ricevevano anche un contingente annuo, rappresentato dagli esuberi all'aliquota incorporata nell'esercito attivo. Comprendeva quindi dei vecchi soldati reclutati dal contingente annuo che dovevano fare due anni di ferma.\nOgnuno delle due parti della Duplice Monarchia aveva il proprio esercito territoriale. La Cisleitania aveva la \"Kaiserlich-K\u00f6nigliche Landwehr\". Nella Transleitania (Ungheria e Croazia) veniva arruolato il \"Magyar kir\u00e1lyi honv\u00e9ds\u00e9g\" (Difesa territoriale reale ungherese) e Hrvatsko kraljevsko domobranstvo (Difesa territoriale reale croata). Il Landwehr austro-ungarico insieme all'esercito regolare (\"Gemeinsame Armee\") formavano le Forze armate dell'Impero austro-ungarico.\nLa \"Landwehr\" aveva solo unit\u00e0 di fanteria, cavalleria e dal 1906 reparti d'artiglieria. Non disponeva invece di truppe tecniche.\nRegno di Prussia.\nNel Regno di Prussia venne ufficialmente costituita la prima volta con legge del 1813, come conseguenza del servizio militare obbligatorio e comprendeva due bandi:\nSuccessivamente questi ultimi facevano il passaggio nella \"Landsturm\". La Landwehr, i cui quadri erano formati principalmente da membri della borghesia, non era una reale forza di combattimento ma veniva vista pi\u00f9 che altro come un bilanciamento al peso della casta militare dei conservatori dell'esercito prussiano.\nCon la riforma del 1860 ogni reggimento dell'esercito regolare aveva collegato un reggimento quadro della Landwehr, i cui ufficiali e sottufficiali provenivano dal reggimento regolare e con il quale formava una brigata. Allo scoppio della guerra del 1866 con l'Impero austriaco, la Landwehr contava 130.000 effettivi.\nAttualmente la \"Landwehr\" \u00e8 la forza di riserva dello \"Heer\", e si appoggia anche alla \"Reservisten Kameradschaft\", l'associazione dei militari tedeschi in congedo (simile all'UNUCI italiana), che conta al 2010 circa 123.000 iscritti dai 20 ai 40 anni.\n\"Stato Indipendente\" di Croazia.\nHrvatsko domobranstvo (Guardia Interna Croata) faceva parte delle forze armate dello Stato Indipendente di Croazia che esistette durante la seconda guerra mondiale come Stato fantoccio di Italia e Germania.\nSvizzera.\nIn Svizzera \u00e8 la denominazione di una delle pi\u00f9 grandi suddivisioni del contingente militare.\nPropriamente rappresenta il complesso dei reparti di seconda linea dell'esercito di campagna. I cittadini svizzeri, cessando di appartenere alle forze regolari, passano nella \"Landwehr\" e vi permangono otto anni, per essere iscritti successivamente per altri otto nel \"Landsturm\".\nDurante la permanenza nella \"Landwehr\" i cittadini sono soggetti ad un richiamo per istruzione della durata di undici giorni all'anno. La landwehr esisteva anche presso gli eserciti degli ex Imperi centrali, prima della Grande Guerra."}
{"id": "709964", "revid": "39692", "url": "https://it.wikipedia.org/wiki?curid=709964", "title": "Riserva Statale Somadida", "text": ""}
{"id": "709971", "revid": "1318658", "url": "https://it.wikipedia.org/wiki?curid=709971", "title": "Epidauro", "text": "Epidauro (in greco antico \"Ep\u00ecdauros\", in greco moderno \u0395\u03c0\u03af\u03b4\u03b1\u03c5\u03c1\u03bf\u03c2 \"Ep\u00ecdavros\") \u00e8 un comune della Grecia nella periferia del Peloponneso (unit\u00e0 periferica dell'Argolide) conosciuta principalmente per il suo santuario dedicato ad Asclepio e per il suo teatro, ancora utilizzato al giorno d'oggi per accogliere rappresentazioni teatrali.\nStoria.\nEpidauro era indipendente da Argo e non era inclusa nell'Argolide fino al tempo dei Romani. Con il suo territorio, form\u00f2 la piccola area chiamata \"Epidauria\". Conosciuta per essere stata fondata o nominata come l\"'Epidauro Argolide\", e per essere il luogo di nascita del figlio di Apollo Asclepio il guaritore. Epidauro era nota per il suo santuario situato a circa 8 km dalla citt\u00e0, cos\u00ec come il suo teatro, che \u00e8 ancora in uso oggi. Il culto di Esculapio a Epidauro \u00e8 attestato nel VI secolo a.C., quando il santuario pi\u00f9 antico di Apollo Maleatas non era pi\u00f9 abbastanza spazioso.\nL'asclepeion di Epidauro era il centro di guarigione pi\u00f9 celebrato del mondo classico, il luogo in cui i malati andavano nella speranza di essere curati. Per scoprire la cura giusta per i loro malanni, trascorrevano una notte nell\"'enkoimeteria\", una grande camera da letto. Nei loro sogni, il dio stesso avrebbe consigliato cosa avrebbero dovuto fare per riguadagnare la loro salute. All'interno del santuario c'era un edificio per i pellegrini con 160 camere. C'erano anche sorgenti minerali nelle vicinanze, che potevano essere state utilizzate per la guarigione.\nAsclepio, il pi\u00f9 importante dio guaritore dell'antichit\u00e0, port\u00f2 prosperit\u00e0 al santuario, per cui nel IV e III secolo a.C. si intraprese un ambizioso programma di costruzione per l'ampliamento e la ricostruzione degli edifici monumentali. La fama e la prosperit\u00e0 continuarono per tutto il periodo ellenistico. Dopo la distruzione di Corinto nel 146 a.C. Lucio Mummio visit\u00f2 il santuario e vi lasci\u00f2 due dediche. Nell'87 a.C. il santuario fu saccheggiato dal generale romano Silla. Nel 74 a.C. una guarnigione romana sotto Marco Antonio Cretico era stata installata nella citt\u00e0 causando una mancanza di grano. Tuttavia, prima del 67 a.C. il santuario fu saccheggiato dai pirati. Nel II secolo d.C. il santuario godette di una nuova ascesa sotto i Romani, ma nel 395 i Goti fecero irruzione.\nAnche dopo l'introduzione del cristianesimo e il silenzio degli oracoli, il santuario di Epidauro era ancora conosciuto fino alla met\u00e0 del V secolo, sebbene fosse diventato un centro di guarigione cristiano.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 340\u00a0km\u00b2 e la popolazione \u00e8 passata da 4.471 a 8.710 abitanti\n\u00c8 inserita dal 1988 nell'elenco dei patrimoni dell'umanit\u00e0 dell'UNESCO.\nIl santuario di Asclepio.\nIl santuario di Epidauro in et\u00e0 ellenistica divenne il centro per eccellenza dedicato al culto di Asclepio, divinit\u00e0 salutare del pantheon greco, che guariva i fedeli che si recavano in pellegrinaggio ad Epidauro durante le feste in suo onore, denominate \"Asclepiei\".\nL\u2019abaton.\nLe guarigioni dei fedeli avvenivano in un edificio detto \u1f04\u03b2\u03b1\u03c4\u03bf\u03bd (\"\u00e0baton\", \"impenetrabile\"): prima di accedervi, infatti, il pellegrino doveva aver compiuto le lustrazioni di purificazione necessarie. L'abato si trova nel centro del santuario, nella spianata dove sorgono gli edifici di carattere pi\u00f9 propriamente religioso (abaton, tempio, tholos).\nIl katagogion.\nMa non tutti i fedeli che giungevano ad Epidauro trascorrevano la notte nell'abaton: questo edificio aveva infatti una funzione prettamente sacra mentre l'accoglienza dei forestieri avveniva in un altro edificio posto a nord del santuario, il cosiddetto \u03ba\u03b1\u03c4\u03b1\u03b3\u03ce\u03b3\u03b9\u03bf\u03bd \"katag\u1e51ghion\" (dal verbo \u03ba\u03b1\u03c4\u03ac\u03b3\u03c9 \"kat\u00e0g\u014d\", \"ospitare\").\nIl katagogion \u00e8 un edificio di pianta quadrata, suddiviso in quattro quadrati pi\u00f9 piccoli. Ogni quadrato \u00e8 formato da un cortile sul quale si affacciano delle stanze, diverse per forma e numero in ciascuna sezione. All'interno delle camere erano disposte le \u03ba\u03bb\u1fd6\u03bd\u03b1\u03b9 \"kl\u00ecnai\" (sing. \u03ba\u03bb\u03af\u03bd\u03b7 \"kl\u00ecn\u0113\"), sulle quali venivano consumati i pasti, mentre, per dormire, i pellegrini potevano utilizzare le porzioni di spazio lasciate libere. Il katagogion si data al III secolo a.C., ma gli attuali resti risalgono ad un rifacimento del I secolo a.C., ad opera del senatore Antonino.\nMa i pellegrini che ogni anno, in primavera, arrivavano da tutta la Grecia per festeggiare Asclepio erano molto pi\u00f9 numerosi di quanti potevano trovare alloggio nel katagogion: questo edificio, infatti, era una sorta di albergo dal carattere elitario, mentre la gran massa dei fedeli dormiva nelle tende disposte fuori dal \u03c4\u03ad\u03bc\u03b5\u03bd\u03bf\u03c2 \"t\u00e8menos\", il recinto dello \u1f31\u03b5\u03c1\u03cc\u03bd \"hier\u00f2n\", il tempio.\nIl tempio di Asclepio.\nIl tempio fu costruito nelle vicinanze dell'abaton tra il 380 e il 375 a.C. Era uno dei pi\u00f9 piccoli peripteri dorici della Grecia, in marmo e tufo di Corinto, con undici colonne sui lati lunghi, sei sui lati minori e due colonne in antis. Si conservano le fondamenta e, nella cella a navata unica, resta visibile la base sulla quale doveva ergersi la statua di culto. Una fossa lungo la parete meridionale della cella ospitava probabilmente il tesoro di Asclepio. Una lastra in calcare, recante le iscrizioni relative alle spese di costruzione (I.G., IV\u00b2, 102), riporta il nome di Teodoto quale architetto. La ricca decorazione interna del tempio era opera di Trasimede di Paro che fu forse anche autore della statua di culto crisoelefantina con l'immagine di Asclepio.\nQuest'ultima, descritta da Pausania (Paus. II.27.2) come una figura seduta, affiancata da un cane e da un serpente, \u00e8 stata riprodotta sulle monete di Epidauro del IV secolo a.C. e su alcuni rilievi votivi, uno dei pi\u00f9 fedeli conservato a Copenaghen (Ny Carlsberg Glyptotek 1425).\nIl teatro.\nIl teatro \u00e8 stato realizzato nel 350 a.C. su progetto dell'architetto Policleto il Giovane. Malgrado non manchino testimonianze di edifici dell'epoca, come i teatri di Eretria, Delo, Priene, nessuno eguaglia per perfezione e armonia di proporzioni l'architettura di Epidauro. Per non parlare dell'eccezionale acustica ottenuta soltanto su basi empiriche.\nL'orchestra di 20,28\u00a0m di diametro \u00e8 posta tangenzialmente alla scena ed \u00e8 avvolta per circa due terzi dalle gradinate del pubblico. Uno dei pregi maggiori di questo teatro, dovuto probabilmente a un attento calcolo delle dimensioni della \u03c3\u03ba\u03b7\u03bd\u03ae (\"sk\u0113n\u1e15\", spazio scenico o scena) e della curvatura della cavea (l'insieme di grandinate), \u00e8 l'acustica perfetta che consente di far giungere la voce sin nei ripiani pi\u00f9 alti, amplificando ogni minima emissione sonora.\nInizialmente fu adibito alla rappresentazione di tragedie.\nNel 1954 fu parzialmente restaurato in quanto si era conservato quasi perfettamente nel corso dei secoli. Il 24 agosto 1960 fu utilizzato per la prima volta per la rappresentazione di un'opera lirica, la \"Norma\" di Vincenzo Bellini, con Maria Callas nel ruolo della protagonista. L'anno seguente, il celebre soprano diede anche alcune recite della \"Medea\" di Luigi Cherubini.\nRiferimenti letterari.\nLa cittadina viene pi\u00f9 volte citata nel libro \"Il colosso di Marussi\" di Henry Miller."}
{"id": "709973", "revid": "39692", "url": "https://it.wikipedia.org/wiki?curid=709973", "title": "Valle Imperina", "text": ""}
{"id": "709975", "revid": "287204", "url": "https://it.wikipedia.org/wiki?curid=709975", "title": "Carme (poesia)", "text": "Il carme \u00e8 una forma poetica che, a seconda dei tempi, ha indicato un diverso tipo di genere letterario. Si tratta dell'italianizzazione del termine latino \"Carmen\".\nAntica Roma.\nIl carme veniva usato in origine presso i Romani per indicare una poesia dal tono solenne e dal carattere rituale e propiziatorio come il \"Carmen Saliare\" e il \"Carmen Arvale\".\nPi\u00f9 tardi venne usato, prendendo l'esempio dal carme amebeo di origine greca, negli \"Idilli\" di Teocrito e nelle Bucoliche di Publio Virgilio Marone ma in forma semplificata.\n\"Carmina convivalia\" venivano poi chiamati quei canti, in versi saturni, che venivano intonati durante i banchetti e \"carmina triumphalia\" quelli che venivano improvvisati, anch'essi in versi saturni, per inneggiare il trionfo di un condottiero.\nIn latino il termine \"Carmen\" va spesso a indicare generi diversi dalla poesia, come i responsi profetici o le formule magiche. Pertanto i poeti che definivano la propria poesia \"carmen\" potevano voler indicare una connessione con un ambito magico-sacrale. Perfino le sentenze delle leggi delle XII tavole furono definite \"carmina\".\nMedioevo.\nDurante il Medioevo vennero chiamati \"carmina\" i poemi di carattere storico e guerriero, come il \"Carmen de bello Saxonico\", scritto tra il 1075 e il 1076 in versi leonini, o il \"Carmen in victoriam Pisanorum\", anonimo, in versi formati da un settenario sdrucciolo a continuazione e un ottonario piano o ancora il \"Carmen de bello mediolanensium adversus Comenses\" che risale circa al 1127 scritto in esametri da Marcus Cumanus. &lt;br&gt; Ma il termine \"carme\" lo troviamo applicato, nel Medioevo, anche a generi diversi come i \"Carmina Burana\", tipico canto goliardico, e al \"Carmina cantabrigiensia\" del 1050 circa, che consisteva in una raccolta di poesie sacre e profane.\nDall'Umanesimo in poi.\nDal Petrarca al Boccaccio, dal Boiardo al Bembo, all'Ariosto e fino al Pascoli furono chiamati \"carmina\" i componimenti poetici in lingua latina.\nFu Ugo Foscolo che, ripristinando il significato originale del termine, chiam\u00f2 \"carme\" una poesia in italiano ispirata alle Odi di Pindaro: le sue \"Le Grazie\" e \"Dei sepolcri\", culmine della parentesi neoclassica della poesia italiana."}
{"id": "709976", "revid": "118480328", "url": "https://it.wikipedia.org/wiki?curid=709976", "title": "Savoy Opera", "text": "La Savoy Opera \u00e8 un sottogenere dell'operetta che si svilupp\u00f2 nell'Inghilterra vittoriana nel tardo XIX secolo, avendo W. S. Gilbert e Arthur Sullivan come massimi esponenti. Il nome fu dovuto al fatto che questo genere di opere fu per la maggior parte messo in scena al Savoy Theatre di Londra, che l'impresario Richard D'Oyly Carte fece costruire allo scopo di rappresentare le opere di Gilbert &amp; Sullivan e, in seguito, anche quelle di altri compositori che scrissero questo genere di opere. In realt\u00e0, tutte le opere che non furono scritte dal duo Gilbert &amp; Sullivan, non riuscirono mai ad entrare nel repertorio. Per questo, il termine \"Savoy Opera\" indica le sole opere riconducibili al duo Gilbert &amp; Sullivan.\nOpere.\n\"Patience,\" operetta del 1881, fu la prima opera ad essere rappresentata al Savoy Theatre, anche se il termine \"Savoy Opera\" include il gruppo completo di tredici opere che Gilbert &amp; Sullivan scrissero per Richard D'Oyly Carte:\nAltre definizioni.\nDurante gli anni nei quali le opere di Gilbert &amp; Sullivan vennero scritte, Richard D'Oyly Carte, anche produttore di opere di altri compositori e librettisti quando il teatro non era utilizzato per la messa in scena dei lavori di Gilbert &amp; Sullivan. Per i contemporanei il termine \"Savoy Opera\" si riferiva a qualunque opera venisse rappresentata in quel teatro senza alcun riferimento a chi l'avesse composta.\nLe opere di Gilbert &amp; Sullivan furono le uniche rappresentate dalla data di apertura del teatro 10 ottobre 1881 fino all'opera \"The Gondoliers\" finita di rappresentare il 20 giugno del 1891.\nNel decennio successivo, vi furono soltanto due nuove opere di Gilbert &amp; Sullivan, (\"Utopia Limited\" e \"The Grand Duke\"), entrambe rappresentate per un breve periodo. Per colmare le date libere Carte mise in scena le opere precedenti del duo, opere di Sullivan con altri librettisti e lavori di altri compositori e librettisti.\nRichard D'Oyly Carte mor\u00ec il 3 aprile 1901. Se il nome di Carte e del Teatro Savoy \u00e8 usato per definire le \"Savoy Opera,\" le ultime Savoy Opera furono \"The Rose of Persia\" (musica di Sullivan, libretto di Basil Hood), che venne rappresentata dal 28 novembre 1899 al 28 giugno 1900.\nDopo la morte di Carte, sua moglie Helen D'Oyly Carte assunse la direzione del teatro. Ella continu\u00f2 la produzione di nuovi pezzi nello stile Savoy Opera, alternandoli con la vecchia produzione di Gilbert &amp; Sullivan. Contando i lavori che la Signora D'Oyly Carte produsse, l'ultima Savoy Opera fu \"A Princess of Kensington\" (musica di Edward German, libretto di Basil Hood), che venne rappresentata per quattro mesi all'inizio del 1903. Questa \u00e8 la data che Cyril Rollins e R. John Witts adottano come la fine delle Savoy Opera.\nDoppo \"A Princess of Kensington\", la signora D'Oyly Carte abbandon\u00f2 il controllo del teatro fino all'8 dicembre 1906 quando produsse una serie di opere di Gilbert &amp; Sullivan in repertorio, sotto la regia dello stesso Gilbert. Nel marzo 1909 Charles H. Workman assunse il controllo del teatro producendo diversi nuovi lavori, incluso uno di Gilbert, \"Fallen Fairies\" (musiche di Edward German). L'ultimo di questi lavori venne messo in scena nei primi mesi del 1910 e fu \"Two Merry Monarchs\" di Arthur Anderson, George Levy, Hartley Carrick e Orlando Morgan. S. J. Adair Fitz-Gerald considera quest'opera come l'ultima delle Savoy Opera.\nFitz-Gerald scrisse il suo libro, \"The Story of the Savoy Opera\", nel 1924, quando questi lavori erano ancora freschi nella memoria. Ma da allora in poi tutto quello che fu prodotto al Teatro Savoy di altri compositori e librettisti fu subito dimenticato. Il termine \"Savoy Opera\" fin\u00ec per diventare sinonimo di opere di Gilbert &amp; Sullivan.\nIn ultimo \u00e8 noto che i due scrissero un'altra opera assieme; la loro prima collaborazione \"Thespis\" (operetta) nel 1871.\nQuest'opera non fu una Savoy Opera sotto ogni definizione usata fino a questo punto, poich\u00e9 Richard D'Oyly Carte non la produsse ed essa non venne rappresentata al Teatro Savoy in quanto lo stesso non esisteva ancora.\nNonostante Rollins &amp; Witts includano questa nel loro compendio della Savoy Opera, cos\u00ec come fa Geoffrey Smith.\nData la mancanza di collegamento con D'Oyly Carte o con il Teatro Savoy, \"Thespis\", probabilmente, ha le minori possibilit\u00e0 di essere annoverata fra le \"Savoy Opera\"."}
{"id": "709982", "revid": "120797980", "url": "https://it.wikipedia.org/wiki?curid=709982", "title": "Latin jazz", "text": "Latin jazz (jazz latino-americano) \u00e8 il termine dato abitualmente al genere musicale che unisce i ritmi dell'America Latina alle melodie e alle armonie jazz del Sud America, dei Caraibi, degli USA e dell'Europa.\nStoria.\nIl latin jazz \u00e8 il contributo che i musicisti latino-americani hanno dato alla musica jazz. Divenne popolare nel 1940, quando Dizzy Gillespie e Stan Kenton iniziarono a eseguire brani di musica afro-cubana con strumenti essenzialmente deputati al jazz, assemblando la parte melodica, suonata come gli standard, con la parte ritmica, suonata in stile latino-americano, dando agli strumenti ritmici una certa predominanza.\nStan Kenton realizz\u00f2 un arrangiamento del brano afro-cubano \"The Peanut Vendor\", che viene considerato come il primo brano di latin jazz registrato negli USA.\nNel 1947 Dizzy Gillespie, con Machito e Chano Pozo, compose l\"'Afro-cuban Drums Suite\", rappresentata poi al Carnegie Hall di New York. Tale concerto divulg\u00f2 il latin jazz fra il grande pubblico. Altro brano famoso di Gillespie di questo periodo \u00e8 \"Cubano be Cubano bop\".\nIl samba nasce nel XIX secolo come espressione della musica Afro-brasiliana.\nLa bossa nova \u00e8 caratterizzata da un ritmo musicale ibrido, derivato dal samba; nasce negli anni sessanta, grazie all'opera dei brasiliani Ant\u00f4nio Carlos Jobim e Jo\u00e3o Gilberto, insieme allo statunitense Stan Getz. Tra i brani pi\u00f9 famosi \"Garota de Ipanema\", composta da Ant\u00f4nio Carlos Jobim e Vin\u00edcius de Moraes, reso celebre da Jo\u00e3o Gilberto e da sua moglie Astrud e \"Samba de uma nota s\u00f3\", composto da Jobim con testo di Newton Mendon\u00e7a, reso celebre da Jo\u00e3o Gilberto e da Stan Getz.\nIl Nuevo tango di Astor Piazzolla, che vide la rivoluzione elettrica attuata negli anni settanta dal compositore argentino ed esplicata principalmente dalla registrazione dell'album \"Libertango\" (1974) e qualche mese pi\u00f9 tardi dall'incontro con il sassofonista Gerry Mulligan, con il quale Piazzolla realizz\u00f2 l'album \"Summit-Reunion Cumbre\", \u00e8 annoverato tra i movimenti musicali legati al Latin jazz.\nLa Onda Nueva venezuelana nasce dal ripensamento dei ritmi autoctoni (in particolare lo joropo) e dalla sostituzione degli strumenti tradizionali nazionali (cuatro, vihuela o chitarra a quattro corde, arpa e maracas) con il classico combo jazz: pianoforte, basso e batteria. Questa variante del jazz latino apparve formalmente alla fine degli anni '60, promossa dal pianista e compositore Aldemaro Romero, con il supporto percussivo di Frank El Pavo Hern\u00e1ndez, che le diede il suo caratteristico tocco sincopato. Negli anni '70 Romero registr\u00f2 in Italia due tra i suoi album pi\u00f9 noti: \"La Onda Maxima\" (1972) e \"Onda nueva instrumental\" (1976) con la sezione ritmica formata da Pino Presti al basso elettrico e Tullio De Piscopo alla batteria.\nStile e tecnica.\nIl latin jazz, cos\u00ec come gli altri stili di jazz, pu\u00f2 essere suonato sia da piccole formazioni che da grandi orchestre, che di solito lasciano molto spazio alle improvvisazioni della sezione ritmica.\nIl latin jazz si divide in due categorie principali: il brasiliano e l'afro-cubano."}
{"id": "709983", "revid": "108107", "url": "https://it.wikipedia.org/wiki?curid=709983", "title": "Lingua panjabi", "text": ""}
{"id": "709986", "revid": "1318658", "url": "https://it.wikipedia.org/wiki?curid=709986", "title": "Lophotidae", "text": "I Lophotidae sono una famiglia di pesci ossei marini appartenenti all'ordine Lampriformes.\nDistribuzione e habitat.\nI lofotidi abitano le profondit\u00e0 marine, con ogni probabilit\u00e0 sono diffusi in tutti gli oceani, anche se i maggiori avvistamenti sono avvenuti nell'Atlantico e nel Mediterraneo.\nDescrizione.\nCaratterizzati da un corpo molto lungo, nastriforme, compresso ai lati, questi pesci devono il loro nome comune a un prolungamento della pinna dorsale, proprio sopra la testa. La dorsale parte infatti dalla fronte e arriva fino al peduncolo caudale. L'anale invece \u00e8 piccola, vicino alla coda. Assenti le ventrali. La coda \u00e8 piccola e tondeggiante. &lt;br&gt;\nLa livrea \u00e8 tendenzialmente blu-argentea, con le pinne rosso vivo. &lt;br&gt;\nLe dimensioni variano da 150 a 200 cm, secondo la specie.\nQuesti pesci nuotano oscillando l'esile corpo."}
{"id": "709990", "revid": "729019", "url": "https://it.wikipedia.org/wiki?curid=709990", "title": "Strada statale 246 di Recoaro", "text": "La ex strada statale 246 di Recoaro (SS 246), ora \"strada provinciale 246 Recoaro (SP 246)\", \u00e8 una strada provinciale italiana che collega la frazione Alte Ceccato di Montecchio Maggiore a Valli del Pasubio attraverso la Valle dell'Agno.\nPercorso.\nLa strada ha inizio dalla ex strada statale 11 Padana Superiore nella frazione di Alte Ceccato del comune di Montecchio Maggiore. Attraversato lo stesso comune, prosegue verso nord nella valle dell'Agno per giungere a Valdagno. Il tracciato giunge poi a Recoaro Terme, dopo il quale la strada piega ad est superando il passo Xon e arrivando ad immettersi sulla ex strada statale 46 del Pasubio a Valli del Pasubio.\n\u00c8 facilmente osservabile il cippo di origine della strada statale (dell'ANAS) nell'incontro sulla SS 11. Cos\u00ec come si osservano nei tratti urbani di Montecchio Maggiore e Valdagno i vecchi cippi chilometrici (ben conservati i cippi ai km 20, 21, 23, 24 e 26).\nFra il 1880 e il 1980 la strada fu interessata dalla presenza del binario della tranvia Vicenza-Valdagno-Recoaro Terme, che contribu\u00ec in maniera determinante all'industrializzazione delle localit\u00e0 servite.\nVarianti.\nL'attraversamento del comune di Montecchio Maggiore \u00e8 da anni problematico anche se dalla fine del 2006 \u00e8 stata costruita una bretella (strada regionale 246 di Montecchio Maggiore) a due carreggiate che funge da tangenziale tagliando completamente il centro cittadino e prosegue ricollegandosi in direzione della Valle dell'Agno alla SS 246; per il grosso volume di traffico che la strada si trova a dover sopportare da quel tratto in poi si dovrebbe trovare soluzione con la costruzione della superstrada Pedemontana Veneta che si dovrebbe collegare a tale variante.\nDal 2001 \u00e8 stata costruita una variante per il tratto urbano di Valdagno (tratta della strada provinciale 134 Tunnel Schio Valdagno) e nel 2005 una variante per il centro di Cornedo Vicentino (strada provinciale 133 Variante di Cornedo).\nGestione.\nIn seguito al decreto legislativo n. 112 del 1998, dal 1\u00ba ottobre 2001 la gestione \u00e8 passata dall'ANAS alla Regione Veneto che ha provveduto al trasferimento al demanio della Provincia di Vicenza la quale ha successivamente delegato le competenze alla societ\u00e0 Vi.abilit\u00e0.\nI tratti urbani di Montecchio Maggiore (dal km 0 al km 4) e di Valdagno (dal km 20 al km 24,5) sono gestiti dagli stessi comuni."}
{"id": "709991", "revid": "1543377", "url": "https://it.wikipedia.org/wiki?curid=709991", "title": "Henderson's Relish", "text": "L'Henderson's Relish \u00e8 un condimento piccante e fruttato, simile alla \"salsa Worcestershire\", ma \u00e8 considerata un'alternativa vegana a quest'ultima visto che non contiene prodotti di origine animale. \u00c8 prodotta a Sheffield nella regione inglese del South Yorkshire. Prodotta sin dal 1885, lo slogan \u00e8 \"Prodotta a Sheffield da oltre 100 anni\". \u00c8 essenzialmente fatta di acqua, zucchero, aceto e una selezione di spezie e coloranti. Pu\u00f2 essere trovata nei locali punti ristoro di \"fish and chips\" e quasi in tutti i supermarket e negozi di generi alimentari della citt\u00e0, ma ancora \u00e8 quasi impossibile trovarla in qualsiasi altro posto. Attualmente si pu\u00f2 comperare via internet.\nLa fabbrica \u00e8 ancora localizzata in \"Leavygreave Road\", nei pressi della fermata del \"Supertram\" denominata \"Universit\u00e0\"."}
{"id": "709992", "revid": "114716707", "url": "https://it.wikipedia.org/wiki?curid=709992", "title": "Disposizioni sulla legge in generale", "text": "Le disposizioni sulla legge in generale, dette anche preleggi o disciplina preliminare al codice civile, sono un insieme di articoli previsti dal Regio Decreto 16 marzo 1942, n. 262, con il quale fu approvato anche il codice civile italiano. In origine consistevano in 31 articoli. Con la legge 31 maggio 1995, n. 218 furono abrogati gli articoli dal n. 17 al n. 31.\nCaratteristiche e struttura.\nSi tratta di legge ordinaria di livello paracostituzionale, quindi le disposizioni contenute in tali leggi si collocano subito al di sotto del livello costituzionale e poich\u00e9 statuiscono disposizioni generali si pongono, come la Costituzione Italiana, al di sopra delle altre leggi, comprese le leggi speciali. In ogni caso, trattandosi comunque di legge ordinaria, le disposizioni possono essere derogate da un'altra legge ordinaria.\nIl primo capo (art. 1-9) delinea le fonti del diritto. Il secondo riguarda l'applicazione della legge in generale.\nFra i principi generali che vengono affermati vi sono:\nL'articolo 16 riguarda il principio di reciprocit\u00e0 nelle relazioni con gli stranieri in Italia.\nGli articoli dal 17 al 31, che riguardano la condizione giuridica dello straniero, sono stati abrogati dalla sul sistema italiano di diritto internazionale privato.\nLa gerarchia delle fonti (art. 1) ha subito nel tempo una modifica in senso testuale, a seguito della soppressione dell'ordinamento corporativo. Al contempo ha subito un'estensione interpretativa, in quanto, con l'entrata in vigore della Costituzione e a seguito dell'adesione dell'Italia all'Unione europea, vige il principio cosiddetto della preferenza comunitaria, per cui le leggi e i regolamenti come fonte del diritto devono essere applicati solo ove non contrastanti con le norme di diritto comunitario.\nLe norme non riguardano quindi il solo diritto civile, occupandosi invece di materie di rilevanza costituzionale. La reale funzione normativa delle norme di cui agli artt. 10-15 \u00e8 dubbia, stante il loro carattere di legge ordinaria. Si ritiene che abbiano piuttosto cristallizzato in norma dei criteri e dei limiti del legislatore ordinario che operavano indipendentemente dal loro riconoscimento legislativo, in un contesto (le preleggi furono promulgate nel 1942) di assenza di disposizioni di rango costituzionale dello stesso tono. Lo statuto albertino infatti, contrariamente alla Costituzione italiana, ha carattere di costituzione flessibile e non dettagliava precisamente i limiti del legislatore nella formazione delle leggi. Al contrario, la Costituzione del 1948, recependo in parte il contenuto delle preleggi (es. irretroattivit\u00e0 delle norme penali, \"vacatio legis\"), lo eleva a rango di legge costituzionale."}
{"id": "709993", "revid": "71155", "url": "https://it.wikipedia.org/wiki?curid=709993", "title": "Disposizioni preliminari al Codice Civile", "text": ""}
{"id": "709995", "revid": "71155", "url": "https://it.wikipedia.org/wiki?curid=709995", "title": "Preleggi", "text": ""}
{"id": "709997", "revid": "486946", "url": "https://it.wikipedia.org/wiki?curid=709997", "title": "Primazia aramaica", "text": ""}
{"id": "709998", "revid": "73843", "url": "https://it.wikipedia.org/wiki?curid=709998", "title": "Passo Xon", "text": "Il passo Xon (671\u00a0m) \u00e8 un valico alpino nelle Prealpi vicentine che mette in comunicazione l'alta valle dell'Agno con la val Leogra, collegando i centri di Recoaro Terme e di Valli del Pasubio.\nAttraversato dalla strada statale 246 di Recoaro, \u00e8 percorribile tutto l'anno ma \u00e8 chiuso al transito degli autoarticolati che devono percorrere un giro pi\u00f9 ampio.\nIn bicicletta.\nIl passo Xon \u00e8 un facile passo da entrambi i versanti e non presenta particolari difficolt\u00e0 n\u00e9 da un versante n\u00e9 dall'altro. Tuttavia \u00e8 molto noto presso i cicloamatori della zona per i panorami suggestivi sulle vicine Piccole Dolomiti e per la possibilit\u00e0 di essere inserito in itinerari pi\u00f9 ampi.\nDurante gli anni cinquanta \u00e8 stato anche percorso dal Giro d'Italia quando era ancora sterrato."}
{"id": "710008", "revid": "110157", "url": "https://it.wikipedia.org/wiki?curid=710008", "title": "Before These Crowded Streets", "text": "Before These Crowded Streets (o BTCS) \u00e8 il quarto LP della Dave Matthews Band, pubblicato il 28 aprile 1998. \u00c8 l'ultimo album prodotto da Steve Lillywhite. il titolo dell'album \u00e8 ispirato dalle liriche della canzone \"The Dreaming Tree\". Attualmente, \u00e8 l'unico album della band disponibile in vinile. L'album debutt\u00f2 al numero 1 nella Billboard 200 Charts dopo aver venduto 421.000 copie nella prima settimana, spodestando la colonna sonora di Titanic dalla vetta dopo 16 settimane consecutive.\nTracce.\n\"Spoon\" \u00e8 seguita da un momento di silenzio e dopo un po' si sente una traccia di un minuto che fa da \"outro\" a \"The Last Stop\".\nGuests.\nNel retro copertina si legge:"}
{"id": "710009", "revid": "6923", "url": "https://it.wikipedia.org/wiki?curid=710009", "title": "Jaguar XK", "text": "La Jaguar XK \u00e8 un'autovettura sportiva prodotta dalla casa automobilistica britannica Jaguar dal 1996 al 2014.\nPrima serie.\nNonostante le perplessit\u00e0 iniziali la XJ-S, col tempo, era maturata, acquisendo quel fascino da grande classico che da nuova non aveva e gli aggiornamenti apportati nel corso degli anni avevano migliorato anche la qualit\u00e0 costruttiva e le prestazioni. Dopo vent'anni di produzione, la Jaguar decise di presentare al Salone dell'automobile di Ginevra del 1996 la \"XK8\" sua diretta erede.\nSi trattava di una coup\u00e9 2+2 che, dal punto di vista tecnico, utilizzava un telaio derivato da quello della berlina XJ Serie X300, opportunamente accorciato nel passo. Lo schema era classico, con trazione posteriore, avantreno e retrotreno a quadrilateri, 4 freni a disco autoventilati con ABS e sterzo a cremagliera con servoassistenza ad azione variabile.\nDebuttavano su questo modello (da cui l'8 nella sigla identificativa), invece, il motore V8 di 4 litri e il cambio automatico sequenziale a 5 rapporti.\nCon una cilindrata di 3996 cm\u00b3 il nuovo propulsore, tutto in alluminio, sviluppava grazie alla sofisticata gestione elettronica (che controllava l'alimentazione a iniezione, la fasatura variabile e la lunghezza dei condotti d'aspirazione, pure di tipo variabile) una potenza massima di 284 CV.\nTipicamente Jaguar lo stile degli interni, con rivestimenti in pelle e plancia rivestita in legno di noce (allestimento \"Classic\") o d'acero (allestimento \"Sport\").\nLa vettura era disponibile in due allestimenti: \"Classic\" (con cerchi da 18\" impostazione pi\u00f9 votata al comfort) e \"Sport\" (con sedili avvolgenti e cerchi da 19\"). Entrambe disponevano di una dotazione completa di tutti i gadget di sicurezza (airbag, fari allo xeno, controllo della trazione) e comfort (aria condizionata).\nNel 1997 debutt\u00f2 anche la \"XK8 Convertible\", ovvero la variante cabriolet.\nNel 1998 venne lanciata la \"XKR\" (sempre nelle due versioni, coup\u00e9 e cabriolet), mossa dalla versione sovralimentata con compressori volumetrici Eaton (a 0,8 bar) e intercooler. La potenza, di 364 CV, era trasmessa alle ruote motrici posteriori attraverso un cambio automatico a 5 rapporti prodotto dalla Mercedes-Benz. Le nuove versioni, riconoscibili per la mascherina anteriore a nido d'ape e le griglie sul cofano motore, avevano un allestimento equivalente a quello delle \"Sport\" (sospensioni elettroniche), ma potevano essere ordinate anche con cerchi da 20\". Nello stesso anno venne creata la XK180, un prototipo in versione roadster realizzato sulla base della XKR. Costruito per commemorare i 50 anni dei modelli XK, il modello era dotato di un propulsore V8 4.2 da 450\u00a0CV e con coppia di 605 N m. Esso veniva gestito da un cambio automatico a cinque rapporti e garantiva una velocit\u00e0 massima di 290\u00a0km/h, con accelerazione da 0 a 100\u00a0km/h in 4,2 secondi. L'impianto frenante era costituito da freni a disco forniti dalla Brembo, mentre le sospensioni erano analoghe a quelle della XKR.\nNel 2002 la cilindrata del motore crebbe a 4196\u00a0cm\u00b3. La versione aspirata benefici\u00f2 pi\u00f9 del miglioramento della coppia massima che della potenza (che pass\u00f2 da 284 a 294 CV), mentre la versione sovralimentata ottenne anche una sostanziosa iniezione di potenza (da 364 a 397 CV). Nuovo anche il cambio, ora a 6 marce costruito dalla ZF. Alla fine del 2003, per il \"Model Year 2004\", le XK subirono alcuni leggeri ritocchi estetici (mascherina anteriore ampliata, nuovi scudi paracolpi, 4 terminali di scarico per la XKR) e agli interni (rivestimenti).\nNel 2006, dopo oltre 70.000 esemplari prodotti, venne rimpiazzata da una nuova generazione.\nSerie speciali.\nAlcune serie speciali di coup\u00e9 e cabrio sono state prodotte in quantit\u00e0 limitate per sottolineare eventi importanti nella storia della casa automobilistica.\nIl primo \u00e8 stato nel 2000 il modello \"Silverstone\", nato per celebrare il ritorno in F1 del marchio Jaguar: inizialmente erano previsti 100 esemplari per il mercato inglese (50 coup\u00e9 e 50 convertibile), poi diventati 102, che sommati ai 456 distribuiti nel resto del mondo, divennero 558 in totale nel corso del 2001, di cui buona parte distribuiti nel mercato statunitense. Era caratterizzata da un rivestimento color platinum silver e da un pacchetto ad alte prestazioni: stesso motore della XKR standard ma con trasmissione migliorata, cerchi BBS Detroit da 20 pollici e impianto frenante Brembo con sospensioni denominate Computer Active Technology Suspension. Gli interni di questa vettura presentavano sedili in pelle nera con impunture rosse, mentre il rivestimento del cruscotto era in acero fum\u00e9. Gli unici optional selezionabili dal cliente erano: navigatore, telefono satellitare e sensori di parcheggio. \nNel 2002, la \"XKR 100\" \u00e8 stata prodotta con vernice color nero antracite, ruote modulari BBS Montreal da 20\", impianto frenante Brembo, sospensioni a controllo elettronico (CATS) con una mappatura specifica (solo sulle coup\u00e9), mentre gli interni erano colore \u2018Warm Charcoal\u2019, con sedili Recaro e interni in radica con logo XKR 100 impresso di fronte al passeggero e sui brancardi sottoporta. 100 esemplari della versione coup\u00e9 e 400 cabrio sono stati venduti sul mercato mondiale. Dal 2001 sono state introdotte modifiche al motore risolvendo i noti problemi che compromettevano l'affidabilit\u00e0 dei motori 4.0, di cui solo le poche ultime XKR prima serie hanno beneficiato, tra cui la versione 100. Infatti, oltre alla reintroduzione delle canne dei cilindri senza Nikasil (gi\u00e0 dal VIN 42776), a partire dai motori 4.0 prodotti nell'agosto 2001 e sui successivi motori 4.2 (dal VIN A24195 in poi) i tendicatena non furono pi\u00f9 in plastica o in semiplastica, ma in metallo.\nNel 2004 \u00e8 stata la volta della \"XKR Portfolio\" con 200 esemplari, 100 in Jupiter red (rosso Giove) e 100 in Coronado blue, per gli Stati Uniti. Caratteristici erano i cerchi in lega da 20 pollici e gli interni nei colori scelti dall'acquirente.\nNel 2005 viene proposta la \"Black Edition\", come evidenziato dal nome totalmente nera sia all'esterno che negli interni. Vantava un pacchetto sportivo con cerchi BBS scomponibili da 20\" Montreal, impianto frenante completo Brembo con dischi forati e pinze rosse, e un leggero assetto ribassato; all'interno era presente l'alluminium pack, un impianto stereo della Alpine Electronics premium, il telefono di bordo e degli inserti in radica di acero scura.\nInfine la \"\"Final edition Victory\", che sul mercato europeo \u00e8 nota come \"XKR-S\"\" del 2006, che montava soluzioni analoghe alla \"Black edition\" ma aveva nel pacchetto cerchi BBS Perseus da 20\", finiture interne in carbonio, cuciture di colore a contrasto con la pelle degli interni e fari posteriori leggermente oscurati. A dispetto della sigla, le prestazioni del motore 4.2 litri restano invariate.\nSeconda serie.\nAl Salone dell'automobile di Francoforte del 2005, Jaguar present\u00f2 una versione nuova della XK coup\u00e9, senza pi\u00f9 l'\"8\". La versione cabriolet, invece, venne presentata al Salone di Detroit del 2006.\nDisegnata da Ian Callum (autore anche di alcune Aston Martin), utilizza la carrozzeria in alluminio come la XJ per risparmiare peso.\nLe motorizzazioni al lancio sono composte da un 3.5 V8 da 256\u00a0CV che rappresenta la versione di ingresso, poi c'\u00e8 un 4.2 litri V8 da 298\u00a0CV e infine lo stesso motore potenziato a 416\u00a0CV equipaggia la versione R. Nel 2009 le precedenti motorizzazioni vengono sostituite da unit\u00e0 pi\u00f9 performanti e pi\u00f9 adatte al blasone del marchio. Viene introdotto un 5.0 litri V8 che nella versione aspirata (ora entry-level in gamma) eroga 385\u00a0CV e in quella sovralimentata 510 CV, quest'ultima in particolare equipaggia la versione R.\nLa produzione della seconda serie \u00e8 terminata nel 2014, senza che ne sia stata presentata una nuova serie.\nJaguar XKR-S.\nNel 2011 al Salone dell'automobile di Ginevra \u00e8 stata presentata la Jaguar XKR-S in versione coup\u00e9, con lo stesso motore della XKR, ma ancora pi\u00f9 sportiva nel telaio e nell'estetica. \u00c8 una versione speciale che guadagna lo scettro di vettura pi\u00f9 potente mai prodotta dal marchio del Giaguaro. Il 5.0 litri V8 sovralimentato \u00e8 stato infatti portato a 550\u00a0CV e 680 N m di coppia massima, sufficienti a toccare i 300\u00a0km/h di velocit\u00e0 massima, passando da 0 a 100\u00a0km/h in 4,4 secondi.\nLa nuova punta di diamante della gamma XK \u00e8 riconoscibile per la nuova veste aerodinamica con appendici fisse di grandi dimensioni e prese d'aria aggiuntive, ma introduce anche il nuovo taglio dei fari anteriori che ha successivamente debuttato sull'intera gamma della XK restyling. Anche l'assetto \u00e8 completamente rivisto grazie alla riprogrammazione del sistema Adaptive Dynamics, per esaltare piacere di guida e maneggevolezza della potente coup\u00e9 inglese. Il cambio \u00e8 un automatico a sei rapporti.\nAl Salone dell'automobile di Los Angeles del 2011 viene presentata la versione a tetto aperto della XKR-S, ovvero la XKR-S Convertible: dotata dello stesso motore della XKR-S Coup\u00e9, come la sorella a tetto chiuso anche questa vettura garantisce prestazioni di alto livello, raggiungendo la velocit\u00e0 di 300\u00a0km/h, mentre l'accelerazione da 0 a 100\u00a0km/h avviene in 4,4 secondi. La capote, rivestita di materiali fonoassorbenti, si apre e si ripiega in 18 secondi ed \u00e8 stata testata alle massime velocit\u00e0.\nRestyling 2011.\nAl Salone dell'automobile di New York del 2011 \u00e8 stato presentato il restyling della Jaguar XK, un leggero maquillage che lievemente intacca e ringiovanisce l'aspetto estetico della coup\u00e9 sportiva e della derivata cabriolet di lusso (Jaguar XK Convertible).\nLe novit\u00e0 sono molto leggere, molto discrete: la nuova Jaguar XK restyling pu\u00f2 essere riconosciuta attraverso i gruppi ottici anteriori (introdotti con la XKR-S presentata a Ginevra 2011), che ora hanno una forma ancora pi\u00f9 morbida e che contengono una serie di LED per l'illuminazione diurna, e la nuova fascia paraurti anteriore-inferiore, attraverso i gruppi ottici posteriori, che ora sono stati dotati di una nuova morfologia grazie all'introduzione di LED, e il portellone posteriore, leggermente rivisto, attraverso la feritoia che si trova appena successivamente il passaruota anteriore (che, da sportiva in posizione verticale, \u00e8 divenuta elegante in posizione orizzontale).\nAll'interno dell'abitacolo della nuova Jaguar XK, la casa automobilistica ha introdotto nuovi rivestimenti, una nuova tipologia di illuminazione dello spazio abitativo (soffusa, di colore blu), una nuova tipologia di sedili sportivi (optional) e alcuni nuovi comandi. La nuova Jaguar XK restyling, inoltre, pu\u00f2 essere scelta con inediti cerchi in lega sportivi (con misure comprese tra 18 e 20 pollici) e con inedite colorazioni.\nVersioni speciali.\nJaguar XKR Black Pack.\nAl Salone dell'automobile di Ginevra del 2010 la Jaguar ha presentato il pacchetto di miglioramento estetico Black Pack per la XKR di seconda generazione. Il pacchetto comprende 3 nuove colorazioni (Ultimate Black, Polaris White e Salsa Red), decalcomanie XKR sulle fiancate, cerchi in lega da 20\" Kalimnos in nero lucido, pinze dei freni rosse, griglie anteriori e prese d'aria laterali nero lucide, spoiler posteriore pi\u00f9 largo e interni in pelle in tinta charcoal abbinati a rivestimenti in alluminio o legno.\nJaguar XKR-S GT.\nPoco prima dell'inizio del salone automobilistico di New York del 2013, la Jaguar ha presentato una versione speciale della XKR-S limitata a 30 modelli e denominata XKR-S GT. Essa mantiene il propulsore V8 5,0 litri con compresso volumetrico da 550\u00a0CV e la trasmissione automatica a sei marce della XKR-S, mentre la carrozzeria presenta alcuni elementi di diversa conformazione che richiamano il mondo delle competizioni automobilistiche. Di questo fanno parte uno splitter frontale in fibra di carbonio che sporge di 60 millimetri davanti al nuovo paraurti, piccoli flap laterali in carbonio, passaruota maggiorati per migliorare il flusso dell'aria, impianti di raffreddamento aggiuntivi, nuovi sfoghi d'aria sul cofano motore, un diffusore posteriore in fibra di carbonio e un'ala posteriore che genera 145\u00a0kg di carico aerodinamico. Migliorata l'accelerazione da 0 a 100\u00a0km/h, che passa da 4,2 a 3,9 secondi.Oltre alle aggiunte aerodinamiche, la vettura offre anche modifiche meccaniche quali nuovi bracci di sospensione anteriore e posteriore, montanti, cuscinetti delle ruote, freni a disco carboceramici, ammortizzatori regolabili irrigiditi, cerchi in lega da 20' in pneumatici Pirelli Corsa e un design del telaio posteriore ispirato alla nuova XKR.\nSbarro Jacliyn.\nImpiegando come base la Jaguar XK di seconda generazione, il designer svizzero Franco Sbarro ha realizzato la Jacliyn per un acquirente statunitense residente in Svizzera. Traendo la propria denominazione dalla figlia di quest'ultimo, la vettura \u00e8 stata rielaborata in configurazione roadster e ha subito una rielaborazione anche del design. L'originale propulsore britannico \u00e8 stato sostituito con un Ford V8 Supercharged dalla potenza di 400\u00a0CV gestito da un cambio automatico. La carrozzeria era realizzata in poliestere.\nLa XK nelle competizioni.\nNel 2000 il team SCAR realizz\u00f2 una versione da competizione della XKR per partecipare all'Australian Nations Cup Championship. Guidata prima da Mark Trenoweth (proprietario del team) e poi da Bob Thorn, la vettura era alimentata da un propulsore V8 4.4 da 420\u00a0CV di potenza abbinato a un cambio manuale Tramac a 5 velocit\u00e0. Dotata di freni a disco Harrop e ammortizzatori Proflex, aveva una velocit\u00e0 massima di 280\u00a0km/h.\nNel 2002 una XK8 venne preparata dal team AJL Racing per competere nel FIA GT3 Championships. Oltre all'aggiornamento dell'aerodinamica con l'inserimento di nuovi componenti come body kit e spoiler posteriore e l'implementazione di tutti i sistemi di sicurezza prescritti dal regolamento FIA, la vettura venne equipaggiata con un propulsore V8 4.0 da 450\u00a0CV di potenza.\nNel 2010, il team britannico Rocketsports Racing, Inc, di propriet\u00e0 del pilota e imprenditore Paul Gentilozzi, decise di iscrivere alla ALMS e alla 24 Ore di Le Mans una versione GT2 della Jaguar XKR di seconda serie.\nL'intera carrozzeria della vettura \u00e8 stata realizzata in alluminio, mentre il propulsore \u00e8 un V8 da 5000\u00a0cm\u00b3 erogante 550\u00a0CV a 7000 giri accoppiato secondo lo schema transaxle a un cambio sequenziale Hewland. Gli pneumatici sono stati forniti dalla Yokohama."}
{"id": "710022", "revid": "932277", "url": "https://it.wikipedia.org/wiki?curid=710022", "title": "Epigrafia medievale", "text": "L'epigrafia medievale studia le iscrizioni in latino, greco o lingue volgari (talvolta anche in ebraico, arabo o in alfabeto runico) nel periodo che va dalla fine del VI sec. alla fine del XV sec.; non va confusa con l'epigrafia cristiana, che si concentra solo sulle testimonianze epigrafiche cristiane della tarda antichit\u00e0 (III-VI sec.); epigrafia cristiana ed epigrafia medievale sono due discipline complementari: non esiste un preciso termine cronologico tra la fase paleocristiana e la fase medievale della produzione epigrafica, e proprio per questo nel mondo anglosassone l'espressione \"Early-Christian inscriptions\" comprende tutte le testimonianze epigrafiche del periodo che va dal III al XII sec.. \nRaccolte epigrafiche.\nPer il periodo medievale l'opera di raccolta delle iscrizioni, base essenziale per la costituzione di una disciplina epigrafica, ha preso piede per la prima volta in Germania e Austria (da dove nell'Ottocento era partito il progetto del \"Corpus Inscriptionum Latinarum\") a partire dagli anni Trenta del XX secolo. Successivamente sono state realizzate raccolte epigrafiche aventi come oggetto la produzione medievale in Francia, Spagna, Inghilterra, tutte ancora in via di lavorazione. Per l'Italia \u00e8 in corso il censimento delle iscrizioni che datano dal VI al XII secolo, includendovi tutti i materiali epigrafici con la sola esclusione di monete e sigilli. L'epigrafia medievale utilizza, come strumenti di indagine, l'archeologia, la paleografia, la critica testuale. Oggetto delle indagini sono tutti i manufatti che recano testo destinato a lettura plurima, ossia da parte di pi\u00f9 utenti in un medesimo momento, e realizzato su materiali destinati a durare a lungo nel tempo."}
{"id": "710023", "revid": "1632387", "url": "https://it.wikipedia.org/wiki?curid=710023", "title": "Wrathchild", "text": "I Wrathchild sono un gruppo musicale heavy metal formato nel 1980 a Evesham, Regno Unito.\nFurono tra i primi gruppi glam metal: si formarono un anno prima dei M\u00f6tley Cr\u00fce, ma dovettero aspettare alcuni anni prima di pubblicare un album vero e proprio, n\u00e9 riuscirono mai a riscuotere lo stesso successo commerciale.\nStoria.\nI Wrathchild si formarono nel 1980 composti da Rocky Shades (Robert Berkeley) alla voce, Marc Angel al basso, Phil \"Wrathchild\" Vokins alla chitarra, e il membro della band NWOBHM dei Grim Reaper Brian \"Thunderburst\" Parry alla batteria. Nel Regno Unito la band si fece notare in diversi pub del Regno Unito grazie alle loro posizioni DIY, oltre che per l'immagine provocatoria.\nIl gruppo presto arruol\u00f2 due nuovi membri dalla band \"Medusa\", ovvero il chitarrista Lance Rocket (Lance Perkins), e il nuovo batterista Eddie Starr (Edward Smith). Dopo la realizzazione di alcuni demo tra cui \"Mascara Massacre\" (1982), la band fu contattata dalla Bullet Records, che diede loro la possibilit\u00e0 di produrre del materiale. Con questa etichetta, pubblicarono il loro primo lavoro ufficiale, un EP chiamato \"\"Stackheel Strutt\" (1983). L'anno seguente, i Wrathchild pubblicarono il loro primo full-length chiamato \"Stakk Attak\" (1984), nel quale era presente la cover di Gary Glitter, \"Alrite with the Boys\"\". Lo stesso anno, la band suon\u00f2 da spalla ai W.A.S.P. nel loro tour britannico.\nSfortunatamente, d'improvviso sorsero dei problemi contrattuali con la loro etichetta, la Heavy Metal Records. La RCA tent\u00f2 invano di farli passare sotto la loro gestione, ma senza risultati positivi. Nel 1986 segu\u00ec la pubblicazione di una compilation di videoclip chiamata \"War Machine\". Dopo aver finalmente risolto la disputa con la Heavy Metal Records, riuscirono a pubblicare il loro secondo album, \"The Biz Suxx\", (1988). Venne anche prodotto un videoclip del singolo \"Nukklear Rokket\", che fu diretto da Bruce Dickinson degli Iron Maiden. Nel 1989 fecero causa a una band statunitense che aveva lo stesso nome. Vinsero la causa, costringendo la band statunitense a cambiare il proprio nome, adottando quello di Wrathchild America.\nIl loro terzo album \"Delirium\" venne realizzato l'anno successivo, con la collaborazione del cantante dei Grim Reaper Steve Grimmet. Poco dopo la band annunci\u00f2 lo scioglimento.\nNel 2005 viene pubblicato il DVD da 60 minuti \"Live in London\", tratto da un concerto nel 1984 al Camden Palace Theatre di Londra, che include diversi brani del debut come \"Sweet Surrender\" e \"Too Wild to Tame\"."}
{"id": "710045", "revid": "124098274", "url": "https://it.wikipedia.org/wiki?curid=710045", "title": "Christian Gottlob Neefe", "text": "Ricevette la sua educazione all'Universit\u00e0 di Lipsia, inizialmente iscritto alla facolt\u00e0 di legge, e successivamente allievo di Johann Adam Hiller. \nSotto la sua guida scrisse le sue prime opere comiche. Nel 1777 prese il posto di Hiller come direttore di una orchestra girovaga.\nSuccessivamente divent\u00f2 organista di corte a Bonn, insegnante di Ludwig van Beethoven, e direttore di una associazione musicale.\nNel 1794, a causa della guerra, perse ogni incarico, e visse qualche anno in gravi difficolt\u00e0 economiche.\nIn seguito, assunse il ruolo di direttore di opera a Dessau.\nIl suo lavoro pi\u00f9 conosciuto \u00e8 un singspiel di nome \"Adelheit von Veltheim\", del 1780.\nTra gli altri suoi lavori principali, si ricordano: otto vaudeville, la cantata \"Dem Unendlichen\", sonate, fantasie e variazioni per pianoforte, lieder per canto e piano.\nFece parte della Massoneria e degli Illuminati."}
{"id": "710048", "revid": "5705019", "url": "https://it.wikipedia.org/wiki?curid=710048", "title": "Calcio americano", "text": ""}
{"id": "710053", "revid": "767487", "url": "https://it.wikipedia.org/wiki?curid=710053", "title": "Bande rumorose", "text": "Bande rumorose \u00e8 il secondo cd degli Yo Yo Mundi, un live registrato in presa diretta a Milano venerd\u00ec 17 marzo 1995.\nProduzione.\nIl cd, registrato di venerd\u00ec 17, contiene 17 tracce ed \u00e8 suonato da 17 musicisti.\nConservazione.\nNon esistono pi\u00f9 registrazioni della trasmissione televisiva \"Segnali di fumo\", andate presumibilmente distrutte insieme a tutto l'archivio dell'emittente Videomusic. \u00c8 una perdita gravissima per la storia del rock italiano."}
{"id": "710054", "revid": "2139626", "url": "https://it.wikipedia.org/wiki?curid=710054", "title": "Navigazione aerea", "text": "La navigazione aerea \u00e8 l'attitudine del pilota a condurre un aeromobile in sicurezza da un punto all'altro della superficie terrestre lungo una rotta prestabilita.\nEsistono almeno otto tipi di navigazione che saranno descritti brevemente in seguito:\nNavigazione a vista.\nIl pilota conosce la geografia della zona sottostante, e si orienta a vista seguendo la semplice regola del \"vedere ed essere visti\" per mantenere una separazione idonea, oltre che dagli ostacoli, con gli altri aeromobili presenti in zona. Questo metodo era utilizzato prevalentemente agli albori dell'aeronautica, ma ancora oggi i giovani piloti vengono istruiti partendo dal volo a vista.\nNavigazione stimata e osservata.\n\u00c8 un'evoluzione della navigazione a vista. Il pilota, con l'aiuto di strumenti di bordo quali bussola magnetica, anemometro e orologio, esegue una prima pianificazione del volo, poich\u00e9 pu\u00f2 conoscere la direzione che sta percorrendo, e la propria velocit\u00e0. Completa e corregge i dati a sua disposizione, osservando punti di riferimento sorvolati e gli orari di sorvolo.\nNavigazione strumentale.\nAlcuni ricevitori di bordo indicano al pilota la sua posizione e direzione rispetto a particolari radioassistenze delle quali \u00e8 nota al pilota la posizione.\nNavigazione isobarica.\nQuesto tipo di navigazione \u00e8 considerata obsoleta. Consente di scegliere la rotta in base a parametri meteorologici, per compiere il tragitto in meno tempo possibile, quindi consumando meno carburante, anche se questa rotta non \u00e8 la pi\u00f9 breve in termini di distanza.\nNavigazione astronomica.\nConsiste nel determinare la propria posizione osservando le stelle come punto di riferimento. Utilizzata pi\u00f9 per la navigazione marittima che per quella aerea, dati i ridotti tempi di viaggio, e l'incertezza della disponibilit\u00e0 dei riferimenti (ad esempio se il cielo \u00e8 nuvoloso).\nNavigazione satellitare.\nPu\u00f2 essere considerata una evoluzione della navigazione astronomica. Le stelle sono sostituite da satelliti artificiali. Un ricevitore a bordo chiamato GPS determina la posizione del velivolo in base al segnale ricevuto dai satelliti.\nNavigazione inerziale.\nQuesto tipo di navigazione non ha bisogno di riferimenti esterni. L'aeromobile \u00e8 dotato di un sistema chiamato INS, che grazie ad accelerometri \u00e8 in grado di individuare accelerazioni, decelerazioni e cambi di direzione (accelerazioni laterali). Una volta specificato il punto di partenza, il sistema \u00e8 quindi in grado di sapere in ogni istante posizione e velocit\u00e0 del velivolo rispetto al suolo.\nNavigazione integrata.\n\u00c8 la combinazione di pi\u00f9 sistemi illustrati sopra, per incrociare i dati forniti, e renderli quindi pi\u00f9 precisi in caso di errori o avaria di un dispositivo. Ad esempio, un aeroplano potrebbe avere due sistemi INS, abbinati ad un GPS."}
{"id": "710056", "revid": "729795", "url": "https://it.wikipedia.org/wiki?curid=710056", "title": "Imperiali di Francavilla", "text": ""}
{"id": "710059", "revid": "1396211", "url": "https://it.wikipedia.org/wiki?curid=710059", "title": "Johann Adam Hiller", "text": "\u00c8 considerato il creatore dell'opera buffa Singspiel.\nEbbe una vita avventurosa e tent\u00f2 varie attivit\u00e0 musicali, come quella del flautista, del cantante, del compositore e del direttore d'orchestra.\nRiusc\u00ec a caratterizzare le opere comiche tedesche e i \"lieder\" popolareschi, che compose nel ventennio che va dal 1770 al 1790.\nPer molte delle sue opere collabor\u00f2 con il poeta tedesco Christian Felix Weisse.\nDal 1781 al 1785 diresse la Gewandhausorchester Leipzig, nell'allora nuovissima sala Gewandhaus.\nBeethoven scrisse delle variazioni su un suo tema, tratto dal singspiel Der lustige Schuster (Il ciabattino allegro) nell'ultimo movimento della Sonata per violino op. 96."}
{"id": "710062", "revid": "769431", "url": "https://it.wikipedia.org/wiki?curid=710062", "title": "Famiglia Polizzi", "text": ""}
{"id": "710063", "revid": "1305772", "url": "https://it.wikipedia.org/wiki?curid=710063", "title": "Imperiali", "text": ""}
{"id": "710065", "revid": "131962", "url": "https://it.wikipedia.org/wiki?curid=710065", "title": "Famiglia Palici", "text": ""}
{"id": "710066", "revid": "131962", "url": "https://it.wikipedia.org/wiki?curid=710066", "title": "Famiglia Palizzolo", "text": ""}
{"id": "710068", "revid": "57872", "url": "https://it.wikipedia.org/wiki?curid=710068", "title": "Ottati", "text": "Ottati (\"Utt\u00e0t\u00eb\" in dialetto cilentano) \u00e8 un comune italiano di 629 abitanti della provincia di Salerno in Campania.\nGeografia fisica.\nOttati si trova nella parte nord-orientale del Cilento, inserita nel contesto naturalistico del Parco nazionale del Cilento, Vallo di Diano e Alburni, alle pendici meridionali dei Monti Alburni.\nSorge sulla strada provinciale n. 12 che collega Castelcivita a Corleto Monforte. I comuni pi\u00f9 vicini sono nell'ordine Sant'Angelo a Fasanella, Aquara e Castelcivita.\nStoria.\nIl comune di Ottati si trova nel Parco Nazionale del Cilento, Vallo di Diano e monti Alburni alle pendici del Massiccio degli Alburni, a metri 530 sul livello del mare.\n\u00c8 dominato sul versante Nord da una rupe che lo protegge dai rigori del clima invernale e sulla quale si notano le grotte abitate dai monaci basiliani poi adibite a ricoveri per greggi e pastori, la pi\u00f9 conosciuta e la grotta di S. Croce, oggi del tutto abbandonate.\nIl paese fu fondato nell'anno 1100.\nSimbolo del comune \u00e8 il fagiano.\nSecondo quanto riportato dal notaio Vincenzo Fasano, in una sua memoria inedita ma molto diffusa nel diciottesimo secolo nei paesi limitrofi, Ottati esisteva gi\u00e0 nel 1195. A tal proposito sono in molti i teorici che ipotizzano che le prime abitazioni del centro sorsero intorno all'anno 1000.\nMolto probabilmente un gran numero di pastori e mandriani del territorio di Fasanella, essendo questa zona assai ricca di pascoli, vi costruirono nel tempo alcune abitazioni che, aumentando di numero, diedero origine al primo centro abitato. Da questo presupposto deriva anche il nome di Ottati, che dal latino, \"optatus\", sta ad indicare che i pastori optarono per tale luogo ben adatto alla pastorizia.\nIndipendentemente da tale presupposto storico, con maggiore certezza si fanno risalire le origini medievali del paese intorno al XIII secolo. Ottati fu dapprima feudo di Capece Galeota, in seguito propriet\u00e0 di numerose famiglie nobili. Risorse dalle macerie a cui lo ridusse Federico II di Svevia e nel 1700 il borgo appartenne alla potente famiglia dei Caraguso-Mariconda.\nDal 1811 al 1860 ha fatto parte del circondario di Sant'Angelo a Fasanella, appartenente al Distretto di Campagna del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Sant'Angelo a Fasanella, appartenente al Circondario di Campagna.\nSociet\u00e0.\nEvoluzione demografica.\nA partire dagli anni sessanta Ottati ha subito una continua emigrazione verso Salerno ed i grandi poli industriali del nord Italia. Tale calo della popolazione \u00e8 ancora in corso a causa della scarsit\u00e0 di giovani coppie che stabiliscono la loro dimora nel paese.\nEtnie e minoranze straniere.\nAl 31 dicembre 2007 ad Ottati risultavano residenti 31 cittadini stranieri.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla diocesi di Teggiano-Policastro con una parrocchia:\nGeografia antropica.\nFrazioni.\nIn base al 14\u00ba Censimento Generale della Popolazione e delle Abitazioni, l'unica localit\u00e0 abitata \u00e8:\nAltra localit\u00e0 comunale, ma non censita dall'Istat, \u00e8 Bivio San Vito, costituita da un gruppo di case sparse e cascinali, presso Aquara.\nAmministrazione.\nAltre informazioni amministrative.\nIl comune fa parte della Comunit\u00e0 montana Alburni.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "710070", "revid": "320578", "url": "https://it.wikipedia.org/wiki?curid=710070", "title": "Botta Adorno (famiglia)", "text": ""}
{"id": "710076", "revid": "7336", "url": "https://it.wikipedia.org/wiki?curid=710076", "title": "Termine di Cagnano", "text": ""}
{"id": "710094", "revid": "125669594", "url": "https://it.wikipedia.org/wiki?curid=710094", "title": "Aptenodytes patagonicus", "text": "Il pinguino reale (\"Aptenodytes patagonicus\" ) \u00e8 un uccello inetto al volo appartenente alla famiglia degli Sfeniscidi.\nDescrizione.\nIl pinguino reale \u00e8 alto in media intorno ai 95\u00a0cm per un peso che va dai 9 ai 15\u00a0kg. Le piume della testa sono nere, sulle ali ed il dorso grigio scuro. Le parti inferiori del corpo sono bianche e la parte alta del petto passa gradualmente dal giallo all'arancio.\nIl becco \u00e8 nero ed arancio, abbastanza lungo. Nella zona auricolare le piume formano una macchia allungata giallo-arancio. Le zampe sono di colore scuro. Gli individui giovani si distinguono per il colore pi\u00f9 pallido delle macchie auricolari e pi\u00f9 scuro per le zampe. Le due sottospecie si differenziano per la lunghezza delle ali e del becco.\nBiologia.\nAlimentazione.\nLa dieta dei pinguini reali \u00e8 costituita quasi esclusivamente di pesce di piccola taglia, in particolare \"Myctophidae\" (\"Electrona carlesbergi\", \"Krefftichthys anderssoni\") e di cefalopodi (\"Moroteuthis\") di dimensione varia a seconda della zona di pesca. Il pinguino reale \u00e8 un buon nuotatore, cattura le prede nuotando fino a 12\u00a0km/h ed immergendosi a 50 m di profondit\u00e0 anche se sono stati avvistati esemplari oltre i 200 m di profondit\u00e0. \u00c8 stato calcolato che il tasso di successo nella caccia ai cefalopodi si aggira intorno al 10%. La caccia avviene probabilmente anche di notte ma a profondit\u00e0 minori.\nLo stomaco di questo pinguino ha rivelato, secondo gli scienziati del CNRS di Strasburgo, delle propriet\u00e0 antibatteriche tanto che riescono ad immagazzinare il cibo per tre settimane conservandolo perfettamente. Questa caratteristica \u00e8 molto utile per sopravvivere durante i periodi di scarsit\u00e0 di cibo come quando le tempeste impediscono di recarsi in mare. Le ricerche condotte hanno rilevato una scarsit\u00e0 di batteri alla temperatura di 38\u00a0\u00b0C con un pH pari a 4, condizioni molto favorevoli alla loro proliferazione.\nRiproduzione.\nI pinguini reali fra settembre e novembre si riuniscono in colonie e fra novembre ed aprile depongono le uova. Ogni coppia ha a disposizione circa 1 m\u00b2 di spazio e la femmina depone un solo uovo che viene covato da entrambi con turni di 2-3 settimane per un totale di 52-56 giorni tenendolo fra le zampe senza utilizzare un nido.\nI pulcini nascono nudi ma in breve spunta un piumino di colore grigio chiaro o bruno che in seguito verr\u00e0 sostituito da uno di colore pi\u00f9 scuro. All'et\u00e0 di 40 giorni i pulcini della colonia si riuniscono nei cosiddetti \"asili nido\" e raggiungono l'et\u00e0 adulta fra i 10 ed i 13 mesi quando abbandonano i genitori. Raggiungono la maturit\u00e0 sessuale all'et\u00e0 di 5-7 anni. I pinguini sopravvissuti si aggirano fra il 30% ed il 47% a seconda delle zone di nidificazione.\nSpostamenti.\nIl pinguino reale \u00e8 generalmente stanziale, trascorre in mare i 17 giorni che precedono la muta durante i quali accumula riserve energetiche sotto forma di grasso sotto la pelle. L'area di caccia si estende fino a 400\u00a0km quando vi sono i piccoli da sfamare per arrivar a 900\u00a0km negli altri periodi, i piccoli quando lasciano i genitori si disperdono rimanendo per\u00f2 nelle stesse aree pelagiche.\nPinguini reali sono stati avvistati anche in Australia, Nuova Zelanda e Sudafrica\nPredatori.\nMentre i pinguini reali cacciano in acqua, i due principali predatori antartici, cio\u00e8 l'orca e la foca leopardo, cacciano a loro volta i pinguini. Sulla terraferma, i pulcini sono sotto la minaccia degli stercorari e delle ossifraghe.\nDistribuzione e habitat.\nQuesta specie \u00e8 diffusa in alcune isole dell'emisfero meridionale del pianeta in particolare sulle isole Falkland, Georgia del Sud e Sandwich Australi, Oceano Indiano meridionale (Isole Crozet, ecc.).\nSono uccelli marini e pelagici delle aree subantartiche e antartiche, passano molto tempo della loro vita vicini alle aree di nidificazione. Non si conoscono tentativi di nidificazione al di sotto del 60\u00b0 di latitudine sud. Nidifica su spiagge piatte senza neve o ghiaccio, talvolta con presenza di erbe, in zone con facile accesso al mare. Si nutrono al largo.\nSistematica.\nDefinito come \"Aptenodytes patagonica\" da John Frederick Miller nel 1778.\nSuddiviso in 2 sottospecie:\nStatus e conservazione.\nLa specie non \u00e8 in pericolo di estinzione, la popolazione negli anni settanta ammontava a circa un milione di coppie. Le colonie pi\u00f9 numerose sono quelle di: Cochons (300.000 coppie), Isole Kerguelen (240-280.000 coppie), isola Principe Edoardo (220.000 coppie). Le colonie pi\u00f9 grandi hanno registrato poi un aumento della popolazione mentre quelle pi\u00f9 piccole della Georgia del Sud in parte si sono estinte. La colonia dell'isola Heard \u00e8 stata distrutta negli anni fra le due guerre per poi essere ricolonizzata con 23 coppie nel 1963, nel 1990 registrava circa 3.000 coppie. Le colonie delle isole Falkland scomparvero gi\u00e0 nel 1870 per essere poi ricolonizzate nel 1933. Anche le colonie dell'Isola Macquarie furono in parte distrutte e la popolazione ridotta a soli 5.000 individui nel 1911, al 1980 contavano invece circa 70.000 coppie.\nOltre alla caccia, molte colonie hanno subito danni dalla costruzione di basi antartiche (come accaduto sull'isola Macquarie che ospita una base del programma \"Australian National Antarctic Research Expeditions\") o dalla costruzione di strade ed edifici (ad esempio sulle Isole Crozet)."}
{"id": "710102", "revid": "767487", "url": "https://it.wikipedia.org/wiki?curid=710102", "title": "Meridiano locale", "text": "Il meridiano locale, o impropriamente meridiano, \u00e8 il cerchio massimo della sfera celeste passante per i poli celesti e per i poli dell'orizzonte, detti Zenith e Nadir. Pu\u00f2 anche pensarsi come la proiezione del meridiano geografico dell'osservatore sulla sfera celeste.\nDalla definizione segue che \u00e8 perpendicolare all'orizzonte astronomico dell'osservatore. \u00c8 diviso dai poli celesti in due semicerchi, chiamati meridiano superiore, quello che contiene lo Zenith, e meridiano inferiore, quello che contiene il Nadir. Le sue intersezioni con l'equatore celeste individuano due punti diametralmente opposti chiamati mezzocielo superiore e mezzocielo inferiore, quelle con l'orizzonte astronomico determinano altri due punti diametralmente opposti chiamati punto cardinale Nord e punto cardinale Sud.\nDurante il loro moto siderale gli astri lo intersecano in due punti, chiamati punto di culminazione superiore e punto di culminazione inferiore. Nell'astronomia osservativa classica e soprattutto nell'astrometria gli istanti di culminazione sono molto importanti. Per determinarli si usano telescopi detti \"strumenti dei passaggi\" o con termine omonimo \"cerchi meridiani\", costruiti con la sola libert\u00e0 di movimento nel piano del meridiano. Servono per misurare, con l'aiuto di un cronometro, l'esatto momento in cui l'astro interseca il meridiano e la sua altezza sull'orizzonte in quell'istante. Si ottengono cos\u00ec le coordinate orarie dell'astro e con grande pazienza si pu\u00f2 cartografare l'intera volta celeste."}
{"id": "710122", "revid": "43530", "url": "https://it.wikipedia.org/wiki?curid=710122", "title": "Base coniugata", "text": ""}
{"id": "710146", "revid": "123713838", "url": "https://it.wikipedia.org/wiki?curid=710146", "title": "Thurston Moore", "text": " \u00c8 stato inserito al 34\u00ba tra i migliori chitarristi rock dalla rivista \"Rolling Stone\".\nCarriera musicale.\nInsieme a lui, nella prima apparizione dal vivo del gruppo, c'era gi\u00e0 la bassista, cantante e chitarrista Kim Gordon, in seguito divenuta sua moglie. La coppia ha avuto una figlia dal nome Coco Hayley Gordon Moore. Moore, la Gordon e Coco vivono a Northampton, Massachusetts. Nell'ottobre 2011 hanno divorziato. Come autore ha firmato la maggior parte delle canzoni dei Sonic Youth.\nOltre all'attivit\u00e0 con il gruppo ha al suo attivo, oltre ad una miriade di collaborazioni con musicisti della scena alternativa americana, varie pubblicazioni da solista, tra cui l'album \"Psychic Hearts\" del 1995, l'album sperimentale chitarristico \"Root\" del 1998, \"Trees Outside The Academy\" del 2007 e \"Demolished Thoughts\" del 2011 prodotto da Beck dove l'artista sperimenta in ambito folk.\nHa lavorato con Glenn Branca, Jad Fair, Lydia Lunch, Maryanne Amacher, DJ Spooky, William Hooker, Daniel Carter, Christian Marclay, Mike Watt, Loren Mazzacane Connors, William Winant, Richard Hell, Mats Gustafsson, Don Fleming, The Thing, Nels Cline, ESP, John Moloney, The Ex, Yamantaka Eye, Chris Corsano, Jemina Pearl, Y\u014dko Ono e My Cat is an Alien.\nAll'attivit\u00e0 musicale affianca quella di coordinatore dell'etichetta indipendente \"Ecstatic Peace\". Cura inoltre una rubrica sulla rivista statunitense \"Arthur Magazine\".\nNel 2005 ha pubblicato il libro \".\""}
{"id": "710148", "revid": "767487", "url": "https://it.wikipedia.org/wiki?curid=710148", "title": "Lee Ranaldo", "text": "Nel 2003 \u00e8 stato incluso al 33\u00ba posto della lista dei 100 migliori chitarristi secondo Rolling Stone scelta da David Fricke. Al 34\u00ba posto della stessa lista si trova Thurston Moore.\nBiografia.\nNato a Glen Cove, presso Long Island, New York., Ranaldo \u00e8 padre di tre ragazzi, Cody, Sage e Frey, ed \u00e8 stato sposato due volte, prima con Amanda Linn e in seguito con l'artista sperimentale Leah Singer, con la quale ha anche formato un duo di improvvisazione musicale e manipolazione della pellicola 16mm chiamato Drift.\nNegli anni in cui frequentava l'universit\u00e0 di Binghamton suon\u00f2 nel gruppo punk sperimentale Fluks (nome derivato dal movimento artistico dadaista Fluxus). Le sue influenze dell'epoca includevano sia gruppi psichedelici californiani della fine degli anni '60 come Grateful Dead, Jefferson Airplane e Hot Tuna, sia nuovi gruppi punk e new wave newyorkesi come Ramones, Television e Talking Heads.\nTrasferitosi a Brooklyn nel 1979, suon\u00f2 con Rhys Chatham e con i Plus Instruments (con cui poi registr\u00f2 anche un disco nel 1982). Tramite Chatham conobbe il compositore di avanguardia Glenn Branca ed entr\u00f2 nel suo ensemble. Nella tumultuosa scena no-wave newyorkese dei primi anni '80 conobbe Thurston Moore e Kim Gordon, suoi futuri compagni nei Sonic Youth, negli anni a seguire una delle band di riferimento dell'intera scena indipendente americana, e non solo.\nParallelamente al lavoro, peraltro ingente, con i Sonic Youth Ranaldo ha sviluppato una produzione solista a partire dal 1987, quando ha pubblicato il primo album \"From Here to Infinity\". In seguito sono stati pubblicati \"Scriptures of the Golden Eternity\", in edizione limitata su LP nel 1993 e su CD nel 1995, \"Envisioning\" nel 1995, \"Amarillo Ramp (For Robert Smithson)\" nel 1997, \"Dirty Windows\" e \"Clouds\" nel 1998, \"Music for Stage and Screen\" e \"Oasis of Whispers\" nel 2005 e \"Four Guitars Live\", con Nels Cline, Carlos Giffoni e Thurston Moore, nel 2006.\nDopo lo scioglimento dei Sonic Youth, ha pubblicato \"Between the Times and the Tides\" nel 2012 e \"Last Night on Earth\" del 2013 con il gruppo The Dust che vede alla batteria l'ex Sonic Youth Steve Shelley, alla chitarra Alan Licht e al basso Tim L\u00fcntzel.\nNegli anni successivi alla consacrazione dei Sonic Youth (dopo l'album \"Daydream Nation\" del 1988), all'attivit\u00e0 di musicista e scrittore Ranaldo affianc\u00f2 quella di produttore. Tra i gruppi prodotti: Babes in Toyland, You Am I e Deity Guns.\nCome scrittore Ranaldo ha pubblicato sia libri a carattere musicale sia, soprattutto, poesie. I suoi ultimi libri di versi sono \"Lengths &amp; Breath\" del 2004 e \"Road Movies\" del 2005 (edizione rivista e ampliata del libro omonimo pubblicato nel 1994). In traduzione italiana si pu\u00f2 leggere ora \"Road Movies\", pubblicato da quarup, Pescara 2007 (trad. di Fabio Genovesi)."}
{"id": "710163", "revid": "775372", "url": "https://it.wikipedia.org/wiki?curid=710163", "title": "Istituto dell'emisfero occidentale per la cooperazione alla sicurezza", "text": "L'Istituto dell'emisfero occidentale per la cooperazione alla sicurezza (inglese: Western Hemisphere Institute for Security Cooperation), precedentemente noto fino al 2001 come Scuola delle Americhe (inglese: \"School of the Americas\"), \u00e8 un'organizzazione per l'istruzione militare dell'Esercito degli Stati Uniti situata attualmente a Fort Benning (Columbus, Georgia).\nLa scuola, dal 1946 al 1984, ha avuto sede in Panama, dove si sono diplomati pi\u00f9 di 60.000 militari e poliziotti di 23 paesi dell'America Latina. Alcuni di loro sono divenuti tristemente celebri per la perpetrazione di crimini contro l'umanit\u00e0, come i generali Leopoldo Galtieri o Manuel Noriega.\nScuola delle Americhe.\nLa Scuola delle Americhe \u00e8 sorta come iniziativa nell'ambito della Dottrina di Sicurezza Nazionale a Fort Amador (Panama) con l'iniziale denominazione di Centro di addestramento latinoamericano - Divisione di terra (inglese: Latin American Training Center - Ground Division). L'obiettivo principale del centro era quello di fomentare e preparare le nazioni latinoamericane a cooperare con gli Stati Uniti e mantenere cos\u00ec un equilibrio politico, contrastando l'influenza crescente di organizzazioni popolari di ideologia marxista o movimenti sociali di sinistra. Questa operazione avveniva nell'ambito internazionale della Guerra Fredda tra le potenze alleate e l'Unione Sovietica.\nQualcuno ha nominato Klaus Barbie (nazista e criminale di guerra) come uno dei possibili collaboratori diretti o indiretti dell'organizzazione durante il regime del generale Hugo Banzer in Bolivia , egli stesso formato nella Scuola delle Americhe. Klaus Barbie era stato precedentemente protetto e impiegato dall'agenzia di spionaggio statunitense Corpi di controintelligenza (\"Counter Intelligence Corps, antecedente all'attuale\" CIA), per collaborare nella lotta contro lo spionaggio sovietico nella Germania occupata. Secondo la versione ufficiale, Barbie sarebbe riuscito a scappare; altre versioni parlano di un aiuto da parte del CIC .\nNel 1950 la scuola \u00e8 stata rinominata Scuola caraibica dell'Esercito degli Stati Uniti (United States Army Caribbean School) e la struttura fu trasferita a Fort Gulick (Panama); quello stesso anno lo spagnolo fu adottato come lingua ufficiale dell'accademia. Nel luglio 1963 il centro \u00e8 stato riorganizzato sotto il nome ufficiale di Scuola delle Americhe dell'Esercito degli Stati Uniti (United States Army School of the Americas), o, pi\u00f9 comunemente, Scuola delle Americhe.\nDurante i successivi decenni il centro ha cooperato con la moltitudine di governi americani, alcuni di essi violenti regimi totalitari. Vari corsi di addestramento includevano tecniche di controinsorgenza, operazioni di comando, tiro franco, guerra psicologica, \"intelligence\" militare, tecniche per interrogatori. I manuali militari per questi corsi, allora confidenziali, sono stati declassificati e/o pubblicati dal Pentagono nel 1996. Tra altre considerazioni, \u00e8 stato notata la violazione consentita dei diritti umani, attraverso l'uso della tortura, dell'estorsione e dell'esecuzione sommaria, definendo come obiettivi da controllare o perseguire coloro che appartenevano a organizzazioni sindacali (letteralmente: coloro che \"distribuissero propaganda a favore dei lavoratori e dei loro interessi, simpatizzassero con manifestazioni e scioperi\" o che arrecassero \"accuse sul fallimento del governo nel risolvere le necessit\u00e0 basilari del popolo\").\nPolemiche sull'istituzione.\nIl periodico panamense La Prensa l'ha bollata \"scuola per assassini\". Jorge Illueca, presidente del Panama, l'ha chiamata \"la base \"gringa\" per la destabilizzazione dell'America Latina\".\nIn una lettera aperta inviata il 20 luglio 1993 al Ledger-Enquirer di Columbus, il comandante Joseph Blair, che era stato istruttore nella Scuola delle Americhe, dichiar\u00f2: \"Nei miei tre anni di servizio nella Scuola, non ho mai sentito parlare di obiettivi tanto eccelsi come quelli di promuovere la libert\u00e0, la democrazia e i diritti umani. Il personale militare dell'America Latina veniva a Columbus esclusivamente in cerca di benefici economici, opportunit\u00e0 per comprare beni di qualit\u00e0 senza le tasse di importazione dei relativi paesi, e con trasporto gratuito, pagato con le imposte dei contribuenti statunitensi\".\nSecondo il senatore democratico Martin Meehan (Massachusetts): \"Se la Scuola delle Americhe decidesse di celebrare una riunione di ex alunni, si troverebbero riuniti alcuni dei pi\u00f9 infami e indesiderabili malfattori dell'emisfero\".\nDiplomati famosi.\nTra i diplomati pi\u00f9 noti per i loro crimini e le responsabilit\u00e0 nazionali, si trovano importanti istigatori di crimini di guerra o contro l'umanit\u00e0, alcuni di loro anche strettamente collegati con le bande organizzate di narcotraffico o la CIA statunitense. Qui una lista di alcuni dei pi\u00f9 noti diplomati (l'elenco completo \u00e8 consultabile sul sito di SOA Watch):\nRiforma.\nNel 1976, una commissione parlamentare del partito democratico, durante il governo di Jimmy Carter, ha ammesso le pratiche illegali e ha sospeso le attivit\u00e0 della scuola. Nel 1977, in occasione dei Trattati Torrijos-Carter relativi al Canale di Panama, gli Stati Uniti accettarono la richiesta panamense di trasferire la scuola in territorio statunitense, a Fort Benning, Georgia.\nNel 1984, il nuovo governo repubblicano di Reagan ha dato il via agli addestramenti antiguerriglia nella scuola. Viene ufficialmente rinominata Scuola di addestramento e dottrina dell'Esercito degli Stati Uniti (United States Army Training and Doctrine Command School); bench\u00e9 vi siano alcune differenze, l'organizzazione eredita la missione iniziale della Scuola delle Americhe. Il manuale pi\u00f9 polemico, quello che istruiva sulla tortura, utilizzato durante due decenni, era stato rivisto anteriormente, nel 1983, con il nuovo titolo di \"Manuale di addestramento per lo sfruttamento delle risorse umane\" (\"Human Resource Exploitation Training Manual\").\nNel 1989, in seguito all'assassinio di sei preti gesuiti, un domestico e della sua figlia sedicenne in El Salvador da parte di 26 soldati, 19 dei quali diplomati della scuola, sotto il comando di D'Aubuisson, e la costituzione di una ONG dedicata alla denuncia delle attivit\u00e0 della scuola, la SOA Watch, l'attenzione pubblica sulla questione crebbe in modo esponenziale. Nel 1996, sotto la pressione di numerosi giornali e organizzazioni di diritti umani, l'Esercito degli Stati Uniti ha reso pubblica una parte della documentazione relativa alla scuola, includendo alcuni manuali, fra cui lo Human Resource Exploitation Manual. Questi ultimi sono stati pubblicati dal \"National Security Archive\".\nLa critica si fece sentire, e nell'ottobre del 2000, durante la presidenza di Bill Clinton, il Congresso statunitense ha analizzato la situazione e optato per la chiusura della scuola e l'istituzione di un nuovo centro. Il 15 dicembre 2000 la scuola fu chiusa ufficialmente. Fino al 1\u00ba luglio del 1999 si erano diplomati l\u00ec ben 61.034 alunni.\nIl 17 gennaio 2001 viene inaugurato l'Istituto dell'emisfero occidentale per la cooperazione alla sicurezza (\"Western Hemisphere Institute for Security Cooperation\") . Le organizzazioni critiche, come la gi\u00e0 citata SOA Watch e Amnesty International, e organizzazioni sociali o politiche statunitensi hanno criticato reiteratamente questo cambiamento, affermando che si tratta di \"pura cosmetica\"; il governo, invece, mentre riconosce che la nuova istituzione rappresenta l'erede della Scuola delle Americhe, considera sostanzialmente migliorata l'importanza data al rispetto della democrazia e ai diritti umani. Al giorno d'oggi, con l'eccezione della Croce Rossa (in accordo alla sua politica di neutralit\u00e0 che impedisce di rilasciare dichiarazioni), la scuola continua a ricevere critiche dalle organizzazioni di diritti umani per l'addestramento che offre ogni anno a un migliaio di militari latinoamericani.\nInterruzione della collaborazione con alcuni paesi latinoamericani.\nNel 2004, il Venezuela ha cessato di inviare nuovi cadetti e soldati alla scuola statunitense, decisione che verr\u00e0 adottata pubblicamente anche dall'Argentina e dall'Uruguay nel 2006. Nel maggio 2007, la Costa Rica interrompe l'invio di membri delle Forze di Polizia."}
{"id": "710194", "revid": "1652635", "url": "https://it.wikipedia.org/wiki?curid=710194", "title": "Erbivoro", "text": "In zoologia \u00e8 definito erbivoro un organismo che si nutre prevalentemente di materia organica vegetale vivente, ovvero di produttori. \nL'erbivoria, in ecologia \u00e8 la forma tipica di nutrizione dei consumatori primari nella rete delle piramidi alimentari. \nAltri consumatori della rete possono nutrirsi di carne (di consumatori primari o successivi, e di decompositori), mentre i decompositori si alimentano di feci, organismi morti, eccetera.\nDefinizioni.\nOltre che le foglie, l'erbivoria comprende l'ingestione di una qualsiasi parte dei produttori autotrofi (radici, frutta, nettare, linfa elaborata), o gli interi produttori stessi (cianobatteri, altre alghe uni e pluricellulari, organismi della microflora).\nIl ruolo funzionale dell'erbivoro nella catena alimentare \u00e8 quello di trasformare le molecole vegetali (cellulosa, amido), in molecole animali (glicogeno), che poi potranno essere assimilate dai carnivori o dai decompositori. La loro efficienza di assimilazione \u00e8 molto bassa a causa della loro posizione anteriore nella catena. La dieta degli animali erbivori varia a seconda delle stagione in base, principalmente, alla disponibilit\u00e0 di cibo, dato che sono disponibili diversi tipi di cibo di origine vegetale a seconda della stagione. L'erbivoro non pu\u00f2 essere considerato un predatore di piante, dato che spesse volte manca l'uccisione a causa dell'interazione (le piante possono sostituire una parte amputata, non senza conseguenze per il loro organismo), senza contare che in genere le dimensioni di preda e predatore, sono molto variabili, e quindi non \u00e8 sempre il primo ad essere in media pi\u00f9 grande del secondo.\nGli erbivori possono essere ulteriormente distinti in:\nQuesta classificazione non \u00e8 universale, in quanto \u00e8 fenomeno comune che gli uni o gli altri si nutrano anche di altre parti vegetali, specialmente il fusto (di piante erbacee), le radici e i semi. Nei mammiferi poi, si possono distinguere due diversi gruppi di erbivori"}
{"id": "710198", "revid": "414084", "url": "https://it.wikipedia.org/wiki?curid=710198", "title": "Opel Kadett", "text": "La Opel Kadett \u00e8 un'automobile del segmento C prodotta in pi\u00f9 serie dalla casa automobilistica tedesca Opel, dal 1936 al 1940 e dal 1962 al 1991.\nBreve introduzione storica.\nLa prima generazione della \"Kadett\" venne presentata alla fine del 1935 e commercializzata a partire dall'anno seguente. La vettura nacque per sostituire la Opel P4 che comunque sarebbe rimasta in listino ancora per circa un anno. La prima \"Kadett\" degli anni '30 del XX secolo viene spesso indicata con il numero romano \"I\", ad indicare che \u00e8 stata la prima \"Kadett\" in assoluto. La vettura montava un motore da 1,1 litri e venne prodotta fino al 1940, dopodich\u00e9, per lungo tempo, non vi furono pi\u00f9 modelli di fascia medio-bassa nel listino Opel. Solo alla fine degli anni '50 la Casa di R\u00fcsselsheim cominci\u00f2 a proporre un modello di fascia pi\u00f9 bassa rispetto alla pur apprezzata Rekord, e cio\u00e8 la Opel 1200, ossia una \"Rekord\" con motore di cilindrata ridotta ad appena 1,2 litri. Compito della \"1200\" fu quello di fare da cuscinetto in attesa di un vero e proprio modello compatto per il quale, proprio a fine anni \u201950, era stato avviato il relativo progetto. Tale progetto si concretizz\u00f2 nel 1962, quando venne svelata la nuova generazione della \"Kadett\", indicata stavolta con la lettera \"A\", un metodo per indicare le varie generazioni di un modello che viene usato ancora oggigiorno e che nel caso della \"Kadett\" sta ad indicare la prima generazione delle \"Kadett\" moderne.\nLa Kadett A dur\u00f2 solo tre anni, poich\u00e9 gi\u00e0 nel 1965 venne lanciata la Kadett B, pi\u00f9 slanciata ed elegante, sebbene stilisticamente molto affine al primo modello. Questa seconda generazione venne declinata anche in versione superaccessoriata e motoristicamente pi\u00f9 potente, la Olympia A, con cui si voleva colmare il vuoto compreso fra la \"Kadett\" stessa e la ben pi\u00f9 impegnativa \"Rekord\". Tale modello far\u00e0 da precursore alle successive generazioni della Ascona. Il 1973 vide l'arrivo della terza generazione, molto apprezzata anche in ambito sportivo, dove brill\u00f2 fra gli altri anche un certo Walter R\u00f6hrl. Anche in questo caso, dalla \"Kadett C\" venne derivato un modello pi\u00f9 compatto, denominato Kadett City e che anche in questo caso avrebbe preparato il cammino alle piccole Corsa che avrebbero debuttato nel 1982. Intanto, nel 1979 venne invece lanciata la quarta generazione delle \"Kadett\" moderne, rivoluzionaria in quanto si trattava della prima \"Kadett\" a trazione anteriore, e nel 1984 la quinta ed ultima generazione, proposta anche con carrozzeria cabriolet. \nNel 1991 la \"Kadett\" venne sostituita da un nuovo modello denominato Astra per uniformarsi con le denominazioni dei modelli prodotti in Regno Unito con il marchio Vauxhall.\nLe serie.\nLa gamma della Opel \"Kadett\" si \u00e8 snodata attraverso sei generazioni. Di seguito viene fornita una panoramica di queste generazioni della compatta tedesca."}
{"id": "710201", "revid": "256896", "url": "https://it.wikipedia.org/wiki?curid=710201", "title": "School of Americas", "text": ""}
{"id": "710202", "revid": "256896", "url": "https://it.wikipedia.org/wiki?curid=710202", "title": "School of the Americas", "text": ""}
{"id": "710205", "revid": "1305772", "url": "https://it.wikipedia.org/wiki?curid=710205", "title": "Mark Wahlberg", "text": "Biografia.\nNasce il 5 giugno 1971 nel quartiere Dorchester di Boston, ultimo di nove figli, da Donald Edward Wahlberg, un tassista di origini svedesi e franco-canadesi reduce della guerra di Corea, e da Alma Elaine Donnelly, un'infermiera di origini irlandesi e inglesi; i suoi genitori divorziarono quando aveva 11 anni. Wahlberg vive un'infanzia difficile e la sua adolescenza sar\u00e0 caratterizzata da piccoli crimini e uso di droghe. Per il pestaggio di un vietnamita a scopo di furto, finisce in carcere a sedici anni.\nNel giugno 1986, Wahlberg e tre amici inseguirono tre bambini neri urlando \"Uccidi il negro, uccidi il negro\" e lanciando pietre contro di loro. Il giorno successivo, Wahlberg e altri seguirono un gruppo di quarta elementare prevalentemente neri (inclusa una delle vittime del giorno precedente) facendo una gita su una spiaggia, urlando contro di loro epiteti razziali, lanciando pietre contro di loro e dopo aver \"convocato altri maschi che si unirono\" alle molestie; di conseguenza nell'agosto seguente fu avviata un'azione civile contro Wahlberg per violazione dei diritti civili delle sue vittime e il caso fu risolto il mese successivo.\nUscito di prigione cerca di rifarsi una vita e contatta il fratello Donnie, nel frattempo diventato membro dei New Kids on the Block. Ottiene un contratto discografico e assume lo pseudonimo \"Marky Mark\"; assieme a un deejay fonda i \"Marky Mark &amp; the Funky Bunch\" che esordiscono nel 1991 col brano \"Good Vibrations\" in collaborazione con la cantante Loleatta Holloway, famosa nell'ambiente della dance. Dopo qualche \"hit\" viene notato da Calvin Klein che lo vuole per la sua nuova campagna pubblicitaria di intimo al fianco di Kate Moss; gli scatti di Herb Ritts fanno il giro del mondo, facendolo diventare un sex symbol. Accusato di essere razzista e omofobo, abbandona per un certo tempo il mondo della musica per dedicarsi alla recitazione. Peraltro, in seguito si dichiara favorevole al matrimonio omosessuale.\nCarriera.\nDebutta come attore nel film di Penny Marshall \"Mezzo professore tra i marines\", ma si fa notare nel film \"Boogie Nights - L'altra Hollywood\"; tra i film da lui interpretati si ricordano inoltre \"The Yards\" e \"Three Kings\", al fianco di George Clooney e Ice Cube; lavora nuovamente con Clooney ne \"La tempesta perfetta\". Appare nel remake di \"Planet of the Apes - Il pianeta delle scimmie\", a opera di Tim Burton, nel ruolo del protagonista. Interpreta anche \"Chris\" nel film \"Rock Star\" con cui riscuote parecchio successo. \u00c8 interprete inoltre di un altro remake, \"The Italian Job\", insieme a Charlize Theron, Edward Norton e Jason Statham.\nNel 2004 \u00e8 produttore esecutivo della serie tv \"Entourage\", ispirata ai suoi esordi cinematografici. Era stato preso in considerazione per interpretare, in coppia con Joaquin Phoenix, \"I segreti di Brokeback Mountain\", ma rifiut\u00f2 spaventato dalle scene di sesso contenute nel film. \u00c8 il protagonista di \"Imbattibile\", in cui interpreta la figura, realmente esistita, di un insegnante disoccupato che riesce a giocare a football da professionista nei Philadelphia Eagles, sua squadra del cuore. \u00c8 inoltre tra i protagonisti del film di Martin Scorsese \"The Departed - Il bene e il male\" (2006), insieme a Leonardo DiCaprio, Jack Nicholson e Matt Damon, nel ruolo di un poliziotto duro e antipatico con cui ottiene una nomination sia agli Academy Awards sia ai Golden Globe come miglior attore non protagonista.\nNel 2007 \u00e8 protagonista del film \"Shooter\", in cui interpreta un ex-tiratore scelto del corpo dei Marines, che viene ingaggiato per scovare e uccidere un presunto cecchino che si teme tenter\u00e0 di uccidere il presidente degli Stati Uniti. Nella classifica (fatta da MTV nel 2009) delle 50 persone pi\u00f9 sexy degli anni novanta, si \u00e8 classificato al primo posto. L'attore ha partecipato nel 2008, dopo il film \"Max Payne\", alla trasmissione televisiva inglese \"Top Gear\", dove ha raccontato che da giovane ha rubato la stessa auto almeno cinque volte. Ha guidato la Chevrolet Lacetti nel circuito di \"Top Gear\" ottenendo un tempo di 1:48.7. Nel 2010 interpreta Micky Ward, pugile protagonista di \"The Fighter\", film di gran successo vincitore di due premi Oscar e sempre nel 2010 recita al fianco di Will Ferrell nel film comico \"I poliziotti di riserva\", che ottiene ottime recensioni da parte della critica. Nel 2012 \u00e8 uno dei protagonisti di \"Ted\" mentre nel 2013 prende parte al film \"Lone Survivor\", incentrato su quattro Navy SEAL, che, in missione in Afghanistan con l'obiettivo di neutralizzare un talebano, vengono assaliti da forze nemiche. Nel 2014 viene nominato dalla rivista \"Forbes\" il decimo attore pi\u00f9 pagato al mondo con un guadagno di 32 milioni di dollari. Nel 2015 torna nel ruolo di uno dei protagonisti nel sequel di \"Ted\", \"Ted 2\". Nel 2017 viene inserito al primo posto come attore pi\u00f9 pagato al mondo con un guadagno di 68 milioni di dollari. Il 14 gennaio 2018 ha donato 1,5 milioni di dollari (ricevuti per la sua interpretazione nel film \"Tutti i soldi del mondo\") alla fondazione contro la violenza sulle donne Time's Up.\nVita privata.\nIl 1\u00ba agosto 2009 sposa con rito cattolico la modella Rhea Durham, con cui era fidanzato dal 2001; la coppia ha avuto quattro figli: Ella Rae (nata il 2 settembre 2003), Michael (nato il 22 marzo 2006), Brendan Joseph (nato il 16 settembre 2008) e Margaret Grace (nata l'11 gennaio 2010). Wahlberg \u00e8 cattolico. \u00c8 inoltre sostenitore del Partito Democratico americano. Ha tre sorelle, Tracey, Michelle e Debbie (morta nel 2003), e cinque fratelli, Arthur, Jim, Paul, Donnie e Robert; gli ultimi due sono attori.\nWahlberg aveva prenotato un posto sul volo United Airlines 93 in data 11 settembre 2001, ma cambi\u00f2 idea all'ultimo momento per potersi recare a Toronto a far visita a un amico di infanzia. L'aereo non arriv\u00f2 mai a destinazione, schiantandosi in un campo vuoto poco fuori di Shanksville (in Pennsylvania), non lasciando superstiti. In ricordo di questa decisiva scelta, nella scena iniziale del film \"Shooter\" si vede un libro con il titolo 9/11.\nViene citato da Eminem nel brano \"Drug Ballad\" per tornare agli anni \"quando Mark Wahlberg era Marky Mark\".\nDiscografia.\nMarky Mark &amp; the Funky Bunch\nMarky Mark &amp; Prince Ital Joe\nMarky Mark &amp; Jan Van Der Toorn\nDoppiatori italiani.\nNelle versioni in italiano dei suoi film, Mark Wahlberg \u00e8 stato doppiato da:\nDa doppiatore \u00e8 stato sostituito da:"}
{"id": "710208", "revid": "125957188", "url": "https://it.wikipedia.org/wiki?curid=710208", "title": "Giovanni Stroppa", "text": "Biografia.\nNato in una cascina da una famiglia contadina di Mulazzano, nel lodigiano, aveva una nonna che era sorella di latte di Ivanoe Fraizzoli, presidente dell'.\nCarriera.\nGiocatore.\nClub.\nEsordi nel Milan.\nAll'et\u00e0 di nove anni inizia a giocare a calcio nelle giovanili dell'Union Mulazzano, squadra del suo paese, con suo fratello Luigi. Nel 1978, nella finale di Coppa Lodi, calcia il rigore decisivo per la vittoria dei suoi. Qualche mese dopo Fraizzoli concede a Stroppa un provino con l', ma in seguito non contatta pi\u00f9 il giovane, che decide, dunque, di virare sul . Entrato nel settore giovanile del club rossonero, viene impiegato inizialmente come centravanti, con Paolo Maldini ala sinistra. All'et\u00e0 di 12 anni ha un piccolo ripensamento, ma dopo due giorni torna sui propri passi e decide di continuare l'attivit\u00e0 di calciatore. All'et\u00e0 di 16 anni viene convocato per la prima volta nella prima squadra del Milan, ma sono momenti bui, dato che il padre \u00e8 deceduto quindici giorni prima della sua chiamata. Con la prima squadra gioca un'amichevole nel ritiro pre-campionato, il 5 agosto 1984 a Brunico, contro la formazione locale, sostituendo Giuseppe Incocciati al 50\u00ba minuto di gioco, sul punteggio di 6-0 per il Milan; andr\u00e0 in gol a due minuti dalla fine del match, terminato 11-0. Nel 1984-1985 Stroppa \u00e8 titolare nella formazione rossonera degli Allievi nazionali guidata da Italo Galbiati, con la quale nelle feste pasquali del 1985 vince da capocannoniere e da protagonista il Torneo di Wasquehal. A giugno, invece, \u00e8 tra i primi attori nel Trofeo Grossi-Morera di Viterbo, vinto ancora da capocannoniere, con una doppietta alla in finale (5-0).\nNel 1985-1986 viene promosso nella formazione Primavera del Milan, guidata da Fabio Capello. Nel frattempo Niels Liedholm continua a concedergli spazio in prima squadra, facendogli giocare qualche amichevole pre-campionato e anche altre amichevoli invernali, come a Massa Marittima, dove sigla un gol, o a Barletta. Con la Primavera disputa da titolare il prestigioso Torneo di Viareggio, dove ottiene il bronzo in finale contro la . Nella stessa stagione vince il Trofeo Caligaris. In quei giorni il Milan vive un avvicendamento societario destinato a cambiare la storia rossonera, quando Silvio Berlusconi diventa il presidente del club.\nLa stagione 1986-1987 comincia molto bene per il diciottenne Stroppa, che entra stabilmente nel giro della prima squadra. Oltre alle solite amichevoli giocate durante il periodo del ritiro in Trentino, disputa una tourne\u00e9 in Emilia-Romagna e il 20 agosto 1986 disputa al Camp Nou la partita contro il valida per il Trofeo Gamper. Nella stagione regolare \u00e8 capitano della Primavera del Milan al Torneo di Viareggio, terminato ai quarti di finale.\nPrestito al Monza.\nNell'agosto del 1987 passa in prestito al , nelle cui file trascorre due stagioni (una in Serie C1 e una in Serie B). Esordisce nel calcio professionistico il 20 settembre 1987, in Monza- (0-0). A soli 19 anni, diventa una pedina fondamentale dei brianzoli, giocando tutte le 34 partite del campionato di Serie C1 1987-1988, culminato con la promozione in Serie B, e vincendo la Coppa Italia Serie C. Agli inizi di febbraio del 1988 viene brevemente richiamato dal Milan per disputare il suo terzo Torneo di Viareggio, terminato al quarto posto. Anche nel 1988-1989, in Serie B, Stroppa \u00e8 il pi\u00f9 presente tra i biancorossi, giocando ben 37 partite su 38 e dimostrando di essere pronto per esordire in palcoscenici pi\u00f9 importanti.\nBiennio nel Milan di Sacchi.\nNel 1989 rientra al Milan, dove viene utilizzato come riserva di Roberto Donadoni. Esordisce in Serie A il 27 agosto 1989 sul campo del , realizzando uno dei tre gol dei rossoneri con una conclusione dalla lunga distanza. Nelle due stagioni a Milano disputa 35 partite di campionato con due reti e conquista una Coppa dei Campioni, due Supercoppe europee e due Coppe Intercontinentali, realizzando un goal contro l'Olimpia Asunci\u00f3n nella partita valida per l'assegnazione della Coppa Intercontinentale 1990.\nLazio.\nNel 1991 viene trasferito per 2,8 miliardi di lire alla Lazio, dove viene impiegato come tornante a destra. In maglia biancoceleste gioca molto nella prima stagione, pur in concorrenza con il tedesco Thomas Doll, mentre nella seconda il tecnico laziale Dino Zoff lo tiene spesso in panchina.\nFoggia, ritorno al Milan e Udinese.\nGioca nel la stagione 1993-1994, nella quale realizza il record di marcature stagionali (8) e ottiene la prima convocazione in nazionale, giocando agli ordini di Zden\u011bk Zeman. Nel 1994 torna al Milan per una stagione di luci e ombre, sia per lui che per la squadra, mentre nel 1995 si trasferisce all'Udinese: l'avventura friulana viene condizionata prima da un grave incidente d'auto e poi da un grave infortunio di gioco causato da Salvatore Fresi, che lo costringe a saltare quasi tutta la stagione 1996-1997.\nPiacenza, serie B con il Brescia e Genoa.\nNel 1997 viene acquistato dal , dove rimane fino al gennaio 2000 contribuendo a due salvezze consecutive. Escluso dai piani tattici di Luigi Simoni, scende in Serie B al Brescia, dove ritrova il posto da titolare contribuendo alla promozione delle \"Rondinelle\" allenate da Nedo Sonetti. Svincolatosi dal Brescia, rimane nella serie cadetta trasferendosi al Genoa, dove rimane per un biennio.\nUltimi anni.\nNel 2002, in scadenza di contratto e con la societ\u00e0 che non lo riconferma, lascia Genova per disputare una stagione in Serie C1 nell'. Nella stagione 2003-2004 fa parte dell' di Zeman, che conclude la stagione con una retrocessione in C. In quell'anno realizza allo stadio Stadio Renzo Barbera di Palermo un gol da quaranta metri nella partita Palermo-Avellino 1-1. Nella stagione seguente fa ritorno al Foggia, che lo acquista insieme a Lu\u00eds Oliveira: qui gioca 9 partite e realizza una rete, lasciando la squadra a fine stagione a causa di problemi economici.\nNell'ultimo anno di attivit\u00e0 milita nel Chiari, insieme a Dario Hubner.\nNazionale.\nNel corso della sua militanza nel Foggia viene convocato da Arrigo Sacchi in Nazionale, prendendo parte a 4 gare dal 1993 al 1994. Conta anche 7 presenze e 3 reti nella Nazionale Under 21.\nAllenatore.\nPrimavera del Milan.\nGi\u00e0 nel settore giovanile del Milan, il 1\u00ba luglio 2007 viene chiamato ad allenare la squadra Primavera, con cui il 14 aprile 2010 vince la Coppa Italia Primavera, trofeo conquistato anche venticinque anni prima da giocatore, sconfiggendo il Palermo nel doppio confronto.\nS\u00fcdtirol, Pescara, Spezia.\nL'11 giugno 2011, dopo una stagione senza risultati, viene esonerato e, il 13 luglio diventa il nuovo allenatore del S\u00fcdtirol.. Al termine del campionato, concluso al settimo posto nel girone B della Lega Pro Prima Divisione, societ\u00e0 e allenatore decidono di non rinnovare il contratto in scadenza.\nL'8 giugno 2012 firma un contratto annuale, con opzione sul secondo, con il neopromosso in Serie A. Il 18 novembre il direttore sportivo degli abruzzesi, Daniele Delli Carri, annuncia le dimissioni di Stroppa dalla guida tecnica, a seguito della sconfitta riportata dalla squadra contro il , terminata 1-0 a favore dei toscani. In 13 partite, ha ottenuto solo 11 punti frutto di 3 vittorie, 2 pareggi e 8 sconfitte.\nIl 20 giugno 2013 diventa allenatore dello Spezia., ma il 14 dicembre viene esonerato dopo la sconfitta per 4-0 contro il \nRitorno al S\u00fcdtirol.\nIl 20 aprile 2015 torna sulla panchina del S\u00fcdtirol all'11\u00ba posto in Lega Pro, sostituendo l'esonerato Adolfo Sormani. Termina la stagione 2014-15 al decimo posto. La stagione successiva, rimane alla guida della formazione altoatesina, piazzandosi nuovamente al decimo posto. Il 12 maggio 2016 la societ\u00e0 biancorossa comunica che il contratto del mister lombardo non verr\u00e0 rinnovato alla scadenza naturale del 30 giugno, lasciandolo cos\u00ec senza squadra.\nFoggia.\nIl 14 agosto dello stesso anno viene ingaggiato dal Foggia, in Lega Pro, in sostituzione di Roberto De Zerbi, esonerato poco prima. Come allenatore dei rossoneri debutta il 29 agosto 2016, sconfiggendo in casa la Fidelis Andria 2-1, in occasione della prima giornata di campionato.\nLa stagione sulla panchina dei \"satanelli\", caratterizzata da una forma continua e una serie di risultati utili consecutivi, ha portato diversi record alla storia del Foggia: uno di questi \u00e8 il primato di vittorie consecutive, ben dieci. La striscia \u00e8 terminata il 16 aprile, in occasione della vittoria interna contro la . Il 23 aprile 2017, esattamente una settimana dopo, pareggiando per 2-2 sul campo del Fondi, Stroppa riporta il club dauno in Serie B, dopo ben 19 anni di assenza. La promozione, avvenuta con due giornate di anticipo, \u00e8 stata celebrata con un'immensa festa a Foggia, dove oltre cinquantamila persone si sono riversate in piazza a celebrare il ritorno della squadra in cadetteria.\nIl 27 maggio 2017 si aggiudica la Supercoppa di Lega Pro battendo 4-2 il . Nei giorni successivi rinnova per altri due anni il contratto con il club dauno. La stagione in Serie B 2017-2018 si apre con diverse difficolt\u00e0: la squadra foggiana al termine del girone d'andata \u00e8 in zona retrocessione. Grazie agli acquisti del mercato invernale la squadra recupera terreno e chiude il campionato al nono posto, a due punti dalla zona play-off.\nCrotone.\nIl 20 giugno 2018 \u00e8 nominato tecnico del , in Serie B. Il 29 ottobre 2018 viene esonerato dopo aver raccolto 11 punti in 9 partite, ma due mesi dopo, il 28 dicembre, in seguito alle dimissioni presentate dal successore Massimo Oddo, torna ad allenare la squadra calabrese, con cui termina il campionato al 12\u00ba posto. Nella stagione successiva guida il Crotone alla promozione in Serie A con due giornate di anticipo rispetto alla fine del campionato, piazzandosi al 2\u00ba posto alle spalle del , distante 18 punti. Il 1\u00ba marzo 2021 viene esonerato dopo aver raccolto solo 12 punti in 24 partite.\nMonza.\nIl 28 maggio 2021 sigla un contratto come nuovo allenatore del , in Serie B, sostituendo Cristian Brocchi.\nStatistiche.\nStatistiche da allenatore.\n\"Statistiche aggiornate al 25 febbraio 2022.\"\nFuori dal campo.\nAd aprile 2014 viene fondata la Sportland Football Academy che organizza summer camp e scuole calcio per bambini e ragazzi nel nord Italia. Giovanni Stroppa \u00e8 il direttore tecnico."}
{"id": "710212", "revid": "1965277", "url": "https://it.wikipedia.org/wiki?curid=710212", "title": "Christian Hendrik Persoon", "text": "Considerato come il padre della sistematica micologica, viene definito da C.G. Lloyd uno degli autori pi\u00f9 importanti in questo campo.\nBiografia.\n\"C.H. Persoon\" nacque nel 1761 a Stellenbosch in Sudafrica da genitori di origine olandese e tedesca e mor\u00ec nel 1836, in povert\u00e0, a Parigi.\nPoco si conosce di lui durante gli anni in cui visse in Sudafrica.\nNel 1775, a tredici anni lasci\u00f2 il Sudafrica, per non tornarci mai pi\u00f9.\nNel 1776, dopo la morte del padre, Christian Daniel Persoon, rest\u00f2 orfano e trascorse parte della sua infanzia in Germania, per stabilirsi poi definitivamente a Parigi.\n\"C.H. Persoon\" era un allievo serio e scrupoloso, si era trasferito a Lingen (Germania) per studiare prima teologia e poi medicina. Present\u00f2 subito un grande interesse per la botanica e la micologia, che poi studio all'Universit\u00e0 di Leida (Paesi Bassi) ed all'universit\u00e0 di Gottinga (Germania).\nNel 1799 ricevette il PhD del \"Deutsche Akademie des Naturforscher\" ad Erlangen, riconoscimento per il suo lavoro nella classificazione dei funghi.\nOrganizzava il suo lavoro in un armadietto medico, dedicando il suo tempo libero alla botanica e pubblic\u00f2 vari manuali sui funghi.\nUna sua opera importante fu la \"Synopsis Methodica Fungorum\" (1801), considerato uno dei pi\u00f9 importanti lavori di sistematica dei funghi in letteratura micologica.\nRaccolse specie botaniche di tutto il mondo in un importante erbario che fu comprato nel 1825 dal governo olandese per un importo di 800 fiorini ed \u00e8 attualmente ospitato presso il \"Nationaal Herbarium Nederland\" a Leida.\nDiede un contributo notevole all'adozione della tassonomia micologica di Linneo e sub\u00ec, nei suoi studi, l'influenza di Elias Magnus Fries.\nIn suo onore fu creato il genere \"Persoonia\" comprendente arbusti australiani.\nLe opere.\nTra le opere di \"C.H. Persoon\" citiamo:"}
{"id": "710214", "revid": "254059", "url": "https://it.wikipedia.org/wiki?curid=710214", "title": "Cosm\u00e8 Tura", "text": "Fu il pittore di corte degli Estensi, duchi di Ferrara, e si pu\u00f2 considerare animatore e fondatore della scuola ferrarese, della quale fu uno dei rappresentanti di spicco.\nBiografia.\nFormazione.\nLe origini del pittore sono umili: era infatti figlio di un calzolaio di nome Domenico. Non si hanno notizie sul suo apprendistato, che Vasari legava al misterioso artista Galasso Ferrarese, figura quasi mitica che era legata da amicizia a Piero della Francesca.\nI primi documenti che lo riguardano sono datati al biennio 1451-1452, quando per la corte estense decor\u00f2 alcuni oggetti d'uso quotidiano, come alcune bandiere con stemmi estensi per il Castello o un elmo dato in premio al vincitore di un torneo. Questi lavori erano all'ordine del giorno nelle botteghe artistiche e rappresentavano per esse una delle maggiori fonti di sostentamento. Forse ebbe modo di lavorare tra i miniatori di corte.\nDalla met\u00e0 del 1452 all'aprile del 1456 non si hanno altri documenti a Ferrara sulla presenza di Tura, per cui si \u00e8 ipotizzato che egli potesse aver intrapreso un viaggio, magari soggiornando a Venezia e, specialmente, a Padova, come sembrano suggerire molti indizi stilistici nelle sue opere. Forse furono gli stessi Este a sponsorizzare il suo viaggio di apprendistato, probabilmente interessati alle sue precoci doti artistiche. L\u00ec era attiva la bottega di Francesco Squarcione, la pi\u00f9 importante fucina di talenti dell'Italia settentrionale da cui uscirono molti maestri che diffusero lo stile rinascimentale come Carlo Crivelli, Michael Pacher e soprattutto Andrea Mantegna.\nDall'esperienza padovana Tura avrebbe ricavato il gusto per un segno netto e tagliente e per un'esuberanza decorativa, con citazioni dell'antico, che port\u00f2 poi agli estremi livelli. Inoltre Squarcione filtr\u00f2 le novit\u00e0 toscane portate a Padova da Donatello, consistenti nell'uso della prospettiva lineare, nelle linee forti e squadranti le forme e nella capacit\u00e0 di dare espressivit\u00e0 umana alle figure.\nUn altro maestro fondamentale fu per lui Piero della Francesca, che forse incontr\u00f2 direttamente a Ferrara nel 1458-1459, dal quale mutu\u00f2 il senso per la costruzione spaziale geometrica, lo spirito monumentale e l'uso di una luce tersa e nitida, che us\u00f2 soprattutto negli sfondi. Il terzo \"input\" fondamentale fu l'opera dei fiamminghi, pure visibili a Ferrara nelle collezioni marchionali, dai quali impar\u00f2 il gusto per l'osservazione minuta dei dettagli e per la resa, tramite l'uso della pittura a olio, delle diverse consistenze dei materiali, dal luccichio delle gemme ai riflessi morbidi dei velluti.\nSotto Borso d'Este.\nNel 1456 Tura fa dunque il suo rientro a Ferrara, dove diventa pittore in senso pieno, comparendo tra gli stipendiati di corte, addirittura con domicilio nel castello, che testimonia l'incarico come pittore di corte, sostituendo Angelo Maccagnino che era morto il 5 agosto di quell'anno. A Ferrara lavor\u00f2 per Borso e Ercole I d'Este, non partendo pi\u00f9. Dotato di grande personalit\u00e0 e di multiformi capacit\u00e0 fu presente in tutte le manifestazioni artistiche della corte estense e i vari duchi che si succedettero, nei cinquant'anni della sua vita artistica, lo utilizzarono nei pi\u00f9 disparati lavori, come consono agli artisti di corte dell'epoca, che non conoscevano una rigida specializzazione: fu, oltre che valente pittore, scenografo nelle feste e nei tornei, decoratore di arredi, vesti, coperte, vasellame, e disegnatore di cartoni d'arazzo.\nTra le prime opere \u00e8 documentata una perduta lunetta per la porta del Duomo. A questo periodo sono attribuite di solito opere come la \"Madonna col Bambino e santi\" del Museo Fesch di Ajaccio e la \"Madonna col Bambino\" della National Gallery di Washington.\nNel 1458 \u00e8 documentato al lavoro nello studiolo di Belfiore, dove l'artista prosegue il lavoro di Maccagnino ridipingendo probabilmente anche alcune opere da lui avviate (\"Tersicore\" del Museo Poldi Pezzoli di Milano e \"Calliope\" della National Gallery di Londra).\nNegli anni seguenti si occup\u00f2 di affreschi, come nella cappella di Francesco Sacrati in San Domenico (1467) e le \"Storie della Vergine\" nella delizia di Belriguardo (1469-1472) per Borso d'Este, cicli entrambi perduti ma noti dalle fonti.\nNonostante siano anni di attivit\u00e0 febbrile, restano di quel periodo solo le grandiose ante dell'organo del Duomo di Ferrara, pagate il 2 giugno 1469, dove dipinse su un lato l\"Annunciazione\" e sull'altro \"San Giorgio e la principessa\".\nUna delle sue abitazioni durante il soggiorno del pittore a Ferrara fu certamente in via delle Vecchie, che a lungo fu chiamata per questo motivo \"strada del Tura\".\nSotto Ercole I.\nCon la salita al potere di Ercole I d'Este (1471), Tura fu nominato ritrattista di corte, ruolo a cui si dedic\u00f2 fino al 1486 quando venne sostituito dal pi\u00f9 giovane Ercole de' Roberti.\nIl \"Polittico Roverella\", del 1470-1474, \u00e8 oggi smembrato tra pi\u00f9 musei. Dipinto per commemorare il vescovo di Ferrara Lorenzo Roverella, ha la parte centrale \u00e8 alla National Gallery di Londra con la \"Madonna con il Bambino\", seduta su un elaborato trono e attorniata da angeli musicanti.\nLavor\u00f2 inoltre alle decorazioni di stanze, di studi e della biblioteca di Giovanni Pico della Mirandola. Allo stato degli studi, invece, non ebbe alcun ruolo nella direzione degli affreschi di Palazzo Schifanoia a Ferrara, una delle numerose residenze estensi, con il celebre \"Ciclo dei Mesi\" eseguito materialmente nel 1469 da artisti come Francesco del Cossa ed Ercole de' Roberti, che viene considerato il pi\u00f9 grande saggio collettivo della scuola ferrarese nonch\u00e9 uno dei cicli pittorici pi\u00f9 singolari del Rinascimento europeo.\nNonostante la fedelt\u00e0 agli Estensi, ai quali ha dato il lavoro di tutta la sua vita e l'essere stato il caposcuola di una schiera di artisti emiliani, Cosm\u00e8 Tura mor\u00ec stanco e povero, come \u00e8 attestato da una sua lettera del 1490 al duca Ercole, al quale sollecit\u00f2 il pagamento di una sua opera, forse il meraviglioso \"Sant'Antonio da Padova\", attualmente alla Galleria Estense di Modena, affermando testualmente \"Io non scio come potermi vivere et substentar in questo modo imperocch\u00e9 non mi trovo proffessione o facultate che mi substentino con la famiglia mia\".\nLe vicende della storia ferrarese, con la rovinosa parabola dei duchi a fine del Cinquecento, ha comportato la distruzione di gran parte dei suoi lavori.\nStile.\nLa pittura di Cosm\u00e9 Tura \u00e8 dotata di grande originalit\u00e0 nel panorama italiano del tempo, caratterizzandosi con composizioni fastosamente decorate e da un plasticismo quasi scultoreo delle figure, in un apparente realismo che appartiene alla fantasia pi\u00f9 che alla realt\u00e0. I colori sono accesi e irreali, che fanno spesso sembrare i soggetti come metallici o lapidei, immersi in un'atmosfera tesa e surreale, di sapore onirico. Le esperienze derivate dall'arte cortese del gotico internazionale, con i loro intenti celebrativi, sono fuse e trasformate attraverso gli stimoli del Rinascimento padovano, di Piero della Francesca e della pittura fiamminga.\nLa ricerca minuziosa dei particolari e di paesaggi impossibili si ritrova pi\u00f9 tardi in pittori della scuola danubiana."}
{"id": "710215", "revid": "1982", "url": "https://it.wikipedia.org/wiki?curid=710215", "title": "Riserva naturale statale Isola di Vivara", "text": ""}
{"id": "710219", "revid": "287204", "url": "https://it.wikipedia.org/wiki?curid=710219", "title": "Le Vibrazioni (album)", "text": "Le Vibrazioni \u00e8 il primo album in studio del gruppo musicale italiano omonimo, pubblicato nel 2003 dalla BMG Ricordi.\nIl disco.\nComposto da quindici brani e da una traccia fantasma, l'album \u00e8 stato anticipato dal singolo \"Dedicato a te\", disco di platino e traino fondamentale dell'album.\nL'album si piazza nell'aprile del 2003 al numero 1 tra i pi\u00f9 venduti in Italia dove rimane per due settimane.\nOltre a \"Dedicato a te\" l'album contiene i singoli \"In una notte d'estate\", \"Vieni da me\" e \"Sono pi\u00f9 sereno\", oltre al brano \"E se ne va\", tema principale del film \"Tre metri sopra il cielo\"."}
{"id": "710220", "revid": "729019", "url": "https://it.wikipedia.org/wiki?curid=710220", "title": "ATCM", "text": "L'ATCM, sigla di Azienda Trasporti Collettivi e Mobilit\u00e0, era una societ\u00e0 per azioni sorta all'inizio del 2001 e che ha gestito il trasporto pubblico a Modena e provincia fino al 31 dicembre 2011.\nDal 1\u00ba gennaio 2012 ATCM, assieme alle aziende operanti nei bacini provinciali di Reggio Emilia e di Piacenza, ha dato vita alla Societ\u00e0 Emiliana Trasporti Autofiloviari (SETA), il nuovo gestore unico del servizio di trasporto pubblico nel territorio dell'Emilia occidentale. SETA nasce dalla fusione societaria di ATCM con TEMPI Spa (Piacenza) e dalla contestuale acquisizione del ramo societario relativo al trasporto su gomma di ACT (Reggio Emilia).\nStoria.\nLe sue radici affondano al 1917: il 5 luglio di quell'anno, dalla fusione delle societ\u00e0 Ferrovia Modena Sassuolo Modena Mirandola Finale e Ferrovia Modena Vignola, nacque la Societ\u00e0 Emiliana di Ferrovie, Tranvie ed Automobili (SEFTA), societ\u00e0 di gestione sia ferroviaria (gestiva la rete modenese) sia automobilistica della provincia emiliana.\nLa gestione rimase privata sino al 1963, anno in cui venne acquisita dall'Amministrazione provinciale e dal 1 aprile 1976 assunse la nuova denominazione ATCM (Azienda Trasporti Consorziali Modena). Dal 1\u00ba luglio 1988 l'ATCM divenne l'unico operatore modenese acquisendo anche la gestione del trasporto urbano, fino ad allora gestito dalla AMCM (Azienda Municipalizzata Comune Modena). Nel 2001 la modifica societaria con la trasformazione in societ\u00e0 per azioni. Dal 16 aprile 2009 il 49% delle azioni appartenne ad HERM Srl (RATP D\u00e9v, FER, Consorzio Trasporti Toscano e Nuova Mobilit\u00e0 Soc. Consortile a r.l.).\nIl 17 ottobre 2011 le assemblee di ATCM e di Tempi Piacenza approvarono la fusione per incorporazione di Tempi in Atcm funzionale alla nascita della societ\u00e0 SETA che dal 1\u00ba gennaio 2012 gestisce il trasporto su gomma a Piacenza, Modena e Reggio Emilia.\nParco aziendale.\nLa flotta dell'ATCM, avente un'et\u00e0 media di quasi nove anni, era costituita prevalentemente da autobus (urbani, suburbani, interurbani e da noleggio); sono inoltre presenti alcuni filobus, sia di lunghezza normale che filosnodati ed elettrotreni.\nParco autobus.\nIl parco automobilistico aziendale era costituito da circa 155 veicoli."}
{"id": "710223", "revid": "1075510", "url": "https://it.wikipedia.org/wiki?curid=710223", "title": "Giordano Riccati", "text": "Biografia.\nGiordano fu il quinto figlio di Jacopo Riccati e Elisabetta Onigo; si occup\u00f2 di matematica e di fisica, di teoria musicale e di architettura e cur\u00f2 numerose pubblicazioni; mantenne una fitta corrispondenza con molti protagonisti del mondo della cultura del Settecento.\nLa formazione scientifica di Giordano fu personalmente seguita dal padre, e con il matematico Ramiro Rampinelli prosegu\u00ec gli studi presso l'Universit\u00e0 di Padova, dove segu\u00ec lezioni di idraulica, letteratura, filosofia e disegno. Durante la sua carriera, Giordano Riccati, fu un valente architetto ed un teorico dell'architettura, lo studio dell'applicazione della media proporzionale armonica \u00e8 considerato la principale realizzazione teorica dell'architettura riccatiana.\nAssai interessanti sono gli edifici progettati e costruiti da Giordano Riccati: a Treviso ammiriamo la facciata della chiesa di San Teonisto, la chiesa di Sant'Andrea in Riva, l'interno del Duomo, lo scalone di palazzo Spineda, mentre la Biblioteca Capitolare \u00e8 stata distrutta dal bombardamento del 7 aprile 1944; anche le chiese di Santa Maria della Pieve di Castelfranco, di Caerano di San Marco e la di Sant'Andrea di Venegazz\u00f9 sono dello studioso castellano.\nGiordano Riccati fu grande amico e primo allievo di Francesco Maria Preti, architetto progettista con Giovanni Miazzi, dell'attigua villa Spineda Loredan Gasparini, del quale nel 1780 cur\u00f2 la pubblicazione di \"Elementi di Architettura\"; una copia dell'opera, gi\u00e0 nel 1783, compariva nella biblioteca personale di Thomas Jefferson, futuro presidente degli Stati Uniti d'America, grande conoscitore dell'architettura classica ed estimatore della ville venete, a cui si ispir\u00f2 per la progettazione della Casa Bianca.\nGiordano Riccati svolse anche una feconda ed importante attivit\u00e0 in qualit\u00e0 di docente di musica ed ebbe un interessante rapporto con il piranese Giuseppe Tartini (1692 - 1770), che conobbe personalmente e con il quale ebbe un vivacissimo epistolario, un'autentica miniera di spunti di riflessione sul ruolo assunto dalla matematica nella teoria musicale del XVIII secolo.\nInoltre il Riccati ebbe una corrispondenza epistolare col maestro di cappella di Bonn Andrea Luca Luchesi (testimoniata da sette lettere inviate dal Luchesi tra il 1764 ed il 1770) al quale spesso dava giudizi e consigli essendo egli autore del \"Saggio sulle leggi del contrappunto\" (1762) col quale aveva divulgato il sistema teorico-musicale di Padre Vallotti (teorico delle dissonanze), intendendo cos\u00ec \u00abprovare, contro gli odierni matematici, che la musica non \u00e8 un'arte solo di sentimento e di pura pratica, ma bens\u00ec vera scienza matematica\u00bb.\nDomenico Maria Federici ne scrisse una biografia."}
{"id": "710225", "revid": "121551111", "url": "https://it.wikipedia.org/wiki?curid=710225", "title": "Conflitto di attribuzione", "text": "Il conflitto di attribuzione consiste in situazioni di contrasto tra Istituzioni; in Italia la loro risoluzione \u00e8 disciplinata dalla Costituzione, quando avviene tra poteri dello Stato, tra Stato e Regioni e tra le Regioni.\nCaratteri.\nIl conflitto di attribuzione pu\u00f2 essere positivo se i soggetti in conflitto affermano entrambi la propria competenza sulla materia, oppure negativo se entrambi i soggetti affermano la propria incompetenza.\nIl conflitto pu\u00f2 essere instaurato tra organi competenti a dichiarare definitivamente la volont\u00e0 del potere cui appartengono. \nIl conflitto pu\u00f2 investire situazioni in corso, cio\u00e8 gi\u00e0 verificatesi, oppure pu\u00f2 precedere il verificarsi di situazioni concrete, discutendosi cos\u00ec di situazioni future possibili nel verificarsi.\nConflitto di competenza e conflitto di attribuzione.\nSul piano dello studio della patologia del rapporto tra organi/funzioni, un conflitto di attribuzione, nella sua concreta estrinsecazione, si traduce in un atto viziato. \nIl vizio pu\u00f2 ascriversi alla categoria amministrativistica del \"Vizio di competenza\" secondo la usuale tripartizione: Violazione di legge, eccesso di potere, incompetenza. \nD'altra parte pu\u00f2 parlarsi di \"vizio di attribuzione\" sul piano delle forme pi\u00f9 gravi di patologia: quelle della nullit\u00e0 per carenza di potere. \nL'attribuzione \u00e8 infatti l'istituto ricostruito a partire dalla carenza di potere per conferire una tutela pi\u00f9 incisiva gi\u00e0 sul piano della fisiologia dell'amministrazione, ovvero su un piano positivo.\nAl di l\u00e0 dei profili teorici, lumeggiati dalla dottrina processuale civile ed amministrativa, la violazione di attribuzioni si risolve in un problema (concreto) di competenza. Sul piano giudiziale e processuale anche l'\u00abattribuzione\u00bb pu\u00f2 tramutarsi in \u00abcompetenza\u00bb, secondo l'interpretazione del giudice: anche qui il concetto di \"attribuzione\" pu\u00f2 ritenersi una specificazione di particolare interesse scientifico, a causa dei diversi risvolti sanzionatori, del vasto e antico ambito della \"competenza\".\nIn Italia.\nLe attribuzioni che possono dare luogo dinanzi alla Corte costituzionale della Repubblica italiana sono desumibili dalle funzioni attribuite dalla Costituzione. Il conflitto di competenza si verifica, invece, quando le funzioni discendono da altre norme di riparto delle funzioni (diverse dalla Costituzione) o quando i soggetti istituzionali in conflitto non rientrano tra quelli che possono attivare il conflitto di attribuzioni ai sensi dell'art. 134 Cost. e all'art. 37 della legge 87/1953.\nAi sensi di queste disposizioni, sui conflitti di attribuzione in Italia decide la Corte Costituzionale, alla quale possono rivolgersi i soggetti in conflitto, quando appartengono a diversi poteri dello Stato o quando sono espressione dell'ente Stato in conflitto con l'ente Regione (o, ancora, tra gli enti Regione). Pu\u00f2 esserci, quindi, conflitto interorganico o intersoggettivo: il primo si verifica tra organi appartenenti allo stesso ente mentre il secondo sorge tra enti differenti.\nNel caso in cui il conflitto interessi anche un organo giurisdizionale, la competenza della Corte Costituzionale \u00e8 controversa, potendo il giudizio confluire nella potest\u00e0 della Corte di cassazione di dirimere i conflitti tra giurisdizioni comune e speciale: decisivo, in proposito, \u00e8 il \"tono costituzionale\" delle attribuzioni e, quindi, del conflitto.\nL\u2019ammissibilit\u00e0 di un conflitto tra poteri che trova origine in un atto di rango legislativo \"pu\u00f2 considerarsi acquisita nella giurisprudenza della Corte costituzionale\", che nella sentenza n. 161/1995, (...) pronuncia infatti, a seguito del ricorso presentato da un comitato promotore di referendum, l\u2019annullamento parziale di una disposizione di un decreto legge, in quanto lesiva della campagna referendaria. La linea giurisprudenziale si precisa poi in specie con sentenze adottate su ricorsi presentati dalla Corte dei conti e dal CSM (tra altre, sent. 457/1999 e sent. 284/2005). Il principio desumibile \u00e8 che il conflitto tra poteri nel caso di atto di rango legislativo \u00e8 inammissibile, se la lesione delle competenze pu\u00f2 farsi valere in un giudizio in via incidentale\".\nConflitti endorganici.\nIn alcuni ordinamenti costituzionali, la Costituzione prevede anche il conflitto endorganico, tra poteri che appartengano allo stesso organo, quando questo \u00e8 il Parlamento.\nAnche la Corte costituzionale italiana, nel gennaio 2019, non ha escluso che i singoli parlamentari possano ricorrere al conflitto tra poteri dello Stato, dinanzi a \"violazioni gravi e manifeste\" delle loro prerogative."}
{"id": "710226", "revid": "9316", "url": "https://it.wikipedia.org/wiki?curid=710226", "title": "T\u00fapac", "text": ""}
{"id": "710231", "revid": "181699", "url": "https://it.wikipedia.org/wiki?curid=710231", "title": "Raimondello del Balzo Orsini", "text": ""}
{"id": "710232", "revid": "181699", "url": "https://it.wikipedia.org/wiki?curid=710232", "title": "Giovanni Antonio del Balzo Orsini", "text": ""}
{"id": "710236", "revid": "71814", "url": "https://it.wikipedia.org/wiki?curid=710236", "title": "Sviamento di potere", "text": ""}
{"id": "710239", "revid": "22475", "url": "https://it.wikipedia.org/wiki?curid=710239", "title": "Niels Ryberg Finsen", "text": "Biografia.\nGli anni giovanili e la vita accademica.\nNiels Ryberg Finsen nacque il 15 dicembre 1860 a T\u00f3rshavn, nelle Isole Faroe, un arcipelago danese situato circa 400 miglia al largo della costa della Norvegia, secondogenito di quattro figli. Suo padre era Hannes Finsen, di famiglia islandese, mentre sua madre era Johanne Formann, nata a Falster, in Danimarca, la quale mor\u00ec quando il figlio aveva solo quattro anni; in seguito suo padre spos\u00f2 la cugina, dalla quale ebbe sei figli. Alle scuole superiori, in Islanda, pi\u00f9 precisamente a Reykjav\u00eck, venne definito come un ragazzo \"di buon cuore, ma di basse competenze ed energia\". A soli 22 anni si trasfer\u00ec a Copenaghen per studiare medicina. Inizi\u00f2 la sua carriera insegnando anatomia all'Universit\u00e0 di Copenaghen presso il dipartimento di chirurgia. Tre anni dopo, nel 1893, decise di dedicarsi completamente alla ricerca. Nello stesso anno scopr\u00ec che il vaiolo poteva essere trattato con l'utilizzo dei raggi rossi. Questo \u00e8 stato l'inizio della sua ricerca per il trattamento del lupus vulgaris utilizzando la luce del sole filtrata.\nVerso la malattia.\nSecondo quanto raccont\u00f2 egli stesso, Finsen inizi\u00f2 a sentirsi male nel 1883 presentando sintomi di catarro per circa 2 anni, notando successivamente un allargamento del fegato e della milza. Avendo trascorso 6 anni in Islanda, riflett\u00e9 sulla possibilit\u00e0 di un'infezione da Echinococco del fegato, ma un paio di punture esplorative non portarono a nessuna cisti. Nella primavera del 1891 l'ascite divenne molto fastidiosa: \"Avevo provato alcuni diuretici, ma senza successo, e quindi non sembrava esserci alcuna alternativa alla punctio abdominis. Fu allora che trovai un libro in riferimento alla \"Tr\u00f6ckendiaet\". Ho iniziato subito la cura, ma sono rimasto sbalordito dal risultato, perch\u00e9 dopo 3-4 giorni dall'inizio del trattamento, la diuresi, che mi aspettavo sarebbe diminuita, \u00e8 salita ad un livello a cui non era mai stata da diverso tempo. \u00c8 rimasta tale per diversi giorni e poi \u00e8 tornata alla normalit\u00e0. Allo stesso tempo ho notato un sollievo indescrivibile, la parte inferiore dell'addome era diminuita in circonferenza e tutti i sintomi fastidiosi erano scomparsi\". Finsen dunque si dedic\u00f2 completamente alla \"Tr\u00f6ckendiaet\". Tuttavia, a tempo debito l'ascite ottenne il meglio su di essa, costringendo Finsen a richiedere pi\u00f9 volte ripetute paracentesi (secondo quanto riferito in circa diciotto occasioni) con rimozione di fino a sei litri di liquido ogni volta. In questa fase inizi\u00f2 a speculare sul ruolo svolto dal sale nell'organismo umano. Si autoimpose una dieta molto severa priva di sale, misurando la secrezione dello stesso nelle urine con molta cura e tenendo nota del suo peso. Presto dovette confessare con disappunto: \"La quantit\u00e0 della mia urina non \u00e8 aumentata, si sviluppa ancora edema facilmente, e anche l'ascite aumenta con la stessa facilit\u00e0\". I medici di Finsen avevano capito da tempo che non stavano trattando un normale tipo di ascite e sospettavano che i suoi sintomi dovessero essere dovuti a qualche forma di peritonite.\nL'aggravarsi della sua condizione di salute spinse il comitato del Premio Nobel a dare una considerazione prematura dei suoi successi. Cos\u00ec, nel 1903, all'et\u00e0 di 42 anni, divenne il primo cittadino danese a ricevere il Premio Nobel, \"in riconoscimento dei contributi resi alla cura delle malattie, soprattutto per quel che riguarda il lupus vulgaris, attraverso radiazioni luminose concentrate, aprendo cos\u00ec la strada a nuove ricerche per la scienza medica\". Finsen diede 50000 corone derivanti dal Premio Nobel al suo Istituto e altre 60000 corone ad un sanatorio, fondato sempre da lui, per malattie del cuore e del fegato. Dopo di ci\u00f2, anche i suoi principali promotori, Mr. Hageman e Mr. J\u00f6rgensen, diedero 50000 corone all'Istituto Finsen, il quale divenne un esempio per un grande numero di istituti simili in diversi paesi, riducendo di gran lunga il numero di pazienti affetti da lupus vulgaris nel mondo. \nNove mesi dopo, il 24 settembre 1904, mor\u00ec. Tocc\u00f2 al suo medico Fl\u00f8ystrup e al patologo Scheel eseguire un esame post mortem di Finsen nel 1904, i cui pi\u00f9 importanti risultati furono pericardite adesiva e peritonite cronica fibrosa iperplastica. Il suo funerale venne celebrato nella famosa Marmorkirken.\nL'Istituto Finsen.\nNell'aprile del 1896 Finsen fond\u00f2 il Lysinstitut o Medical Light Institute a Copenaghen (chiamato Istituto Finsen nel 1901). Continu\u00f2 ad utilizzare la luce solare filtrata attraverso lenti di vetro, ma dal 1897 in poi us\u00f2 anche una nuova lampada ad arco a elettrodi di carbonio in combinazione con filtri di quarzo. L'uso di una luce artificiale per curare le malattie della pelle fu un'idea abbastanza nuova perch\u00e9 la prima lampada di questo tipo ad essere stata costruita e utilizzata risale al 1894, in Germania.\nCi volle del tempo prima che l'istituto potesse svilupparsi in un centro terapeutico abbastanza grande. Ci\u00f2 avvenne nel 1898, grazie alle sovvenzioni da parte di alcuni importanti promotori, come l'industriale Hageman, il consigliere di Stato J\u00f6rgensen, e anche da parte del governo danese. Dal cambiamento delle dimensioni delle lampade e delle disposizioni delle lenti, l'efficacia del trattamento miglior\u00f2, mentre il tempo di irradiazione e il numero di sessioni principali diminuirono. Tra il novembre del 1895 e il dicembre del 1901, Finsen tratt\u00f2 804 pazienti, tenendo nota dei suoi trattamenti. Nel 1901, pubblic\u00f2 i suoi risultati terapeutici riguardo al lupus vulgaris trattato con concentrate dosi di raggi ultravioletti (UV).\nOggi l'attenzione dell'Istituto Finsen si \u00e8 spostata dalla radiazione della luce alla ricerca sul cancro.\nLa scoperta della fototerapia e le sue applicazioni.\nL'importanza dei raggi ultravioletti.\nFinsen, da studente di medicina, not\u00f2 una rinascita di forza e di resistenza ogni volta che si esponeva alla luce del sole; questa osservazione stimol\u00f2 il desiderio di esplorare anche i suoi effetti fisiologici: \"La mia malattia ha svolto un ruolo molto importante per la mia crescita\u2026 La malattia \u00e8 stata responsabile dell'inizio dello studio sulla luce: io soffrivo di anemia e stanchezza\u2026 ho iniziato a credere che avrei potuto migliorare la mia condizione esponendomi sempre di pi\u00f9 alla luce del sole. Perci\u00f2 ho speso pi\u00f9 tempo possibile sotto i suoi raggi. Da medico entusiasta, ero certamente molto interessato nel conoscere quali benefici il sole potesse darmi...\". Oltre che scoprire i benefici della luce del sole sulla propria salute, Finsen osserv\u00f2 come ci\u00f2 potesse avere effetto anche sugli animali. Tale consapevolezza nacque dall'osservazione dei movimenti degli embrioni di rana, i quali aumentavano dall'esposizione diretta della luce solare: dal momento che quest'ultima risulta essere composta dall'insieme di pi\u00f9 onde monocromatiche, Finsen studi\u00f2 l'effetto di ognuna di essa sui movimenti degli embrioni di rana, scoprendo che erano dovuti principalmente dall'azione dei raggi chimici, ovvero dei raggi azzurri e violetti. Successivamente osserv\u00f2 che facendo passare la luce solare attraverso una sottile parete di vetro, i movimenti degli embrioni diminuivano drasticamente: ci\u00f2 era dovuto al fatto che il vetro trattiene i raggi chimici, che nello spettro solare si trovano al di l\u00e0 dei raggi violetti (perci\u00f2 detti ultravioletti) e che non sono visibili; soppressi tali raggi, ne consegue una minor eccitazione negli embrioni. Subito dopo, Finsen studi\u00f2 l'abbrunamento che segue il rossore dovuto ad una prolungata esposizione al sole, ritenendo che tale particolare pigmento si presentasse come difesa da un eccessivo eccitamento apportato dalla luce. La consapevolezza di ci\u00f2 deriv\u00f2 da un esperimento effettuato sul suo stesso corpo: si tinse con inchiostro di china una striscia dell'avambraccio, e lo espose per tre ore ad un sole caldissimo; successivamente, lavato via il nero, si accorse che al posto della striscia la pelle era bianca e normale, mentre attorno si presentava come rossa e indolenzita, a cui poi segu\u00ec una pigmentazione abbastanza forte. Ripetendo lo stesso esperimento, ma senza annerire il braccio, ebbe un risultato esattamente opposto: la zona bianca e normale si arross\u00ec, mentre quella gi\u00e0 pigmentata non cambi\u00f2 di colore.\nDa tali premesse Finsen pass\u00f2 alla pratica: partendo dalla consapevolezza che i raggi violetti e ultravioletti contribuissero ad apportare effetti di infiammazione sulla pelle sana, pens\u00f2 che essi dovessero svolgere un ruolo importante all'interno di malattie esantematiche e specialmente nel vaiolo, dove la pelle \u00e8 gi\u00e0 in preda a forte infiammazione. Tale ipotesi nacque dalla considerazione che, nelle persone affette da vaiolo, le cicatrici pi\u00f9 profonde erano presenti nelle parti del corpo pi\u00f9 scoperte e esposte alla luce del sole, come ad esempio il volto e le mani. L'obiettivo immediato fu dunque quello di sottrarre completamente i raggi chimici dall'ambiente dove era posto il malato: per fare ci\u00f2, Finsen prese spunto dal metodo che utilizzano i fotografi che filtrano con i vetri rossi le lastre fotografiche, lasciandole soltanto sotto l'effetto dei raggi rossi che non hanno azione chimica. In maniera simile, i vaiolosi vennero posti in una camera dove la luce era costretta a passare attraverso carte rosse applicate alla finestra, ottenendo ottimi risultati nei pazienti. Questo tipo di fototerapia, che si basa sul concetto secondo cui la luce rossa venga considerata come luce priva di effetto stimolante, \u00e8 detta fototerapia negativa, differenziandola dalla fototerapia positiva, dove vengono risaltate le propriet\u00e0 fisiologiche della luce.\nLa propriet\u00e0 battericida della luce.\nFinsen si concentr\u00f2 anche su un altro aspetto molto importante della luce, ovvero la propriet\u00e0 di essere battericida: partendo dagli studi di Downes e Blunt, arriv\u00f2 alla conclusione che il 95% dell'azione battericida della luce deriva dai raggi azzurri, violetti e ultravioletti, gli stessi che hanno azione stimolante e infiammatoria sulla pelle. Considerando ci\u00f2, Finsen pens\u00f2 di applicare tali conoscenze per la cura delle affezioni cutanee superficiali, localizzate e parassitarie, tra le quali in special modo del lupus vulgaris. Per utilizzare tale propriet\u00e0 della luce solare occorre che i microbi siano isolati da sostanze protettrici e rimangano sotto azione luminosa per parecchio tempo: la loro resistenza aumenta notevolmente se presenti in un ambiento vivo; ci\u00f2 spiega anche il motivo per cui il viso sia il luogo dove pi\u00f9 frequentemente si espone il lupus, nonostante sia costantemente sotto l'esposizione solare. Tuttavia, dal momento che la luce del sole porta con s\u00e9 anche raggi ultrarossi, rossi, arancioni e gialli, che non hanno azione battericida ma che porterebbero a combustione del tessuto, Finsen pens\u00f2 di escluderli con il raffreddamento e tramite filtrazione attraverso soluzione colorata in azzurro. Con tali necessit\u00e0, progett\u00f2 il suo apparecchio solare: esso presentava una lente costituita da un vetro piano e uno concavo-convesso, tra i quali vi era una soluzione di solfato di rame ammoniacale. Il problema nasceva dal fatto che tale strumento potesse essere utilizzato unicamente con la presenza del sole, e ci\u00f2 andava in contrasto con la continuit\u00e0 richiesta dal trattamento affinch\u00e9 desse risultati positivi; venne dunque creato un ulteriore apparecchio a luce elettrica costituito da una lampada ad arco voltaico attorno al quale erano disposti quattro tubi con sistema diottrico di lenti di quarzo, che concentravano, raffreddavano e proiettavano la luce su quattro pazienti diversi.\nFinsen approfond\u00ec anche lo studio della forza di penetrazione della luce all'interno dei tessuti cutanei, poich\u00e9 era noto che il bacillo di Koch si annidasse profondamente negli strati dermici, fino ad arrivare persino al cellulare sottocutaneo. Tuttavia, la luce non riesce a penetrare sino in fondo e soprattutto con l'intensit\u00e0 necessaria, data la presenza di strati epidermici superiori e del sangue, che, essendo rosso, lascia passare i raggi rossi, trattenendo invece i raggi ad azione battericida. Era dunque necessario rimuovere il sangue affinch\u00e9 la luce arrivasse con l'intensit\u00e0 adatta; tale scopo venne raggiunto da Finsen tramite il compressore, un anello con due dischetti di quarzo, tra i quali scorreva dell'acqua refrigerante. Il compressore era tenuto applicato alla cute da un'infermiera, con una pressione sufficiente da ischemizzarla per tutto il tempo della seduta.\nIl trattamento del lupus.\nL'uso della luce per il trattamento di alcune patologie cutanee era gi\u00e0 noto ai tempi di Finsen; in particolare, i benefici della luce solare erano gi\u00e0 stati riscontrati da alcuni professionisti alternativi, ma che furono apertamente criticati con la pubblicazione dei risultati sui \"raggi chimici\" di luce del 1896. Finsen, infatti, sugger\u00ec che l'esposizione alla luce era troppo breve per ottenere degli effetti benefici e che a causa dei metodi, basati principalmente sulla combustione della luce, gli effetti erano perlopi\u00f9 negativi.\nCos\u00ec, sperimentando diverse frazioni di luce, scopr\u00ec che a determinare l'efficacia dell'effetto battericida era lo spettro delle onde corte: us\u00f2 un batterio standard (M. prodigiosus) per scoprire il limite di penetrazione dei raggi a livello dei tessuti e il loro principale ostacolo, il sangue.\nInoltre, egli svilupp\u00f2 delle attrezzature in grado di concentrare la luce di circa 15 volte e con una maggior precisione tanto da poter trattare aree colpite di diametro pari a 2 cm, elaborando anche dei dispositivi che, regolando la pressione, impedivano al sangue di fluire nelle aree trattate.\nIl suo rapporto del 1896 contiene dettagli su 11 pazienti che avevano contratto il lupus vulgaris tra i cinque e i ventuno anni, e ai quali aveva prestato assistenza due ore al giorno per diverse settimane nello stesso luogo. Egli ha riconosciuto che gli 11 casi non erano un grande campione, ma ha osservato che, poich\u00e9 il trattamento era locale, l'effetto in un paziente poteva essere considerato in larga scala.\nUna descrizione dettagliata la si pu\u00f2 avere grazie alla testimonianza del Dott. Bie, nel \"British Medical Journal\", la cui applicazione dei raggi era molto simile a quella del medico danese. Infatti, condividevano gli stessi aspetti determinanti all'efficacia della fototerapia:\nPeculiari sono anche gli usi di questo meccanismo per altre malattie quali l'Ulcus Rodens (o Ulcera di Jacobs) e il lupus eritematoso.\nSei anni dopo, in un incontro a Berlino per i membri dell'Ufficio centrale internazionale per l'eradicazione della tubercolosi, Finsen present\u00f2 i risultati del trattamento di 804 pazienti. Egli osserv\u00f2 che, a parte alcuni pazienti la cui condizione venne giudicata senza speranza, il suo rapporto riguardava tutti i pazienti che erano venuti al suo centro.\nPremi e riconoscimenti.\nI premi e gli onori di Finsen sono stati numerosi. Oltre al gi\u00e0 citato Premio Nobel, nel 1899 fu nominato Cavaliere dell'Ordine del Dannebrog, a cui pi\u00f9 tardi venne aggiunta la Croce d'Onore. Vinse anche il Premio Cameron dell'Universit\u00e0 di Edimburgo nel 1904. Ad una delle strade principali delle Isole Faroe \u00e8 stato dato il suo nome, ed un monumento al suo lavoro, intitolato Mod Lyset (Verso la Luce), \u00e8 stato installato a Copenaghen nel 1909, di fronte l'Istituto Panum."}
{"id": "710240", "revid": "287204", "url": "https://it.wikipedia.org/wiki?curid=710240", "title": "BRDC International Trophy", "text": "Il BRDC International Trophy \u00e8 un premio annualmente attribuito dall'associazione dei piloti britannici (\"British Racing Drivers Club - BRDC\") al vincitore di una gara automobilistica che si corre sul circuito di Silverstone.\nIl premio venne creato nel 1949, all'epoca aperto a tutte le vetture di Formula 1. Riprendeva un'iniziativa gi\u00e0 esistente negli anni trenta, ma disputata per\u00f2 sul circuito di Brooklands. Fu la prima gara che si disput\u00f2 utilizzando le strade perimetrali dell'aeroporto e non la pista interna.\nCol tempo divenne un tradizionale appuntamento motoristico, anche se escluso dal campionato del mondo, cos\u00ec come la Race of Champions, che si disputava a Brands Hatch. Spesso posto in calendario in primavera, poco prima della disputa dei Gran Premi europei, era aperto anche alla partecipazione di vetture di Formula 2.\nDal 1979, il trofeo venne riservato solo alle vetture di Formula 2 e, in seguito, alla Formula 3000.\nDal 2005 il trofeo \u00e8 stato riservato al vincitore di una gara disputata con vetture storiche di Formula 1, effettuata nel corso dell'annuale meeting per auto storiche che si tiene a Silverstone."}
{"id": "710242", "revid": "1745361", "url": "https://it.wikipedia.org/wiki?curid=710242", "title": "Etere (divinit\u00e0)", "text": "Etere () \u00e8 una divinit\u00e0 primigenia della religione e della mitologia greca. \n\u00c8 la potenza divina del cielo superiore e pi\u00f9 puro, della luminosit\u00e0 del giorno. Si tratta della divinit\u00e0 dell'aria superiore che solo gli Dei respirano, in contrapposizione all'aria respirata dai mortali ().\nGenealogia.\nEsiodo nella sua \"Teogonia\" (v. 124-125) indica Etere come figlio di Erebo (\u0395\u03c1\u03b5\u03b2\u03bf\u03c2, le Tenebre) e Nyx (N\u03cd\u03be, Notte), e fratello di Emera (\u1f28\u03bc\u1f10\u03c1\u03b1, il Giorno).\nPer Acusilao Erebo e Notte sono figli di Chaos e generano Eros, Etere e Metis (\u039c\u1fc6\u03c4\u03b9\u03c2).\nIgino, mitografo di lingua latina del II secolo d.C., nelle \"Fabulae\" scrive che era figlio di Caligine (Tenebre) e di Caos. Da Giorno (\"Dies\") ebbe come figli la Terra e il Cielo (\"Caelum\") e il Mare. Mentre dalla figlia Terra ebbe come discendenza: Dolore (\"Dolor\"), Inganno (\"Dolus\"), Ira, Lutto (\"Luctus\"), Menzogna (\"Mendacium\"), Giuramento (\"Iusiurandum\"), Vendetta (\"Ultio\"), Intemperanza (\"Intemperantia\"), Disputa (\"Altercatio\"), Dimenticanza (\"Obliuio\"), Ottusit\u00e0 (\"Socordia\"), Paura (\"Timor\"), Superbia, Incesto (\"Incestum\"), Battaglia (\"Pugna\"), Oceano (\"Oceanus\"), Temi, Tartaro (\"Tartarus\"), Ponto (\"Pontus\"), i Titani (\"Titanes\") e le tre Furie (\"Furiae\").\nEtere nell'orfismo.\nUna teogonia di stampo orfico, quella attribuita a Ieronimo e a Ellanico di datazione incerta e che viene riportata nel modo pi\u00f9 esauriente da Damascio nel VI secolo d.C. Dall'acqua e dalla terra prese origine un serpente, il cui nome era Tempo/Chronos; a questo serpente era congiunta Ananke (\u1f08\u03bd\u03ac\u03b3\u03ba\u03b7, Necessit\u00e0) incorporea, per natura identica ad Adrastea, con le braccia aperte a contenere tutto il mondo. Etere umido \u00e8 figlio di Tempo e fratello di Chaos senza limiti e di Erebo nebbioso; in questa triade Tempo genera l'uovo da cui nasce un essere dall'aspetto sia femminile che maschile: Protogono, anche chiamato Zeus o Pan.\nUn'ulteriore teogonia orfica emerge dai \"Discorsi sacri\", di cui diversi autori neoplatonici riportano alcuni passi attribuiti a Orfeo, ma probabilmente frutto di una rielaborazione di materiale arcaico avvenuta tra il I e il II secolo d.C.. In questa teogonia, Tempo (\u03a7\u03c1\u03cc\u03bd\u03bf\u03c2, \"Chronos\") genera Etere e quindi un \"ch\u00e1sma\" (baratro, \u03c7\u03ac\u03c3\u03bc\u03b1) grande che si estende qua e l\u00e0; poi il Tempo per mezzo di Etere forma un \"Uovo d'argento\".\nNella teologia.\nGiamblico , che a sua volta segue Aristotele, lo considera relazionato alla sostanza immateriale di cui si compongono gli d\u00e8i."}
{"id": "710245", "revid": "1022840", "url": "https://it.wikipedia.org/wiki?curid=710245", "title": "Australia Occidentale", "text": "L'Australia Occidentale (\"Western Australia\" in inglese, spesso abbreviato in \"WA\") \u00e8 uno Stato federato dell'Australia con circa 2 milioni di abitanti che occupa una parte considerevole del continente australiano: circa un terzo (). Il capoluogo dello Stato \u00e8 la citt\u00e0 di Perth (molto isolata rispetto alle citt\u00e0 principali del resto dell'Australia), mentre gli abitanti dello Stato son detti \"Westralians\".\nStoria.\nI primi abitanti (aborigeni) giunsero da nord circa 60\u00a0000/40\u00a0000 anni fa. I primi Europei furono invece gli Olandesi con Dirk Hartog il 26 ottobre 1616. Il 2 maggio 1829 Charles Howe Fremantes (capitano inglese) prese possesso di \"tutta quella parte della Nuova Olanda che non \u00e8 compresa nel territorio del Nuovo Galles del Sud\".\nIn un primo momento gli insediamenti si svilupparono attorno alle zone fertili dell'Alto Swan ma successivamente la scarsa conoscenza delle condizioni locali e la mancanza di mano d'opera causarono ben presto una situazione di grave difficolt\u00e0. Attorno al 1850 alcune esplorazioni relative alla ricerca di nuovi territori e l'introduzione di carcerati per la mano d'opera risolsero il problema.\nI coloni continuavano a spingersi nell'entroterra occupando terre indigene cosicch\u00e9 ben presto avvennero scontri segnando l'inizio di una coesistenza difficile. Nel 1890 entra a far parte dell'Impero britannico e nel 1\u00ba gennaio 1901 (nonostante la presenza di alcune fazioni secessioniste) nella Federazione Australiana.\nDurante la Seconda guerra mondiale alcune citt\u00e0 dell'Australia Occidentale (come ad esempio Broome) vennero bombardate dall'aviazione giapponese.\nGeografia fisica.\nTerritorio.\nLa geografia dell'Australia Occidentale non \u00e8 molto varia: \u00e8 perlopi\u00f9 composta da altipiani che non superano i 600 metri di altezza (Carnarvon Range, Stirling Range); il Monte Meharry \u00e8 il punto pi\u00f9 elevato con i suoi 1\u00a0251 metri. Le pianure si estendono lungo tutta la fascia costiera e raggiungono poi gli altipiani.\nIl territorio \u00e8 principalmente sabbioso e arido con una vegetazione scarsa con l'eccezione della parte sud-occidentale, detta Swanland dove si concentra la maggior parte della popolazione.\nClima.\nIl clima \u00e8 tropicale nella zona costiera settentrionale e temperato a sud-ovest; nelle regioni desertiche interne le temperature sono elevate e le precipitazioni assai scarse.\nIdrografia.\nFiumi dell'Australia Occidentale:\nOrdinamento dello stato.\nL'Australia Occidentale \u00e8 suddivisa in 141 Local Government Areas. Queste aree sono state raggruppate in 9 regioni, suddivise in base a ragioni geografiche ed economiche.\nPolitica.\nLo Stato ha una forma di governo parlamentare; l'organo legislativo \u00e8 di tipo bicamerale ed \u00e8 composto da una camera alta (\"Legislative Council\" letteralmente \"Consiglio Legislativo\") e da una camera bassa (\"Legislative Assembly\" letteralmente \"Assemblea Legislativa\").\nSport.\nI maggiori club sportivi dell'Australia Occidentale nelle maggiori leghe sportive australiane sono:\nNatura.\nFlora.\nIl sudovest dell'Australia occidentale presenta un grandissimo numero di piante e fiori. Di esse moltissime si sono estinte con l'arrivo degli Europei e con le modalit\u00e0 agricole da essi utilizzate.\nFauna.\nNell'Australia Occidentale vi sono oltre 540 specie di uccelli (il numero pu\u00f2 variare in base alla classificazione che si utilizza). Di questi circa 15 al momento sono endemici. L'area pi\u00f9 favorevole alla vita degli uccelli \u00e8 il sud-ovest, che come gi\u00e0 detto \u00e8 l'area climaticamente migliore."}
{"id": "710246", "revid": "767487", "url": "https://it.wikipedia.org/wiki?curid=710246", "title": "Punta d'Ostro", "text": "La Punta d'Ostro (in croato: \"O\u0161tri Rti\u010d \") \u00e8 un capo della Dalmazia e il punto pi\u00f9 a sud della Croazia.\nLa Punta d'Ostro \u00e8 uno dei due promontori che delimitano le bocche di Cattaro; di fronte, in territorio montenegrino, \u00e8 situata la Punta d'Arza, mentre tra le due si trova l'Isolotto delle rondini, su cui sorge il Forte Mamula. Il nome del capo deriva dall'omonimo vento, l'ostro.\nPer la sua importanza strategica, la zona della Punta d'Ostro \u00e8 sempre stata contesa. Per molti secoli limite meridionale della Repubblica di Ragusa, la punta venne poi fortificata prima della prima guerra mondiale dagli austriaci.\nLa zona della Punta d'Ostro \u00e8 salita alla ribalta delle cronache per essere stata al centro - assieme alla penisola di Prevlaka, di cui fa parte - di una disputa tra la Croazia e l'ex Serbia e Montenegro per la demilitarizzazione della penisola. Le parti sono poi addivenute a un accordo nel 2002."}
{"id": "710249", "revid": "24823", "url": "https://it.wikipedia.org/wiki?curid=710249", "title": "Harold Dente Blu", "text": ""}
{"id": "710251", "revid": "729019", "url": "https://it.wikipedia.org/wiki?curid=710251", "title": "Foruncolo", "text": "Il foruncolo (dal latino \"fur-furis\" che vuol dire \"piccolo ladro\") \u00e8 una piodermite, cio\u00e8 un'infezione da batteri piogeni, che coinvolge un follicolo pilifero ed il tessuto peri-follicolare circostante che tende a guarire da solo.\nI batteri pi\u00f9 spesso in causa sono gli stafilococchi e gli streptococchi.\nSintomatologia.\nSi manifesta come un rilievo arrossato e purulento della pelle (lesione papulo-nodulare ad evoluzione suppurativa).\nL'infezione si estende solo in casi di diminuita resistenza dell'organismo e del suo sistema immunitario (malnutrizione, diabete, anemia, stress, depressione). Il foruncolo pu\u00f2 rappresentare negli adolescenti una manifestazione dell'acne.\nIl foruncolo se rimane localizzato, pu\u00f2 essere al massimo leggermente doloroso. Le conseguenze possono invece diventare serie qualora il batterio coinvolto possa diffondere. Potenzialmente, in pazienti fragili, pu\u00f2 evolvere fino sviluppare setticemia, un'infezione del sangue. Perci\u00f2 sarebbe consigliabile rivolgersi a un dermatologo nel caso di un quadro complesso.\nTerapia.\nPer un piccolo foruncolo non maturo basta la protezione di un cerotto.\nIl trattamento attivo pi\u00f9 usato in questi casi \u00e8 l'applicazione di ittiolo o tintura di iodio, che fa maturare il foruncolo e determina la fuoriuscita del pus.\nInoltre \u00e8 possibile trattare la zona interessata dal foruncolo, o da gruppi di foruncoli, con una crema antibiotica (solo ed esclusivamente su prescrizione medica)."}
{"id": "710252", "revid": "287204", "url": "https://it.wikipedia.org/wiki?curid=710252", "title": "Falsit\u00e0 del presupposto", "text": ""}
{"id": "710253", "revid": "11694", "url": "https://it.wikipedia.org/wiki?curid=710253", "title": "Arca dell'alleanza", "text": ""}
{"id": "710255", "revid": "1543377", "url": "https://it.wikipedia.org/wiki?curid=710255", "title": "William Schwenck Gilbert", "text": "Affiliato alla massoneria, fu membro della loggia \"St Machar\" No. 54, di Aberdeen. Suo padre, William Gilbert, fu un chirurgo della marina che poi divenne romanziere ed autore di brevi racconti.\nBiografia.\nGilbert inizi\u00f2 con l'illustrare alcune storie del padre e nel 1861, inizi\u00f2 a scrivere storie illustrate, poemi ed articoli per conto proprio, allo scopo di incrementare i suoi guadagni. I poemi, pubblicati come \"Bab Ballads\", ed i racconti brevi vennero poi usati come spunto per la scrittura dei suoi lavori successivi, comprese le opere di Gilbert e Sullivan. Nelle Bab Ballads, Gilbert svilupp\u00f2 uno stile unico, dove la comicit\u00e0 derivava dal metter su, una premessa ridicola e lavorarvi fino alle logiche conseguenze, per quanto assurde potessero essere. Gilbert produsse circa la met\u00e0 dei suoi settantacinque lavori dal 1871, oltre ad essere stato un innovatore nell'arte della regia, seguendo le riforme di Tom Robertson.\nI teatri, al tempo in cui Gilbert inizi\u00f2 a scrivere, erano in grande decadenza, e Gilbert aiut\u00f2 a riformare ed elevare la rispettabilit\u00e0 del teatro, iniziando con la sua \"German Reed Entertainments\". Alle prove dell\"'Ages Ago\" nel 1869, uno di questi lavori, composto da Frederic Clay, lo stesso Clay present\u00f2 Gilbert ad Arthur Sullivan. Due anni dopo, essi realizzarono la prima opera in collaborazione.\nCinema.\nI lavori di Gilbert diedero spunto a numerosissimi adattamenti cinematografici che non furono solo versioni per lo schermo delle sue operette. Dal 1906, contribu\u00ec, con le sue sceneggiature, ad alcuni film sperimentali della Gaumont che usavano come sistema di sonorizzazione il Chronophone."}
{"id": "710256", "revid": "122739946", "url": "https://it.wikipedia.org/wiki?curid=710256", "title": "Cosmin Contra", "text": "Carriera.\nGiocatore.\nClub.\nComincia a giocare nel 1993 al Politehnica Timi\u0219oara, dove in tre stagioni colleziona 51 partite e 1 sola rete prima di passare ai rivali della Dinamo Bucarest nel corso della stagione 1995-96. Dopo quattro stagioni (102 presenze e 8 reti) si trasferisce nella Liga, al Deportivo Alav\u00e9s (1999-2000), giocandovi per due stagioni (66 presenze, 5 gol), arrivando alla finale di Coppa UEFA nella seconda stagione persa ai supplementari per 5-4; in questa competizione Contra collezioner\u00e0 11 partite e 3 reti.\nPassato al nel 2001, colleziona in rossonero 29 presenze e 3 reti, rispettivamente contro Hellas Verona, Venezia e nel derby contro l'Inter, e 10 presenze e un gol in Coppa UEFA, dove coi rossoneri si arrende ai tedeschi del in semifinale. Gioca in rossonero anche il precampionato seguente, ma in occasione del trofeo TIM 2002 \u00e8 protagonista di una rissa con lo juventino Edgar Davids poi proseguita negli spogliatoi. Ad inizio stagione viene cos\u00ec ceduto all'Atl\u00e9tico Madrid, dove fu titolare per il primo anno (31 presenze), mentre nel successivo, racimola 3 presenze.\nNel 2004 passa al neopromosso West Bromwich, ottenendo 5 presenze; a gennaio ritorna in patria, nelle file del club in cui \u00e8 cresciuto calcisticamente, il Polithecnica Timisoara, sua prima squadra in Romania, deciso anche a ritrovare la maglia della nazionale. Alla fine della stagione riesce a collezionare altre 11 presenze e a diventare un punto fermo della squadra balcanica. Nella stagione 2005-2006 torna in Spagna, al Getafe, dove il posto da titolare (25 presenze) sotto la guida del tecnico Bernd Schuster.\n\u00c8 tornato inoltre in pianta stabile fra i convocati della selezione rumena guidata da Victor Pi\u0163urc\u0103.\nNel gennaio 2009 rescinde il proprio contratto con il Getafe per poter tornare a giocare nella squadra della sua citt\u00e0, l'FC Timi\u0219oara, e aiutarla a vincere il titolo.\nNazionale.\nEsordisce con la Nazionale rumena il 24 marzo 1996 contro la Georgia, partita vinta dai rumeni per 5-0. Ha collezionato 73 partite e 7 reti con la sua Nazionale, siglando il suo primo gol alla Georgia nel 2001, un'altra rete alla Slovenia sempre nello stesso anno ed una tripletta al Lussemburgo nel 2002. Con la casacca della Romania ha disputato il Campionato europeo di calcio 2000 disputati in Belgio e Olanda e poi gli Europei del 2008 in Austria e Svizzera.\nAllenatore.\nIl 17 settembre 2010 con il passaggio di Vladimir Petrovi\u0107 alla guida della nazionale serba in sostituzione di Radomir Anti\u0107, il Timi\u0219oara ha deciso di affidargli la guida della squadra, ricoprendo il doppio incarico di giocatore e allenatore. Il 6 dicembre il consiglio direttivo lo solleva dall'incarico.\nIl 23 luglio 2012 viene nominato tecnico del Fuenlabrada in seconda divisione spagnola. Il 29 ottobre si dimette dall'incarico per ritornare in patria, lascia il club spagnolo al quarto posto in campionato in zona play-off dopo aver totalizzato 4 vittorie, 1 pareggio e 3 sconfitte. Il giorno seguente viene ufficializzato come allenatore del Petrolul Ploie\u0219ti firmando un contratto di un anno e mezzo. Conclude il campionato al terzo posto ottendendo l'accesso al secondo turno dei preliminari dell'Europa League e vince la Coppa di Romania battendo in finale il Cluj per 1 a 0. Il secondo anno inizia subito con la sconfitta per 3 a 0 da parte della Steaua Bucarest nella finale nella Supercoppa di Romania. Nel secondo turno nei preliminari dell'Europa League batte il V\u00edkingur G\u00f8ta per 3 a 0 all'andata e 4 a 0 il ritorno accedendo cos\u00ec al terzo turno dei preliminari dove elimina il Vitesse con il risultato di 1 a 1 all'andata e 2 a 1 al ritorno ma viene eliminato nei play-off dal Swansea City con la sconfitta di 5 a 1 all'andata e la vittoria di 2 a 1 al ritorno. Il 10 marzo 2014 si dimette dalla guida del club rumeno per sedersi sulla panchina del Getafe facendo cos\u00ec ritorno al club spagnolo, ma questa volta nelle vesti di allenatore, firmando un contratto di due anni e mezzo prendendo la squadra al quindicesimo posto a un punto dalla zona retrocessione. Lascia il club rumeno in semifinale nella Coppa di Romania e al secondo posto in campionato con 45 punti a quattro punti dalla vetta dopo aver totalizzato 12 vittorie, 9 pareggi e 1 sconfitta. Conclude il campionato spagnolo al tredicesimo posto. Il 5 gennaio 2015 dopo appena 17 partite in campionato con la squadra al sedicesimo posto dopo aver ottenuto 4 vittorie, 5 pareggi e 8 sconfitte e ai quarti di finale della Coppa di Spagna si dimette per trasferirsi al Guangzhou R&amp;F squadra che milita nella prima divisione cinese. Il 22 luglio dopo vari risultati negativi e con l'eliminazione ai quarti di finale nella Coppa della Cina con la sconfitta per 2 a 1 contro lo Shanghai SIPG viene esonerato, lasciando la squadra all'undicesimo posto con 21 punti e a 3 lunghezza dalla zona retrocessione, dopo aver ottenuto 5 vittorie, 6 pareggi e 9 sconfitte in campionato.\nIl 15 giugno 2016 viene nominato tecnico dell'Alcorc\u00f3n nella seconda divisione spagnola. Il 12 ottobre dopo appena 2 vittorie, 3 pareggi e 4 sconfitte viene esonerato.\nIl 16 febbraio 2017 diventa allenatore del Dinamo Bucarest, firmando un contratto di 4 mesi con il club che attualmente si trova la sesto posto in campionato. Il 16 maggio con la squadra attualmente al terzo posto, valido per la qualificazione al terzo turno di preliminare dell'Europa League firma il rinnovo del contratto.\nIl 17 settembre 2017 viene annunciato dalla federazione rumena come prossimo allenatore della Romania. Il giorno seguente di comune accordo rescinde il contratto con la Dinamo Bucarest. Il 22 settembre viene ufficializzata la sua nomina come nuovo tecnico della Romania, sostituendo Christoph Daum."}
{"id": "710259", "revid": "1543377", "url": "https://it.wikipedia.org/wiki?curid=710259", "title": "Arthur Sullivan", "text": "Biografia.\nSullivan nacque a Londra il 13 maggio 1842. Suo padre era il direttore di una banda, e non appena Arthur raggiunse l'et\u00e0 di otto anni era gi\u00e0 esperto in tutti gli strumenti che la componevano. A scuola inizi\u00f2 a comporre inni e canzoni e nel 1856 vinse il \"Mendelssohn Prize\" e studi\u00f2 alla \"Royal Academy of Music\" a Londra e quindi a Lipsia dove inizi\u00f2 a dirigere l'orchestra. Il suo pezzo composto per la laurea, ottenuta nel 1861, fu per le musiche di scena de \"La Tempesta\" di William Shakespeare. Riveduto ed ampliato esso venne rappresentato al Teatro Crystal Palace di Londra nel 1862 ed ottenne un immediato successo.\nEgli inizi\u00f2 a costruirsi la fama di pi\u00f9 promettente giovane compositore inglese, componendo una sinfonia, un concerto e la acclamata \"Overture di Ballo\" nel 1870.\nI suoi primi lavori per canto furono \"The Masque at Kenilworth\" nel (1864); un oratorio, \"The Prodigal Son\" nel (1869); una cantata drammatica, \"On Shore and Sea\" nel (1871); una canzone, \"The Window o The Song of the Wrens\" nel (1871). Egli compose anche un balletto, \"L'\u00cele Enchant\u00e9e\" e musiche di scena per un notevole numero di lavori di Shakespeare. Questi lavori non furono per\u00f2 sufficienti per mantenerlo a galla in questo periodo. Egli lavor\u00f2 anche come organista e compose molti inni, compreso \"Onward, Christian Soldiers\" nel 1872 e diverse canzoni popolari. La sua prima opera di successo fu \"Cox and Box\" del (1867) all'Adelphi Theatre di Londra, seguita dall'operetta \"The Contrabandista\" del (1867) a Londra, entrambe su libretto di Francis Cowley Burnand e la prima con John Maddison Morton. L'operetta \"The Zoo\" con il libretto di Benjamin Charles Stephenson va in scena nel 1875 nel St James's Theatre di Londra."}
{"id": "710260", "revid": "253269", "url": "https://it.wikipedia.org/wiki?curid=710260", "title": "Julie Delpy", "text": "\u00c8 stata candidata due volte all'Oscar per la migliore sceneggiatura non originale, nel 2005 per \"Before Sunset - Prima del tramonto\" e nel 2014 per \"Before Midnight\".\nBiografia.\nFiglia di Albert Delpy e Marie Pillet, anch'essi attori, ha recitato in pellicole quali \"I tre moschettieri\" (1993), \"Broken Flowers\" (2005) con Bill Murray, la nota trilogia dei colori del regista Krzysztof Kie\u015blowski composta da \"Tre colori - Film blu\", \"Tre colori - Film bianco\" (del quale \u00e8 co-protagonista) e \"Tre colori - Film rosso\" e la trilogia di genere sentimentale del regista Richard Linklater composta da \"Prima dell'alba\", \"Before Sunset - Prima del tramonto\" e \"Before Midnight\" (al fianco di Ethan Hawke e negli ultimi due capitoli anche scritta dai due attori assieme al regista). \u00c8 anche un'apprezzata cantante, tanto da avere inciso nel 2003 un disco che porta il suo stesso nome.\nNel 2002 ha esordito alla regia con \"Looking for Jimmy\", seguito nel 2007 da \"2 giorni a Parigi\", in cui \u00e8 anche protagonista.\nBilingue naturalizzata statunitense dal 2001, vive a Los Angeles con il compagno Marc Streitenfeld, da cui ha avuto un figlio, Leo, nato nel gennaio 2009."}
{"id": "710265", "revid": "118924134", "url": "https://it.wikipedia.org/wiki?curid=710265", "title": "Figura sintomatica", "text": "La figura sintomatica \u00e8 data da un'ipotesi, elaborata dalla dottrina o dalla giurisprudenza, in virt\u00f9 della quale si pu\u00f2 presupporre l'esistenza di un fatto avente rilevanza giuridica.\nFigure sintomatiche dell'eccesso di potere nel diritto italiano.\nNel diritto amministrativo italiano sono state elaborate, sin dal XIX secolo, alcune figure sintomatiche dell'eccesso di potere; semplificando si pu\u00f2 dire che queste figure rappresentano degli indizi in presenza dei quali l'atto amministrativo potrebbe risultare invalido.\nData la loro natura di elaborazioni della dottrina e della giurisprudenza, le figure sintomatiche sono soggette ad evoluzioni anche sostanziali nel corso del tempo.\nLe figure sintomatiche dell'eccesso di potere sono:\nSviamento di potere.\nL'atto amministrativo ha una sua specifica causa prevista dal legislatore che non pu\u00f2 essere derogata dalla pubblica amministrazione nel suo agire, pur nei suoi margini di discrezionalit\u00e0. Quando l'atto non rispetta il vincolo rappresentato dalla causa tipica dell'atto si realizza l'eccesso di potere. Una delle figure tipiche con cui si realizza questo \u00e8 lo sviamento di potere.\nLo sviamento di potere \u00e8 una delle figure sintomatiche dell'eccesso di potere e si realizza quando l'autorit\u00e0 amministrativa usa il potere attribuitole per raggiungere uno scopo diverso da quello stabilito dalla legge, \"deviando\", per cos\u00ec dire, dai \"binari\" prestabiliti dalla legge.\nLo sviamento si realizza sia quando un atto di amministrazione \u00e8 posto in essere per fini privati dal responsabile dell'atto, sia quando i fini sono di natura pubblica, ma comunque diversi da quelli espressamente previsti dalla legge.\nUn esempio \u00e8 dato dal caso di un impiegato della pubblica amministrazione trasferito ad altro incarico per una delle cause prevista dalla legge, quando invece il motivo sottostante \u00e8 dato dall'incompatibilit\u00e0 con il suo superiore gerarchico.\nFalsit\u00e0 del presupposto.\nLa falsit\u00e0 del presupposto si verifica quando la norma attributiva del potere amministrativo alla pubblica amministrazione prevede come necessario per la validit\u00e0 dell'atto amministrativo un determinato presupposto, di natura giuridica o di fatto, e questo viene erroneamente ritenuto esistente nel caso concreto dall'amministrazione.\nTravisamento dei fatti.\nIl travisamento dei fatti si realizza quando la Pubblica Amministrazione, nell'emanazione di un atto amministrativo, ritiene erroneamente la sussistenza di una situazione di fatto che in realt\u00e0 non esiste o, al contrario, ritiene l'insussistenza di una situazione che in realt\u00e0 effettivamente esiste.\nIl travisamento dei fatti non permette all'amministrazione di rappresentare correttamente la realt\u00e0, e quindi potrebbe non permettere di applicare correttamente la previsioni di legge al caso concreto.\nIl travisamento dei fatti, quando \u00e8 intenzionale, \u00e8 il sintomo dell'essersi l'agente lasciato guidare da interessi diversi da quelli da cui per legge doveva lasciarsi guidare, ond'\u00e8 che dietro di esso si deve scorgere sempre un eccesso di potere consistente nell'uso di un tipo legalmente scorretto di valutazione.\nErronea valutazione dei fatti.\nL'erronea valutazione dei fatti si realizza quando la Pubblica amministrazione, nell'emanare un atto amministrativo, pur avendo correttamente individuato i fatti e avendoli correttamente rappresentati determina l'atto amministrativo in base ad una irrazionale ed illogica valutazione degli stessi.\nL'errore in questo caso sta nella valutazione dei fatti come presupposto per la determinazione dell'atto; altra ipotesi si ha quando lo stesso organo di un determinato ente pubblico abbia attribuito ad un determinato fatto un significato erroneo, illogico o irrazionale.\nDifetto di motivazione.\nquindi motivazione:\nInsufficiente, incongrua, contraddittoria, dubbiosa, illogica, perplessa.\nInvece la carenza, ossia l'assenza di motivazione d\u00e0 luogo al vizio di violazione di legge.\nDifetto di istruttoria.\nRicorre difetto d'istruttoria quando la pubblica amministrazione non permette di risalire al procedimento che ha portato all'adozione di un determinato provvedimento. L'istruttoria non si limita dunque alla mera raccolta ed all'individuazione dei fatti necessari per una sollecita e pronta emanazione dell'atto ma tesse una trama che va dal diritto al fatto e dal fatto al diritto per precisarne l'uno attraverso l'altro. In particolare l'istruttoria - a norma dell'art. 6, lett. a della l. 7 agosto 1990, n. 241 - \u00e8 volta a reperire le condizioni di ammissibilit\u00e0, i requisiti di legittimit\u00e0 ed i presupposti di fatto del provvedimento amministrativo.\nIllogicit\u00e0 della motivazione.\nL'illogicit\u00e0 \u00e8 quella figura sintomatica dell'eccesso di potere che si manifesta quando emerge una contraddittoriet\u00e0\nLa logicit\u00e0 di un provvedimento implementa dunque la norma attributiva del potere in quanto rappresenta una necessit\u00e0 di adeguatezza tra i fatti assunti e le conseguenze dedotte alla luce del vincolo del fine.\nIrragionevolezza della motivazione.\nLa ragionevolezza del provvedimento \u00e8 un criterio elaborato dalla giurisprudenza italiana che sottende la ricerca di un equilibrio tra la misura amministrativa ed il sacrificio privato.\n\u00c8 la concretizzazione del principio del minimo mezzo, elaborato da Giandomenico Romagnosi.\nViolazione del principio di proporzionalit\u00e0.\nIl principio di proporzionalit\u00e0 \u00e8 stato definito dallo stesso legislatore - a norma dell'art. 23 del d.lgs 28 dicembre 2005, n. 262 - come quel \"criterio di esercizio del potere adeguato al raggiungimento del fine, con minore sacrificio degli interessi dei destinatari\".\nQuesto principio giuridico, sempre pi\u00f9 ricorrente nella prassi su influsso del diritto comunitario, che lo ha tratto dalla dottrina e dalla giurisprudenza tedesca, si costituisce di tre elementi, ossia:\nIngiustizia manifesta.\nL'ingiustizia manifesta \u00e8 una figura sintomatica che si riscontra raramente nel caso concreto; questa si realizza quando l'atto, rispetto ai concetti di opportunit\u00e0 e convenienza, risulta manifestamente ingiusto. Non si tratta quindi di valutare la legittimit\u00e0 dell'azione dell'amministrazione, quanto la sua opportunit\u00e0.\nInosservanza di circolari.\nQuesta figura si realizza rispetto alle circolari di una pubblica amministrazione; queste sono atti non aventi rilevanza esterna, emanati al fine o di stabilire quale interpretazione attribuire ad una determinata disposizione normativa oppure di stabilire quale indirizzo le autorit\u00e0 gerarchicamente subordinate devono seguire nell'esercizio di determinate funzioni amministrative. La circolare ovviamente limita l'ambito discrezionale delle autorit\u00e0 amministrative.\nSi ha eccesso di potere quando l'atto emanato non contiene una adeguata motivazione che giustifichi il fatto che non si siano seguite le disposizioni di un organismo gerarchicamente sovraordinato stabilite per una generalit\u00e0 dei casi trattati dall'amministrazione; se questa motivazione non esiste o \u00e8 insufficiente si verifica un eccesso di potere perch\u00e9 non c'\u00e8 ragione per cui il caso singolo debba essere trattato diversamente da quanto si \u00e8 deciso di fare in linea generale.\nDisparit\u00e0 di trattamento.\nLa disparit\u00e0 di trattamento si verifica quando l'autorit\u00e0 pubblica disciplina in maniera differente casi che dal punto di vista oggettivo e soggettivo si presentano in maniera identica.\nIn effetti la disparit\u00e0 di trattamento potrebbe configurarsi anche come contraddittoriet\u00e0 tra pi\u00f9 atti successivi, in quanto l'esercizio dei poteri autoritativi della pubblica amministrazione risulta illogico e contraddittorio rispetto ad altri atti della stessa natura.\nOvviamente l'eccesso di potere pu\u00f2 essere superato quando l'atto che potrebbe essere viziato presenti una congrua motivazione che spieghi la diversa applicazione delle potest\u00e0 amministrative."}
{"id": "710269", "revid": "599013", "url": "https://it.wikipedia.org/wiki?curid=710269", "title": "Eufemo", "text": ""}
{"id": "710270", "revid": "834", "url": "https://it.wikipedia.org/wiki?curid=710270", "title": "Argiletum", "text": ""}
{"id": "710272", "revid": "125361332", "url": "https://it.wikipedia.org/wiki?curid=710272", "title": "Cultivar di olivo", "text": "La cultivar di olivo, pur essendo conosciuto fin dall'antichit\u00e0, \u00e8 sempre stato considerato, contrariamente alla vite, una coltura marginale in grado di offrire una produzione anche in condizioni difficili, pertanto degna di poche cure. Il panorama varietale dell'olivicoltura \u00e8 un settore di studio in piena evoluzione.\nNelle zone ad alta vocazione olivicola l'olivo \u00e8 stato propagato da secoli utilizzando l'innesto sull'olivastro o su semenzali nati spontaneamente o mettendo a dimora piante ottenute dagli ovoli della ceppaia, impiegando nella generalit\u00e0 dei casi materiale di propagazione di provenienza locale e probabilmente ottenuto da una lenta selezione massale. Questa tradizione ha creato un grande patrimonio genetico costituito da un numero imprecisato di ecotipi, cio\u00e8 di tipi genetici strettamente associati a un'area geografica. La selezione all'interno degli ecotipi ha portato alla costituzione di vere e proprie \"cultivar\" che, nella generalit\u00e0 dei casi, mantengono ancora un'identit\u00e0 strettamente associata a un territorio (comprensorio, provincia, regione). Sono poche le \"cultivar\" che hanno una diffusione su areali pi\u00f9 vasti, grazie soprattutto a una notevole crescita del settore vivaistico in olivicoltura a partire dagli anni 1970.\nPer questi motivi le conoscenze relative al patrimonio genetico in olivicoltura sono ancora polverizzate, al punto che una stessa cultivar pu\u00f2 avere talvolta denominazioni diverse secondo la provincia o il comprensorio.\nCriteri di classificazione.\nIl principale criterio di classificazione delle cultivar di olivo \u00e8 la trasformazione a cui sono destinate le olive:\nParametri d'identificazione.\nRispetto ad altre specie arboree da frutto, l'olivo manifesta una spiccata omogeneit\u00e0 morfologica e comportamentale, perci\u00f2 il riconoscimento di una cultivar \u00e8 spesso strettamente legato all'esperienza diretta degli olivicoltori e dei frantoiani. Questa conoscenza pu\u00f2 essere falsata dal comportamento di una cultivar in un determinato territorio, per cui lievi differenze possono portare a identificare un ecotipo con una cultivar. Nonostante questo \u00e8 possibile caratterizzare le cultivar in funzione di vari caratteri morfologici e fenologici. Gli studi scientifici nel settore si occupano inoltre di queste problematiche mediante ricerche specifiche sulle relazioni filogenetiche fra gli ecotipi.\nCaratteri morfologici.\nI principali caratteri morfologici che si possono prendere in considerazione sono l'intera pianta, la foglia, la drupa.\nAlbero.\nI caratteri pi\u00f9 significativi sono la vigoria e il portamento. La \"vigoria\" si apprezza con la velocit\u00e0 di accrescimento e con il grado di sviluppo che raggiunge l'albero nel suo complesso. Il \"portamento\" si apprezza facilmente osservando la direzione in cui si sviluppa prevalentemente la vegetazione. Le cultivar \"assurgenti\" formano una ramificazione eretta con chioma globosa che tende a sfilare verso l'alto. Le cultivar \"espanse\" formano una ramificazione patente e rigida con chioma espansa prevalentemente in senso orizzontale. Le cultivar \"pendule\" hanno un portamento ingentilito dalla ramificazione patente e pendula, con chioma che tende a ricadere verso il basso nella parte pi\u00f9 esterna.\nFoglia.\nSono diversi gli elementi di caratterizzazione delle foglie. Quelli pi\u00f9 evidenti sono la forma della lamina (lanceolata, ellittico-lanceolata, ellittica) e la sua lunghezza. Da questi derivano altri caratteri quali la larghezza e la superficie. Altri elementi di caratterizzazione sono il colore delle foglie, la forma dell'apice, la curvatura del margine, ecc.\nDrupa.\nLa drupa presenta molteplici caratteri morfologici che, purch\u00e9 presi nell'insieme, concorrono a identificare una \"cultivar\". I pi\u00f9 evidenti sono i seguenti:\nCaratteri fenologici.\nFra i caratteri fenologici ha risalto la precocit\u00e0 delle fasi fondamentali (mignolatura, fioritura, maturazione). Essendo questo carattere strettamente legato anche alla regione, la precocit\u00e0 si pu\u00f2 esprimere solo in termini relativi, facendo riferimento a un comprensorio oppure a una cultivar di riferimento. Degno d'interesse \u00e8 anche l'autofertilit\u00e0 (o autocompatibilit\u00e0), che mostra se, ed eventualmente in quale misura, il polline autoprodotto sia adatto a fecondare i fiori della pianta stessa.\nCaratteri tecnologici.\nDefiniscono la valenza di una cultivar sotto l'aspetto sia agronomico sia industriale. Questi caratteri non sono invarianti perch\u00e9 possono essere condizionati sensibilmente da fattori tecnici e ambientali, tuttavia molte cultivar possono emergere per particolari predisposizioni.\nFra i caratteri agronomici sono di particolare interesse la rusticit\u00e0, l'autofertilit\u00e0, la suscettibilit\u00e0 alle principali avversit\u00e0 (mosca, rogna, occhio di pavone, tignola).\nFra i caratteri industriali sono importanti la resa in olio per le cultivar da olio e la resistenza alle manipolazioni per le cultivar da mensa. \u00c8 presumibile che in futuro ci possa essere una caratterizzazione che prenda in esame le correlazioni fra le cultivar e gli aspetti qualitativi della trasformazione in olio (dietetici e organolettici).\nCultivar italiane.\nL'Italia vanta il maggior numero di cultivar al mondo, e hanno per la maggior parte un areale circoscritto e sono poche quelle diffuse su pi\u00f9 regioni. Un elemento di caratterizzazione pertanto \u00e8 la regione di origine. Dalle liste regionali sono escluse alcune cultivar di diffusione interregionale in quanto largamente utilizzate come impollinatrici.\nCultivar a diffusione nazionale.\nAbruzzo.\ngentile del L'Aquila rusticana del L'Aquila"}
{"id": "710275", "revid": "11497", "url": "https://it.wikipedia.org/wiki?curid=710275", "title": "Baal-Ammon", "text": ""}
{"id": "710282", "revid": "1543377", "url": "https://it.wikipedia.org/wiki?curid=710282", "title": "Roberto Menghi", "text": "Biografia.\nDopo essersi laureato nel 1944, presso il Politecnico di Milano, Roberto Menghi si specializz\u00f2 in architettura e in interior e industrial design e poi prese parte al secondo conflitto mondiale, con il grado di tenente. Dopo l'armistizio, il rifiuto che oppose all'adesione alla Repubblica Sociale determin\u00f2 il suo internamento presso il campo di concentramento di Cz\u0119stochowa.\nAl termine del conflitto si spos\u00f2 con Cristiana Sella, ed apr\u00ec uno studio nella citt\u00e0 natia. Oltre che di architettura si interess\u00f2 anche al disegno industriale.\nPremiato due volte alla Triennale con il Gran Premio per le sezioni del vetro e del design e due volte con il Compasso d\u2019Oro (una per il Guscio di Zanotta, disegnato nel 1967), Menghi si dedica con passione alla ristrutturazione di edifici di particolare interesse artistico, come il Palazzo dei Giureconsulti a Milano. \nNegli anni \u201970 lavor\u00f2 con Bormioli Rocco, occupandosi di prodotto e di immagine coordinata. \nHa insegnato Architettura alle Universit\u00e0 di Venezia e di Milano e Design presso la \u201cNuova Accademia\u201d di Milano e all\u2019Accademia di Bath. \nIl Centro Studi e Archivio della Comunicazione di Parma conserva un fondo a dedicato a Menghi, consistente in 12.002 materiali progettuali, maquettes, oggetti. Questo fondo \u00e8 pubblico e liberamente consultabile.\nMuore il 20 aprile 2006."}
{"id": "710285", "revid": "62748", "url": "https://it.wikipedia.org/wiki?curid=710285", "title": "Gilbert &amp; Sullivan", "text": ""}
{"id": "710286", "revid": "1566801", "url": "https://it.wikipedia.org/wiki?curid=710286", "title": "Valvola di laminazione", "text": "La valvola di laminazione (in inglese \"throttling valve\", \"metering device\" o \"expansion device\") \u00e8 un organo statico che rende possibile l'espansione irreversibile in cui l'entalpia iniziale \u00e8 uguale a quella finale (nonostante ci\u00f2 non si pu\u00f2 considerare un processo isoentalpico poich\u00e9 l'entalpia non \u00e8 costante in ogni istante). Si tratta quindi di un organo di strozzamento che degrada l'energia di pressione in attrito.\nNelle macchine frigorifere.\nUna valvola di laminazione \u00e8 in grado di raffreddare il refrigerante in una macchina frigorifera, grazie alla radicale caduta di pressione che la stessa \u00e8 in grado di determinare. In un impianto di refrigerazione o condizionamento \u00e8 posta a monte dell'evaporatore. Il flusso di fluido entrante in tale valvola deve consistere esclusivamente in una colonna di refrigerante allo stato liquido e, in esso disciolto, l'olio lubrificante per il compressore. Se la valvola \u00e8 alimentata da refrigerante allo stato di vapore ed il compressore \u00e8 in funzione, la valvola emette un continuo e forte sibilo.\nLa sua conformazione pu\u00f2 andare da un semplice tubo capillare, impiegato soprattutto nei frigoriferi domestici, che inietta nell'evaporatore una dose costante nel tempo di refrigerante liquido, ad una valvola dotata di otturatore mobile nella sezione di passaggio che, attraverso l'uso di una molla appositamente tarata e collegata a un'asta sulla quale agisce un sistema di forze, regola la portata di fluido refrigerante in funzione del carico termico corrente dell'evaporatore; tale portata \u00e8 quindi precisa e repentinamente variabile nel tempo.\nIn caso di otturatore mobile la valvola pu\u00f2 essere pressostatica oppure termostatica. Il grado di apertura dell'otturatore della valvola di laminazione pressostatica \u00e8 determinato dalla pressione del refrigerante in uscita dall'evaporatore, che esercita, attraverso un diaframma, una forza di verso contrario alla tensione della molla. In particolare, l'otturatore mobile si apre al diminuire della pressione di uscita e viceversa, con l'obiettivo di mantenere la pressione in uscita ad un determinato valore.\nLa valvola di laminazione termostatica \u00e8 invece comandata da un bulbo termostatico stabilmente collocato sul tubo di uscita dell'evaporatore, in orizzontale o verticale, in modo tale che il bulbo sia parallelo alla tubazione e con il suo tubo di comunicazione con la valvola, rivolto rispettivamente sopra se eccentrico rispetto al bulbo e all'ins\u00f9. Esso contiene una carica termostatica che, a seconda della temperatura del refrigerante gassoso in uscita, esercita una certa pressione sul diaframma, che si trova nel disco metallico in cima alla valvola. Questo disco \u00e8 collegato, mediante un piattello, ad un'asta metallica che termina in un otturatore, posto in una sezione di passaggio del refrigerante liquido e richiamata in posizione di chiusura da una molla, la cui tensione \u00e8 tarata in base alla massima capacit\u00e0 di raffreddamento dell'impianto. Su tale asta agisce inoltre una seconda forza di verso contrario rispetto a quella esercitata dal diaframma ed \u00e8 determinata dalla pressione del refrigerante rilevata in entrata oppure in uscita dall'evaporatore. Rispettivamente, il primo caso si applica a valvole a compensazione interna, adottate per evaporatori talmente piccoli da avere una trascurabile caduta di pressione tra l'ingresso e l'uscita. Il secondo caso, invece, \u00e8 quello delle valvole a compensazione esterna, adottate in evaporatori pi\u00f9 grandi, oppure quello dei climatizzatori automobilistici. In questo caso \u00e8 presente una cosiddetta valvola a blocchetto, che integra insieme pi\u00f9 componenti: il bulbo, spesso sostituito da una semplice asta metallica, il diaframma ed il meccanismo di regolazione della portata di fluido. Nelle valvole a blocchetto il diaframma \u00e8 direttamente a contatto con il refrigerante in uscita dall'evaporatore; tale struttura consente una riduzione dell'ingombro dell'organo di laminazione e delle tubazioni del refrigerante. Il funzionamento di tale valvola \u00e8 mirato alla stabilizzazione del grado di surriscaldamento, verso uno specifico valore, della fase vapore del refrigerante.\nSe previsto dal progetto della valvola, \u00e8 anche possibile regolare rispettivamente il valore di pressione di uscita o il livello di surriscaldamento del vapore, ruotando un'apposita vite che, agendo sulla tensione della molla, influisce sull'equilibrio del sistema di forze. Inoltre, al fine di migliorare la risposta della valvola termostatica a bassi carichi termici, la stessa pu\u00f2 essere realizzata con accorgimenti, quali il bulbo a carica mista o altre aperture secondarie.\nIl bulbo a carica mista contiene una specifica miscela di gas e/o liquidi realizzata in modo che, al di sotto di un preciso valore di temperatura del refrigerante, la stessa eserciti sul diaframma una pressione maggiore di quella esercitata dal refrigerante sull'altro lato del medesimo; in questo modo il valore operativo del surriscaldamento non sar\u00e0 fisso, bens\u00ec dettato da una specifica curva di pressione dell'evaporatore rispetto al surriscaldamento, propria della carica mista selezionata. Nell'intorno del punto di incontro delle curve di pressione, temperatura di refrigerante e carica di controllo la valvola di espansione termostatica inizier\u00e0 a comportarsi come una valvola pressostatica, compensando cadute repentine di pressione dell'evaporatore.\nLe aperture secondarie, invece, sono ricavate nei pressi dell'otturatore mobile, che impediscono ad esso di chiudere completamente la valvola durante il regolare funzionamento del circuito, consentendo un determinato afflusso di refrigerante anche alle temperature pi\u00f9 basse dell'intervallo operativo. Impediscono, quindi, il fenomeno dell'apertura e chiusura intermittente dell'otturatore e della conseguente oscillazione del surriscaldamento in presenza di carichi termici molto bassi rispetto al carico massimo previsto. Tale instabilit\u00e0 operativa si verifica in quanto, a carichi termici molto bassi, una valvola di laminazione termostatica a carica parallela (ossia quando bulbo \u00e8 riempito con il medesimo refrigerante del circuito frigorifero, fornendo un valore di surriscaldamento costante nell'intero arco delle pressioni di sistema) pu\u00f2 essere caratterizzata da una portata nominale eccessiva se rapportata al carico termico e inietta quindi troppo refrigerante liquido dentro l'evaporatore. Ci\u00f2 provoca repentine ed eccessive cadute del surriscaldamento al di sotto del valore impostato, che a loro volta vengono compensate dalla valvola tramite altrettanto repentine chiusure complete dell'otturatore mobile. Tutto questo pu\u00f2 determinare una scarsa efficienza del circuito frigorifero, problemi di ridotta lubrificazione del compressore e malfunzionamenti di eventuali sistemi di regolazione della resa frigorifera.\nL'otturatore mobile pu\u00f2 essere mosso anche da un solenoide oppure da un motore elettrico passo-passo, per sistemi che prevedono il controllo elettronico del processo di laminazione.\nNelle turbine a gas e vapore.\nLa laminazione del flusso di vapore viene effettuata mediante la valvola di laminazione. Essa realizza una trasformazione, dapprima \"isoentalpica\" diminuendo la pressione del vapore, che poi viene convogliato mediante un restringimento di sezione regolabile tale per cui la portata massica sia quella richiesta.\nQuesto passaggio forzato implica anche una variazione di temperatura del flusso di vapore, oltre alla variazione di portata.\nDal momento che la velocit\u00e0 periferica degli elementi rotanti (primo rotore soprattutto) in generale deve rimanere costante, in accordo alla velocit\u00e0 richiesta dall'alternatore(produzione elettrica), questa variazione di portata distorce i triangoli di velocit\u00e0 sul rotore, e quindi influenza(in maniera negativa) il rendimento.\nD'altra parte questo metodo permette di avere un significativo vantaggio, cio\u00e8 questo tipo di regolazione permette di lasciare praticamente invariata la temperatura a valle della prima corona di ugelli (presenti per poter regolare in altro modo la portata fluente), preservando il rotore da sollecitazioni termiche anche in caso di improvvise variazioni di carico."}
{"id": "710288", "revid": "599013", "url": "https://it.wikipedia.org/wiki?curid=710288", "title": "Giuliano Sonzogni", "text": "Carriera.\nDiplomato geometra, ha conseguito le lauree in lingue, sociologia, pedagogia, che gli hanno valso il soprannome di \"Professore\".\nDa allenatore si forma al sud Italia guidando in Serie C1 , (5\u00ba posto), (nel 1995 sfior\u00f2 la promozione in Serie B perdendo i play-off), nel 1996 la Fidelis Andria in Serie B, dove fu esonerato. Segue una stagione nel (Serie C1), finita con l'esonero. Nel campionato di calcio di Serie C1 1997-1998 allena il ottenendo la promozione in Serie B, e nella prima giornata del campionato cadetto la vittoria 2-1 a Napoli; dopo alcune giornate Sonzogni viene esonerato, venendo richiamato dal presidente Pagliuso nel finale di stagione e a salvare la formazione silana.\nNel 1999 fu ingaggiato dagli svizzeri del Lugano, in Lega Nazionale A, per poi subentrare a Massimo Morgia sulla panchina del Palermo in Serie C1. Alla prima stagione ottiene il sesto posto in campionato, mentre nell'annata successiva viene esonerato dal patron Franco Sensi a causa del calo di risultati che fanno scendere la squadra al secondo posto, sostituito da Ezio Sella a due giornate dal termine (il 1\u00ba maggio).\nContinua a lavorare al meridione, in Campania, guidando nella stagione 2001-2002 l' in Serie C1. Nel 2002 \u00e8 assunto dalla SPAL di Pagliuso, dove rimane per due campionati di Serie C1; nel secondo viene esonerato dopo 5 sconfitte consecutive e prestazioni di gioco negative.\nDall'estate del 2005 \u00e8 l'allenatore del , squadra con la quale nella stagione 2005-2006, da ripescata in Serie C1, sfiora la promozione in Serie B, perdendo la finale play-off col (sconfitta 2-0 in casa, vittoria 1-0 in trasferta). Nella stagione 2006-2007 conduce un campionato di vertice con la squadra brianzola. Per il secondo anno di fila non vince i play-off perdendo ancora una volta la promozione in Serie B: dopo aver eliminato il Sassuolo nella semifinale play-off (0-1 a Monza, successo a Sassuolo 4-2), fu sconfitto in finale dal (1-0 a Monza, 0-2 a Pisa).\nSonzogni ha il contratto che lo lega al Monza fino all'estate 2008, e inizia la stagione alla guida dei lombardi; dopo le prime partite viene esonerato dalla societ\u00e0 brianzola e il suo posto da allenatore \u00e8 preso da Giovanni Pagliari.\nA dicembre 2008 viene nuovamente assunto dal Monza (in zona retrocessione), sostituendo l'esonerato Dario Marcolin: all'ultima giornata, grazie al 3-3 in casa del Lumezzane, ottiene la salvezza alla guida dei biancorossi.\nDalla stagione 2009-2010 torna ad allenare al Sud, il Siracusa, club allenato in precedenza, neopromosso in Seconda Divisione. Viene esonerato dalla societ\u00e0, che affida l'incarico di allenatore a Marco Pizzo, con la squadra quinta in classifica.\nHa allenato l'Alessandria, nella stagione di Lega Pro Seconda Divisione 2011-2012, subentrando nel mese di ottobre a Alessio De Petrillo, lasciando la squadra a fine torneo.\nNella stagione 2012-2013 \u00e8 chiamato in Bulgaria dal Botev Vratsa: la squadra colleziona cinque sconfitte in altrettante gare di campionato, 16 reti subite e una fatta, e Sonzogni viene esonerato."}
{"id": "710293", "revid": "1982", "url": "https://it.wikipedia.org/wiki?curid=710293", "title": "Audenarde", "text": ""}
{"id": "710295", "revid": "125797582", "url": "https://it.wikipedia.org/wiki?curid=710295", "title": "Meat Loaf", "text": "Nel 2001 cambi\u00f2 legalmente il proprio nome da Marvin a Michael. Meat Loaf fu anche il nome della band di cui egli era cantante.\nNonostante alcuni inconvenienti (tra cui la bancarotta) raggiunse un successo notevole con la sua carriera di musicista e cantante, soprattutto grazie all'album \"Bat Out of Hell\", uno dei dischi pi\u00f9 venduti della storia del rock. Per il brano \"I'd Do Anything for Love (But I Won't Do That)\" tratto dall'album \"\" ottenne il Grammy Award per la migliore performance vocale.\nIl cantante si spense il 20 Gennaio 2022 per cause ancora incerte.\nBiografia.\nDai matrimoni con Leslie Aday (1979-2001) e Deborah Gillespie (2007-2022) \u00e8 divenuto padre di Pearl (futura moglie di Scott Ian) e dell'attrice Amanda. \u00c8 deceduto il 20 gennaio 2022.\nDopo un primo album del 1971 \"Stoney &amp; Meatloaf\", venne chiamato per l'interpretazione del ruolo di 'Eddie' nel film \"The Rocky Horror Picture Show\" (1975), dove cant\u00f2 \"Hot Patootie/Bless My Soul\".\nIl suo secondo album \"Bat Out of Hell\" (1977), prodotto da Todd Rundgren e contenente canzoni scritte da Jim Steinman richiese quattro anni per essere realizzato.\nL'album ebbe un enorme successo commerciale, ha venduto infatti pi\u00f9 di 43.000.000 di copie, con una media di 200.000 vendute ogni anno.\nApparso in almeno cinquanta tra film e spettacoli televisivi, oltre al \"The Rocky Horror Picture Show\", prese parte ai film \"Roadie - La via del rock\" (1980) di Alan Rudolph, \"Fight Club\" (1999) nel ruolo di Robert \"Bob\" Paulsen e \"Tenacious D e il destino del rock\" (2006, accanto a Jack Black), mentre nel film \"Pelts\", episodio diretto da Dario Argento della serie televisiva americana \"Masters of Horror\", andato in onda negli Stati Uniti il 1\u00ba dicembre 2006, fu il pellicciaio Jake Feldman.\nDiscografia.\nSingoli.\nUSA\nUK\niTunes"}
{"id": "710298", "revid": "228587", "url": "https://it.wikipedia.org/wiki?curid=710298", "title": "Santa Prassede (disambigua)", "text": ""}
{"id": "710300", "revid": "57242", "url": "https://it.wikipedia.org/wiki?curid=710300", "title": "Maurice Frederick Charles von Hesse", "text": ""}
{"id": "710302", "revid": "125987730", "url": "https://it.wikipedia.org/wiki?curid=710302", "title": "Leicester City Football Club", "text": "Il Leicester City Football Club, noto semplicemente come Leicester City, \u00e8 una societ\u00e0 calcistica inglese con sede nella citt\u00e0 di Leicester, militante in Premier League (massima divisione inglese) dal 2014; disputa le proprie partite casalinghe al King Power Stadium, impianto da 32.312 posti a sedere.\nFondato nel 1884, il Leicester \u00e8 affiliato alla Football Association da quando aveva la denominazione di \"Leicester Fosse Football Club\", ma ha acquisito l'attuale ragione sociale nel 1919. Dopo aver esordito nel campionato di Second Division (seconda divisione inglese) nella stagione 1894-1895, ha preso parte ad altre sessantadue edizioni di seconda divisione e a quarantotto della massima serie.\nLa squadra \u00e8 salita alla ribalta nazionale ed internazionale per l'inaspettata vittoria della Premier League nella stagione 2015-2016, sotto la guida tecnica dell'allenatore italiano Claudio Ranieri: apparentemente meno competitivo di altri club pi\u00f9 blasonati, il Leicester si \u00e8 reso protagonista di uno dei trionfi pi\u00f9 sorprendenti nella storia dello sport; nel suo palmar\u00e8s figurano anche tre Football League Cup (1963-1964, 1996-1997, 1999-2000), due Community Shield (1971, 2021) ed una FA Cup (2020-2021).\nStoria.\nDagli inizi al cambio di nome.\nIl Leicester City fu fondato nel 1884 da un gruppo di studenti della Wyggeston School con il nome di \"Leicester Fosse\". Il club si un\u00ec alla Football Association solo nel 1890. Prima di trasferirsi al Filbert Street, il Leicester gioc\u00f2 in cinque diversi campi, incluso il Victoria Park nella zona sud-est del centro della citt\u00e0. Nel 1891 il club partecip\u00f2 alla Midland League, dove nel 1894 termin\u00f2 seconda guadagnandosi la promozione alla Division Two della Football League. Il primo match nella lega nazionale fu una sconfitta per 4\u20133 a Grimsby, mentre la prima vittoria ufficiale giunse la settimana dopo contro il Rotherham al Filbert Street. Nella stessa stagione il club realizz\u00f2 la pi\u00f9 ampia vittoria della sua storia, un 13\u20130 contro il Notts Olympic nel turno di qualificazione della FA Cup.\nNella stagione 1907-08 il Leicester termin\u00f2 seconda in Second Division, conquistando la promozione in First Division, la massima serie calcistica inglese. Tuttavia, il club retrocesse dopo una sola stagione, nella quale si registr\u00f2 anche la peggior sconfitta di sempre, un 12\u20130 contro il . Nel 1919, al ritorno al calcio giocato dopo l'interruzione causata dalla prima guerra mondiale, il Leicester Fosse fall\u00ec per problemi di natura economica.\nTuttavia, grazie all'intervento del distretto di Leicester, che acquis\u00ec lo status di citt\u00e0 proprio in quell'anno, il club venne rifondato e ribattezzato \"Leicester City Football Club\".\nIl secondo posto e il declino.\nDopo il cambio di nome, negli anni Venti, incominci\u00f2 un periodo di discreti successi: con in panchina Peter Hodge e con il capocannoniere Arthur Chandler in attacco, nella stagione 1924-25 il Leicester vinse la Division Two e nella stagione 1928\u201329 raggiunse la seconda posizione in classifica, terminando in First Division ad un solo punto dallo . Tuttavia gli anni Trenta videro un forte calo dei \"Foxes\", compromesso in un sali e scendi dalla prima alla seconda divisione. Nel 1949 il Leicester raggiunse la finale di FA Cup per la prima volta nella sua storia, dove venne sconfitto per 3-1 dal .\nL'avventura in First Division.\nNel 1954 i \"Foxes\" vinsero la Second Division grazie ad Arthur Rowley, uno dei pi\u00f9 prolifici attaccanti della storia del club. La retrocessione dalla massima serie arriv\u00f2 la stagione seguente, ma sotto la guida di Dave Halliday nel 1957 venne riconquistato un posto in First Division e Rowley sigl\u00f2 il record del club con 44 goal in una sola stagione. Il Leicester rimase in prima categoria fino al 1969, il pi\u00f9 lungo periodo di permanenza per i Foxes. Con Matt Gillies in panchina e Bert Johnson ad assisterlo, il Leicester raggiunse la finale di FA Cup per ben due volte, perdendole entrambe nelle edizioni del 1961 e del 1963. Nella finale persa del 1961 contro i gi\u00e0 campioni d'Inghilterra del per\u00f2 il club si guadagn\u00f2 la possibilit\u00e0 di accedere all'edizione 1961-62 della Coppa delle Coppe.\nNella stagione 1962-1963 la squadra termin\u00f2 quarta in First Division, grazie a ottime prestazioni sui difficili campi ghiacciati e innevati che quel duro inverno impose, gesta che valsero ai giocatori il soprannome di \"Ice Kings\", \"i re del ghiaccio\". Nel 1964 Gillies port\u00f2 il primo trofeo in casa Leicester, vincendo la Coppa di Lega contro lo . Anche nell'annata seguente le \"Foxes\" raggiunsero la finale di League Cup, ma questa volta persero contro i londinesi del . Il gioco proposto da Gillies e Johnson divent\u00f2 piuttosto influente nel calcio britannico per la sua innovativit\u00e0 e capacit\u00e0 di cambiare rispetto agli schemi tradizionali. Dopo un brutto avvio di stagione, Matt Gillies abbandon\u00f2 le \"Foxes\" nel novembre del 1968. il suo successore Frank O'Farrell non riusc\u00ec ad evitare la retrocessione, ma raggiunse comunque la finale di Coppa d'Inghilterra del 1969, persa contro il .\nDalla vittoria del Charity Shield a Gary Lineker.\nNel 1971 il Leicester fece ritorno nella massima serie e vinse il Charity Shield. Infatti le \"Foxes\" furono chiamate straordinariamente, in quanto campioni della seconda divisione, a sostituire i campioni d'Inghilterra dell' che avevano rinunciato alla competizione; contesero cos\u00ec il trofeo al , finalista della FA Cup precedente. Il Leicester batt\u00e9 i \"Reds\" per 1-0, aggiudicandosi cos\u00ec un altro titolo. Frank McLintock, vecchia gloria degli anni cinquanta e sessanta del Leicester, prese nel 1977 il posto in panchina di Jimmy Bloomfield, che nei precedenti anni aveva solo raggiunto una semifinale di FA Cup. I \"Foxes\" retrocessero nella stagione 1977-1978 e McLintock venne esonerato. Jock Wallace, il suo sostituto, non trad\u00ec la favorevole tradizione degli allenatori scozzesi (dopo Peter Hodge e Matt Gillies), portando il Leicester a vincere la Second Division nel 1980.\nWallace non riusc\u00ec a rimanere in Division One, ma nel 1981-1982 raggiunse la semifinale di FA Cup. Con Wallace riusc\u00ec a emergere in prima squadra anche l'attaccante Gary Lineker. Come nuovo allenatore venne ingaggiato Gordon Milne, che raggiunse la promozione nel 1983. Sospinto da Lineker, il Leicester seppe mantenere il proprio posto in First Division, ma con la cessione del giocatore all', nel 1985, inizi\u00f2 un periodo di declino, culminato con la retrocessione del 1986. Milne abbandon\u00f2 nel 1986 e venne rimpiazzato nel 1987 da David Pleat, che venne esonerato nel gennaio 1991, dopo una sconfitta che releg\u00f2 il Leicester al quart'ultimo posto.\nGordon Lee venne incaricato di traghettare il club fino alla fine della stagione; il Leicester vinse le ultime partite del campionato, evitando cos\u00ec la retrocessione in terza categoria. Nel 1991 venne cos\u00ec ingaggiato Brian Little e alla fine della stagione 1991-1992 il Leicester gioc\u00f2 i play-off per la promozione in Premiership, ma la sconfitta in casa del non permise alle \"Foxes\" di raggiungere la neonata massima serie nazionale. Anche nel 1992-1993 il club raggiunse i play-off e fall\u00ec nuovamente, questa volta contro lo , che, in svantaggio di tre gol, ribalt\u00f2 clamorosamente l'esito del match. La stagione 1993-1994 fu quella buona per il Leicester, che, battendo ai play-off il , riusc\u00ec a raggiungere l'agognata promozione, svanita negli anni precedenti. Il tecnico Little si trasfer\u00ec all' e fu rimpiazzato da Mark McGhee, il quale non fu capace di salvare la massima categoria, dato che il Leicester chiuse al penultimo posto nella stagione 1994-1995, tornando in seconda serie. McGhee lasci\u00f2 il club inaspettatamente nel dicembre 1995, quando il Leicester era in testa alla Division One (che sostituiva la seconda divisione).\nL'era di Martin O'Neill.\nMcGhee fu sostituito da Martin O'Neill, che qualific\u00f2 il Leicester ai play-off per la promozione nel 1995-1996; qui le \"Foxes\" ebbero la meglio nella finale contro il . Nelle seguenti quattro stagioni il Leicester riusc\u00ec a classificarsi sempre tra le prime dieci della Premiership. Con O'Neill le \"Foxes\" vinsero, inoltre, per due volte la Coppa di Lega inglese, nel 1996-1997 e nel 1999-2000, e giunsero in finale nella competizione nel 1998-1999. Il club si qualific\u00f2 alla Coppa UEFA nelle stagioni 1997-1998 e 2000-2001. Nel giugno 2000 O'Neill si accas\u00f2 al . Al suo posto venne ingaggiato Peter Taylor, selezionatore della nazionale inglese Under-21.\nDopo una lunga striscia negativa di risultati, Taylor venne esonerato nell'ottobre 2001; gli subentr\u00f2 il duo composto da Dave Bassett e Micky Adams, che tuttavia non riuscirono a rendere onore all'ultima stagione giocata al Filbert Street, terminando nella zona retrocessione della Premiership. Nella stagione 2002-2003 il Leicester si trasfer\u00ec al nuovo Walkers Stadium, una moderna struttura da posti. La Walkers, un'importante azienda di ristorazione della citt\u00e0, si aggiudic\u00f2 i diritti di denominazione dello stadio per dieci anni. Nell'ottobre 2002 il club sprofond\u00f2 in una crisi di liquidit\u00e0, che caus\u00f2 un debito pari a circa 30 milioni di sterline.\nL'allenatore Adams guid\u00f2 il Leicester al secondo posto in Division One, piazzamento che automaticamente promosse il club in Premiership, con pi\u00f9 di 90 punti. La permanenza nella serie massima fu, tuttavia, breve, tanto che l'anno seguente le \"Foxes\" tornarono in seconda divisione, ridenominata Football League Championship. Quando Adams rassegn\u00f2 le proprie dimissioni dalla panchina nell'ottobre 2004, venne designato come suo successore Craig Levein, la cui esperienza fu breve e deludente. L'assistente allenatore Rob Kelly lo sostitu\u00ec e, dopo una serie positiva di tre vittorie in quattro match, venne confermato fino al termine della stagione. Kelly traghett\u00f2 il Leicester alla salvezza e nell'aprile 2006 fu nominato allenatore in via permanente.\nLa presidenza di Mandari\u0107.\nNell'ottobre 2006 l'ex presidente del , Milan Mandari\u0107, si interess\u00f2 all'acquisto del Leicester per un prezzo che si aggirava intorno ai 6 milioni di sterline. Il cambio di propriet\u00e0 venne ufficializzato il 13 febbraio 2007. L'11 aprile seguente Rob Kelly venne esonerato dalla panchina delle \"Foxes\" e sostituito da Nigel Worthington, che salv\u00f2 il club dalla retrocessione, ma non si vide confermato l'incarico. Il 25 maggio 2007 il club annunci\u00f2 l'arrivo di Martin Allen, ex allenatore dell'. Il rapporto tra Allen ed il presidente Mandari\u0107 si inaspr\u00ec e dopo solo quattro partite, di comune accordo, il contratto con il tecnico fu risolto. \nIl 13 settembre 2007 Mandari\u0107 annunci\u00f2 come nuovo allenatore del Leicester l'esperto Gary Megson, che lasci\u00f2 il proprio ruolo gi\u00e0 il 24 ottobre successivo, dopo sole sei settimane, accettando il contratto offertogli dai . Mandari\u0107 affid\u00f2 la panchina alla coppia formata da Frank Burrows e Gerry Taggart, duo che sarebbe rimasto in carica fino all'assunzione di un nuovo allenatore. Il 22 novembre Ian Holloway approd\u00f2 sulla panchina delle \"Foxes\". Holloway pass\u00f2 immediatamente alla storia quale primo allenatore del Leicester dopo cinquant'anni a vincere la partita d'esordio, battendo il per 2-0. Malgrado ci\u00f2 il Leicester retrocesse dalla Championship alla fine della stagione 2007-2008 dopo un pareggio contro lo . La dolorosa retrocessione in League One cost\u00f2 la panchina ad Holloway, che venne rimpiazzato da Nigel Pearson; l'annata 2008-2009 fu la prima nella storia del club in terza categoria.\nIl Leicester ritorn\u00f2 in Championship gi\u00e0 al termine di quell'annata, vincendo il titolo della League One con due giornate d'anticipo rispetto alla fine della competizione. La stagione 2009-2010 vide continuit\u00e0 di risultati: il Leicester termin\u00f2 in quinta posizione, aggiudicandosi la possibilit\u00e0 immediata di partecipare ai play-off e dunque di tornare in Premier League. Nella semifinale dei play-off le \"Foxes\" vennero battute ai tiri di rigore dal . Il 29 giugno 2010 venne confermata la partenza di Nigel Pearson, che fu ingaggiato dall'; Mandari\u0107 lo sostitu\u00ec con Paulo Sousa.\nLa cordata Asian Football Investments.\nNell'agosto 2010, successivamente ad un accordo per la sponsorizzazione con il King Power Group, Mandari\u0107 vendette il club ad una cordata thailandese chiamata Asian Football Investments (AFI), guidata proprio dal King Power Group di Vichai Raksriaksorn.\nMandari\u0107, azionista dell'AFI, fu comunque mantenuto come presidente del club. Il 1\u00ba ottobre 2010, dopo una deludente partenza che vide il Leicester ultimo in Championship, con una sola vittoria nelle prime nove partite, Paulo Sousa venne esonerato e rimpiazzato, due giorni pi\u00f9 tardi, da Sven-G\u00f6ran Eriksson, che firm\u00f2 un contratto biennale con il Leicester. Il 10 febbraio 2011 Vichai Raksriaksorn divenne presidente della societ\u00e0, dopo l'approdo di Mandari\u0107 in novembre allo . Il Leicester fu tra le favorite nella stagione 2011-12, ma nell'ottobre 2011 \u2013 successivamente ad un'altra partenza in sordina \u2013 Sven-G\u00f6ran Eriksson lasci\u00f2 il club. Tre settimane dopo, il 15 novembre 2011, Nigel Pearson fu richiamato sulla panchina delle \"Foxes\" e le condusse fino al sesto posto finale nel campionato 2012-2013, guadagnando l'accesso ai play-off, dove, in semifinale, il Leicester fu eliminato dal .\nIl ritorno in Premier League.\nIl ritorno in massima serie avviene un anno pi\u00f9 tardi, nell'aprile 2014. Il 21 settembre la squadra si rese protagonista di una rimonta ai danni del Manchester United dal 3-1 al 5-3. Un finale di campionato con sette vittorie in nove giornate port\u00f2 alla salvezza; l'allenatore Nigel Pearson, per motivi estranei alla gestione sportiva, non fu tuttavia confermato e il 13 luglio viene sostituito dall'italiano Claudio Ranieri.\nIl titolo con Ranieri.\nIn avvio di stagione il Leicester si propose, contro ogni pronostico, nelle posizioni di vertice della Premier League, fino ad issarsi in prima posizione. Grazie soprattutto alle vittorie negli scontri diretti con le altre squadre di prima fascia, e trascinata dal centravanti Jamie Vardy (miglior marcatore stagionale della squadra nonch\u00e9 secondo migliore realizzatore del campionato dopo Harry Kane) e dal centrocampista offensivo Riyad Mahrez, la compagine di Leicester riusc\u00ec a mantenere il primato e si assicur\u00f2 la qualificazione alla UEFA Champions League gi\u00e0 in aprile. Beneficiando di un pareggio per 2-2 nel derby londinese fra Chelsea e Tottenham, la squadra di Ranieri ottenne, il 2 maggio 2016, la certezza aritmetica del primo posto in campionato, laureandosi quindi campione di Inghilterra per la prima volta nella propria storia ultracentenaria. Questa vittoria, che diede alla squadra il diritto a giocare la Supercoppa d'Inghilterra, venne ampiamente celebrata come un trionfo da \"favola\" sia dai giornali nazionali sia da quelli esteri.\nIl debutto in Champions League.\nLa nuova stagione si apr\u00ec con la sconfitta nel Supercoppa d'Inghilterra contro il Manchester United (2-1). Nell'autunno 2016 il Leicester di Ranieri, al debutto nella massima competizione europea, comp\u00ec un'altra impresa, vincendo il proprio girone (in anticipo) e qualificandosi agli ottavi di finale. Il 23 febbraio 2017 l'allenatore Ranieri fu esonerato, a causa dello scivolamento del club in zona retrocessione al culmine di una serie negativa: gli subentr\u00f2 Craig Shakespeare. Il 14 marzo, in virt\u00f9 della vittoria per 2-0 contro il Siviglia, il Leicester ebbe accesso per la prima volta nella propria storia ai quarti di finale di UEFA Champions League, da cui fu eliminato dopo aver pareggiato per 1-1 in casa dell', gi\u00e0 vittorioso per 1-0 all'andata. La squadra inglese usc\u00ec dalla competizione conservando l'imbattibilit\u00e0 casalinga in Champions. Dopo l'esonero del tecnico italiano, il Leicester registr\u00f2 una serie di risultati utili consecutivi in campionato, fino a raggiungere una tranquilla salvezza con il dodicesimo posto.\nGli anni recenti.\nLa stagione 2017-2018 vide l'avvicendamento tra Shakespeare e Claude Puel, che subentr\u00f2 nell'ottobre 2017 e guid\u00f2 la squadra al nono posto finale. L'annata successiva fu funestata da una tragedia: il 27 ottobre 2018, dopo la partita finita 1-1 in casa contro il West Ham, l'elicottero del presidente Vichai Srivaddhanaprabha si schiant\u00f2 al suolo; nell'incidente morirono il presidente, il pilota ed altri tre passeggeri. Il 23 febbraio 2019 il tecnico francese venne esonerato dopo la sconfitta interna per 1-4, la quarta consecutiva in casa in campionato, contro il . Lo rimpiazz\u00f2 Brendan Rodgers, che condusse la squadra al nono posto nel 2018-2019.\nL'annata 2019-2020 inizi\u00f2 con ben otto vittorie consecutive, tra cui quella, storica, del 25 ottobre 2019, per 0-9 in casa del : fu la vittoria esterna pi\u00f9 larga nella storia del campionato inglese. Malgrado la qualificazione alla UEFA Champions League sembrasse vicina, un calo nelle ultime giornate fece scivolare la squadra al quinto posto finale, sancito dalla sconfitta casalinga all'ultima giornata nello scontro diretto contro il ; le \"Foxes\" si qualificarono comunque all'Europa League, piazzando Jamie Vardy al primo posto nella classifica dei marcatori con 23 reti. \nLa stagione 2020-2021 vide il Leicester stazionare nelle posizioni di vertice della classifica inglese e vincere la Coppa d'Inghilterra, la prima nella storia del club, grazie al successo in finale contro il per 1-0. L'annata seguente si apr\u00ec con la vittoria della Supercoppa d'Inghilterra, in virt\u00f9 del successo per 1-0 contro il .\nColori e simboli.\nColori.\nDopo aver adottato dal 1884 al 1886 maglie nere con sbarra diagonale azzurra sul torso, il club ha adottato quali colori sociali il blu reale (tinta tradizionalmente dominante sulle maglie casalinghe) e il bianco (tinta complementare e talora dominante nelle maglie esterne). Egualmente presente nel patrimonio dell'identit\u00e0 visiva delle \"Foxes\" \u00e8 il colore giallo/dorato, molto ricorrente nelle finiture dei completi e talora dominante nelle casacche secondarie.\nLe divise adottate per la stagione 2018-2019, con la firma di un nuovo contratto di sponsorizzazione, vengono prodotte dallo sponsor tecnico Adidas, e sono cos\u00ec strutturate:\nSponsor di maglia \u00e8 il gruppo King Power, attivo a livello internazionale (principalmente in Asia) nella gestione di negozi duty-free ubicati in strutture aeroportuali e controllato dalla propriet\u00e0 del club; sponsor di manica \u00e8 Bia Saigon, societ\u00e0 controllata dalla \"ThaiBev\", multinazionale thailandese nel campo delle bevande.\nSimboli ufficiali.\nL'emblema della volpe \u00e8 associato al club dal 1948; esso evoca la larga presenza di tale animale (e la diffusione della relativa pratica venatoria) nel Leicestershire. In virt\u00f9 di ci\u00f2, i giocatori del club sono soprannominati \"volpi\" (\"Foxes\" in inglese).\nSempre riferito alla pratica della caccia era il corno adottato come simbolo nel 1941; tale strumento \u00e8 poi rimasto associato al club, in quanto il suo suono viene diffuso all'atto dell'ingresso in campo della squadra nelle partite casalinghe.\nStemma.\nL'emblema societario adottato dal 1992 e successivamente modificato lievemente negli anni seguenti \u00e8 costituito da un cerchio bianco-blu contenente il muso di una volpe sovrapposto ad un cinquefoglia bianco (mutuato dallo stemma cittadino di Leicester). Nella corona circolare esterna \u00e8 inscritta la denominazione societaria, a caratteri stampatelli azzurri.\nIn occasione del centoventicinquesimo anniversario di fondazione, nella stagione 2009\u20132010, al di sotto dello stemma venne inserita una striscia contenente la dicitura \"125 years\"; nell'emblema vero e proprio venne inserito un bordo d'oro, la volpe venne egualmente ricolorata d'oro e nella corona esterna venne sostituita la dicitura \"Football Club\" con \"1884-2009\".\nMascotte.\nLa mascotte del club \u00e8 una volpe chiamata \"Filbert Fox\", il cui nome ricalca quello della strada in cui sorge il King Power Stadium.\nInno.\nL'inno ufficiale del Leicester City \u00e8 il brano \"When You're Smiling\", nella versione eseguita da Jersey Budd, mentre il motto ufficiale \u00e8 \"Foxes Never Quit\" (letteralmente \"Le volpi non mollano mai\").\nStrutture.\nStadio.\nNei primi sette anni di esistenza, dal 1884 al 1891, il club adott\u00f2 vari terreni per disputarvi le gare casalinghe. Una prima sistemazione stabile fu raggiunta nel 1891, allorch\u00e9 la squadra si spost\u00f2 al campo di Filbert Street, che tra vari interventi di ampliamento ed adeguamento rimase lo stadio casalingo del Leicester fino al 2002, allorch\u00e9 venne demolito e sostituito dal moderno Leicester City Stadium, costruito a poca distanza e noto per ragioni di sponsorizzazione anche come King Power Stadium.\nSociet\u00e0.\nOrganigramma societario.\n\"Aggiornato all'8 agosto 2019.\"\nSponsor.\nDi seguito la cronologia dei fornitori tecnici e degli sponsor ufficiali del Leicester City F. C.\nAllenatori e presidenti.\nDi seguito le liste degli allenatori e dei presidenti.\nCalciatori.\nGiocatori ammessi nella Hall of Fame del calcio inglese.\nSei giocatori che hanno militato nelle file del Leicester sono stati ammessi nella Hall of Fame del calcio inglese:\nGiocatori ammessi nella Football League 100 Legends.\nCinque giocatori che hanno militato nelle file del Leicester sono stati inclusi nella lista della Football League 100 Legends:\nPlayer of the Year.\nA partire dal 1988 il premio \"Player of the Year\" (calciatore dell'anno) viene assegnato dai tifosi al termine di ogni stagione.\nStatistiche e record.\nStatistiche individuali.\nDi seguito le top 10 dei primatisti di presenze e reti. \n\"Statistiche aggiornate al 10 dicembre 2021\"\nStatistiche di squadra.\nStatistiche nelle competizioni UEFA.\nTabella aggiornata alla fine della stagione 2020-2021\nOrganico.\nRosa 2021-2022.\n\"Rosa aggiornata al 30 agosto 2021.\".\nStaff tecnico.\nDal sito Internet ufficiale della societ\u00e0.\nTifoseria.\nRivalit\u00e0.\nEssendo una squadra dell'East Midlands sono molte le squadre con cui le volpi possono vantarsi di avere dei derby.\nI pi\u00f9 sentiti sono sicuramente quelli contro e .\nMa anche altre squadre possono vantare delle rivalit\u00e0 dovute soprattutto all'ambito geografico con il Leicester: , , , , e .\nMolte delle squadre sopraccitate hanno avuto confronti recenti nelle varie coppe inglesi con i Foxes.\nIl derby geograficamente pi\u00f9 vicino \u00e8 quello con il denominato \"The M69 Derby\" dal nome della strada che unisce i due centri distanti appena 24 miglia.\nAltri incontri noti semplicemente come \"derby delle Midlands\" vengono disputati contro: , , e l'."}
{"id": "710303", "revid": "10652", "url": "https://it.wikipedia.org/wiki?curid=710303", "title": "Boletus reticulatus", "text": ""}
{"id": "710305", "revid": "1610933", "url": "https://it.wikipedia.org/wiki?curid=710305", "title": "Tasso malese", "text": ""}
{"id": "710306", "revid": "536103", "url": "https://it.wikipedia.org/wiki?curid=710306", "title": "Basilica di Santa Prassede", "text": "La basilica di Santa Prassede \u00e8 un luogo di culto cattolico del centro di Roma, situato nei pressi della basilica di Santa Maria Maggiore, nel rione Monti. L'entrata principale, di rado utilizzata, \u00e8 in via San Martino ai Monti, mentre l'entrata abituale, ma secondaria, si trova sul lato destro dell'edificio, che d\u00e0 su via di Santa Prassede.\nStoria.\nLa chiesa ha origini molto antiche. Attorno alla basilica di Santa Maria Maggiore sorsero molte chiese, tra cui, come attesta una lapide del 491, un \"titulus Praxedis\". Questo fa riferimento alle vicende della famiglia del senatore Pudente (I secolo d.C.), che la tradizione enuclea tra le prime persone convertite a Roma dall'apostolo Paolo; con Pudente si convertirono al cristianesimo anche le figlie Pudenziana e Prassede.\nPudente possedeva una villa i cui resti sono nove metri sotto l'attuale basilica, nella quale nascondeva i cristiani perseguitati, secondo alcune fonti anche l'apostolo Pietro. Quando Pudente sub\u00ec il martirio, Prassede e Pudenziana, con il consenso del Papa Pio I fecero costruire nel 142/145 c.a un battistero per battezzare i i nuovi cristiani. Anche Prassede e Pudenziana subirono il martirio durante le persecuzioni di Antonino Pio.\nAlla morte di Pudenziana, Prassede utilizz\u00f2 il patrimonio della sua famiglia per costruire una chiesa \"sub titulo Praxedis\". Nascose molti cristiani perseguitati, quando questi, furono scoperti e martirizzati, raccolse i corpi per seppellirli nel cimitero di Priscilla sulla Via Salaria, dove anche lei trov\u00f2 sepoltura insieme alla sorella e al padre. Si racconta che Prassede, raccoglieva con una spugna il sangue dei martiri per versarlo in un pozzo.\nIl \"Liber pontificalis\" ci informa che papa Adriano I verso l'anno 780 rinnov\u00f2 completamente ci\u00f2 che restava del \"titulus Praxedis\". La chiesa attuale invece si deve al rifacimento operato da papa Pasquale I nell'817, che costru\u00ec un nuovo edificio sacro al posto del precedente, ormai fatiscente. La nuova chiesa era destinata ad accogliere le ossa dei martiri sepolti nel cimitero di Priscilla. Fin dal IX secolo la chiesa era inserita nel tessuto edilizio a tal punto che la facciata non era visibile dalla strada, come lo \u00e8 tuttora.\nA met\u00e0 del XII secolo la chiesa fu affidata ai canonici regolari di Santa Maria del Reno di Bologna, i quali per\u00f2 gestirono molto male l'intero complesso, cos\u00ec che papa Celestino III, alla fine del secolo, si vide costretto a togliere loro la chiesa, ed il suo successore, papa Innocenzo III, ad assegnarla, nel 1198, ai monaci di Vallombrosa, che ancora oggi la possiedono. Nella prima met\u00e0 del XIII secolo, le strutture della navata centrale furono rafforzate con l'inserimento di tre grandi archi e sei grossi pilastri. In questo stesso periodo fu aggiunto il campanile, inserito per\u00f2 occupando parte del transetto di sinistra. Probabilmente a causa della sopravvenuta mancanza di simmetria del transetto, alla fine del secolo fu inserita nel transetto opposto, la cappella che oggi si chiama \"del Crocifisso\".\nAltri interventi, interni alla chiesa, si operarono nei secoli successivi, commissionati dai vari cardinali titolari della basilica. In particolare si ricordano gli interventi dei cardinali Antonio Pallavicini Gentili, che rifece la zona del presbiterio; Carlo Borromeo, che rifece la scalinata d'accesso, il portale centrale e la sacrestia, mise la copertura a volta nelle navate laterali, apr\u00ec le otto grandi finestre della navata centrale (erano 24 ai tempi di Pasquale I); Alessandro de' Medici commission\u00f2 la decorazione di tutta la navata centrale; infine il cardinale Lodovico Pico della Mirandola, nella prima met\u00e0 del XVIII secolo, su indicazione del sinodo romano del 1725, fece cercare le reliquie antiche, e questo occasion\u00f2 un nuovo intervento nella zona presbiteriale ed il rifacimento della cripta.\nInfine nel corso dei secoli XIX e XX diversi interventi mirarono al recupero delle strutture medievali attraverso la distruzione delle aggiunte successive: cos\u00ec nel 1918 fu rifatto il pavimento in stile cosmatesco, e nel 1937 venne tolto l'intonaco della facciata per ripristinare l'antica struttura.\nIl titolo cardinalizio di Santa Prassede fu eretto da papa Evaristo intorno al 112.\nDescrizione.\nPianta.\nLa pianta della Basilica prende come modello la pianta della primitiva Basilica di San Pietro, con una navata centrale, due navate laterali divise da colonne, un transetto e un'abside, all'esterno un portale con scalinata e un portico.\nFacciata.\nLa facciata della basilica, non visibile dalla strada, \u00e8 all'interno di un cortile quadrangolare delimitato da edifici abitativi. L'accesso allo spazio aperto, che rimarca, seppur in parte, l'antico quadriportico paleocristiano, nel quale sono state ritrovate delle colonne, alcune probabilmente appartenenti al quadriportico originale, si ha attraverso una lunga scalinata in discesa che si apre su via di San Martino ai Monti con l'antico protiro originale con volta a botte romanica sorretto da due colonne di spoglio con capitelli ionici, quello di sinistra originale romano, quello di destra rifacimento medioevale. alla base una loggetta in un sobrio stile barocco aggiunta nel XVI secolo.\nNei muri della scalinata, sono state poste le lunette dell'antico ciborio.\nLa facciata, fu restaurata nel 1937/38, \u00e8 stato rimosso l'intonaco lasciando a vista il paramento murario costituito da mattoni e fu chiusa la finestra barocca che era stata aperta al centro, la facciata era in origine coperta da mosaici dei quali sono rimaste piccole tracce sulla monofora di sinistra, possiede ancora le tre monofore ad arco a tutto sesto paleocristiane e, nella parte inferiore, il portale barocco con timpano marmoreo del 1575 con un cornicione riccamente scolpito. Durante i restauri non \u00e8 stato possibile riaprire le porte laterali, dato che sulla parete di controfacciata sono presenti elementi architettonici e pittorici di epoche pi\u00f9 recenti.\nInterno.\nLa basilica \u00e8 a tre navate suddivisa da colonne e dai pilastri che reggono gli arconi di rafforzamento del XIII secolo.\nPresbiterio.\nLa zona del presbiterio cos\u00ec come appare oggi, \u00e8 dovuta ai rifacimenti voluti dal cardinale Lodovico Pico della Mirandola a seguito delle direttive emanate dal Concilio Straordinario Romano del 1725 voluto da Papa Benedetto XIV ed eseguiti tra il 1728 e il 1734 su progetto di Francesco Ferrari; in questa occasione furono trovate molte reliquie al di sotto dell'altare maggiore, probabilmente quelle spostate da papa Pasquale I nell'817, dal Cimitero di Priscilla, comprese quelle di Pudente, Prassede e Pudenziana.\nI lavori portarono alla realizzazione della balaustrata, di tre rampe di scale (due laterali di accesso alla zona presbiterale ed una, quella centrale, alla cripta), del ciborio, del nuovo altare e degli stalli lignei del coro.\n\u00c8 delimitato dall'abside e da due quinte con tre colonne e due porte per lato. Le colonne di origine greca risalenti al I/II secolo, erano state inglobate nei muri, i lavori le hanno rimesse alla luce. I capitelli gi\u00e0 modificati nel Medioevo, sono stati riadattati per sostenere l'architrave. Tre delle quattro porte sono solo decorative.\nSopra le quinte ci sono a destra la \"Pala dell'Assunta\" del 1880 di Francesco Gai, a sinistra l'organo di Filippo Tronci del 1884 e ampliato nel 1942 da G. Tamburini.\nAllo scopo di rendere visibile l'altare, venne fatta una balaustra ribassata al centro, con due scalinate laterali che salgono verso il Presbiterio e una scala centrale che scende verso la Cripta.\nIl centro dell'abside \u00e8 chiuso da un quadro del 1753 di Domenico Maria Muratori, che raffigura \"Santa Prassede che raccoglie il sangue dei martiri\". La visione prospettica mostra a chi guarda, il dipinto perfettamente incorniciato dalle colonne del ciborio.\nIl ciborio a pianta quadrata, \u00e8 sostenuto da quattro colonne in porfido rosso che appartenevano al precedente ciborio, sulla cupola, quattro angeli in stucco realizzati da Giuseppe Rusconi. L'interno della cupola \u00e8 stato dipinto da Antonio Bicchierai nel 1730. Questa nuova sistemazione del presbiterio sconvolse i progetti originari di papa Pasquale I; infatti l'attuale ciborio diventa il nuovo fulcro di attrazione, sovrapponendosi per\u00f2 alla retrostante decorazione musiva dell'abside.\nSui pilastri dell'arco che delimita il presbiterio, si trovano due Poggioli con balaustrini in ottone e armadi reliquiari. I balaustrini sono l'unico elemento architettonico del presbiterio risalenti alla precedente ristrutturazione del 1575. Per la loro realizzazione furono sacrificati una parte dei mosaici dell'arco.\nNelle facce interne dei piloni dell'arco trionfale, due affreschi che rappresentano San Pietro e San Paolo, dipinti da Antonio Bicchierai nel 1730 circa.\nSotto il poggiolo di destra, una lapide del 1743 dedicata a Lodovico Pico Della Mirandola, sotto quello di sinistra la lapide commemorativa di Angelo Maria Querini.\nL'elemento pi\u00f9 rilevante della chiesa \u00e8 il ciclo di mosaici, risalenti al rifacimento del IX secolo fatto eseguire da papa Pasquale I, e che coprono il catino absidale, l'arco absidale e l'arco trionfale.\nCatino absidale.\nL'iconografia del catino absidale \u00e8 suddivisa in due parti.\nArco absidale.\nL'iconografia dell'arco absidale fa riferimento al libro dell'Apocalisse, capitoli . Al centro dell'arco, \u00e8 posta la figura di Cristo-Agnello, all'interno di un medaglione blu: egli \u00e8 seduto su un trono, ai cui lati ci sono i sette candelabri, che l'Apocalisse identifica con le chiese dell'Asia (). Completano la rappresentazione quattro angeli e i simboli dei quattro evangelisti. In basso, ventiquattro vegliardi: tutte queste figure sono equamente distribuite nella parte destra e sinistra dell'arco absidale.\nGli angeli sono raffigurati in piedi, sopra delle piccole nubi. I quattro esseri viventi sono identificati con i quattro evangelisti: ciascuno infatti porta in mano un libro, il vangelo. A destra c'\u00e8 l'aquila (Giovanni) ed il toro (Luca); a sinistra un uomo (Matteo) ed il leone (Marco). I vegliardi sono posti sotto gli evangelisti, dodici per parte, suddivisi in tre file di quattro personaggi: essi sono vestiti di bianco, e con le mani velate offrono a Cristo delle corone d'oro.\nArco trionfale.\nL'iconografia dell'arco trionfale fa riferimento al capitolo del libro dell'Apocalisse. Al centro dell'arco, all'interno di una cittadella stilizzata (che rappresenta la Gerusalemme Celeste), sono raffigurati 21 personaggi. Al centro c'\u00e8 Cristo con tunica rossa, affiancato da due angeli; al di sotto di questi, a sinistra le figure di Maria e Giovanni Battista, a destra santa Prassede. Seguono i dodici apostoli, sei per lato. Alle estremit\u00e0 si trovano: a sinistra Mos\u00e8 che tiene in mano una tavola con la scritta \"Lege\" (legge); a destra il profeta Elia che tende le braccia verso Cristo. Vicino ad Elia, vi \u00e8 la raffigurazione di un angelo, con in mano un libro, presumibilmente simbolo del Nuovo Testamento - in contrapposizione con la \"Lege\" veterotestamentaria di Mos\u00e8 - e una canna. La cittadella ha due porte aperte, a destra e a sinistra, entrambe custodite da un angelo.\nAll'esterno della cittadella, su due ordini, sono rappresentati gli eletti di cui parla l'Apocalisse ( e ). Gli eletti dell'ordine superiore, sono suddivisi in due gruppi, a destra e a sinistra, entrambi guidati da un angelo con le ali alzate e che indica loro l'entrata della citt\u00e0: si possono riconoscere Pietro e Paolo (a destra), vescovi (con casula e pallio), martiri (con la corona), donne riccamente vestite, ufficiali (con la clamide). Nell'ordine inferiore sono raffigurati altri eletti, in modo indistinto, che agitano rami di palma.\nLe basi dell'arco trionfale sono state modificate da Carlo Borromeo, per la costruzione di due edicole per la conservazione dei reliquiari; ci\u00f2 ha comportato la distruzione della parte inferiore del mosaico.\nCripta.\nAnche la cripta, come la zona sovrastante, fu rifatta nel corso degli anni 1728-1734. In precedenza esisteva una camera con le reliquie, a cui si accedeva tramite due scale; essa conservava anche due sarcofagi, le cui iscrizioni indicavano che essi contenevano i corpi di Prassede e Pudenziana. Oggi l'ingresso \u00e8 unico, e porta ad un corridoio, dove sono collocati quattro sarcofagi, che termina con un altare cosmatesco, ove \u00e8 presente un affresco, rifacimento settecentesco di quello esistente nell'antica camera reliquiaria ed andato distrutto. Una seconda scala-porta collega la cripta con la cappella del Crocifisso.\nOrgano a canne.\nSulla cantoria alla sinistra dell'altare maggiore, che occupa in larghezza e profondit\u00e0 tutto quello che in origine era il braccio sinistro del transetto, si trova l'organo a canne Tamburini \"opus 246\", costruito nel 1942 riutilizzando parte del precedente organo, un Tronci del XIX secolo.\nLo strumento \u00e8 a trasmissione elettrica, con consolle indipendente situata nel presbiterio. Quest'ultima ha due tastiere di 61 note ciascuna e pedaliera concavo-radiale di 32 note.\nNavata di destra.\nL'ingresso della chiesa in via di Santa Prassede conduce direttamente nella navata destra della basilica.\nCappella del Crocifisso.\nAlla destra dell'entrata laterale della Basilica si entra nella cappella del Crocifisso, ricavata nel XIII secolo chiudendo il braccio dell'antico transetto. Dato che era ridotta in pessime condizioni, nel 1927 venne risistemata ad opera del Soprintendente alle antichit\u00e0 Antonio Mu\u00f1oz nella cappella vennero risistemati tutti i reperti trovati nei lavori di rifacimento del pavimento del 1918.\nAll'interno della cappella, si trovano:\nMonumenti della navata destra.\nTra la cappella del Crocifisso e la cappella di San Zenone, lungo la navata destra, sono posti alcuni monumenti e pitture di particolare interesse artistico e storico:\nCappella del cardinale Co\u00ebtivy.\nQuesta cappella custodisce, nella parete di sinistra, il monumento funebre al cardinale Alain de Co\u00ebtivy, titolare della basilica dal 1448 al 1474, anno della sua morte. Il monumento, attribuito ad Andrea Bregno \u00e8 composto da una nicchia con arco e due piedritti: al centro \u00e8 collocato il sarcofago, sullo sfondo vi sono i busti degli apostoli Pietro e Paolo; nei piedritti sono raffigurate le sante Pudenziana e Prassede.\nSulla parete opposta \u00e8 l'entrata laterale al sacello di San Zenone; sopra l'ingresso \u00e8 una quadro di Francesco Gai raffigurante la \"Flagellazione\" dipinto nel 1863.\nNella Parete centrale una lapide commemorativa del Monsignor Federico Colonna del 1711.\nSacello di San Zenone.\nLa cappella fu fatta erigere da papa Pasquale I come luogo funerario per la madre Teodora, e dedicato a san Zenone. Essa rappresenta uno dei rari esempi di cappella romana del IX secolo completamente rivestita di mosaici in stile bizantino.\nColonna della flagellazione.\nIn una nicchia, aperta sia sulla cappella di san Zenone che sulla navata destra, si conserva una colonna alta circa 63\u00a0cm e con un diametro che varia da 13 a 20\u00a0cm, che si ritiene sia stata la colonna alla quale Ges\u00f9 abbia subito la flagellazione. Questa colonna fu portata a Roma da Gerusalemme dal cardinale Giovanni Colonna nel 1223. La colonna \u00e8 inserita all'interno di un'edicola-reliquiario in bronzo, eseguito nel 1898 su disegno di Duilio Cambellotti.\nCappella Cesi.\nQuesta cappella fu voluta dal barone Federico Cesi e costruita, al posto di una preesistente, nel 1595. La volta fu dipinta da Guglielmo Cortesi: al centro la raffigurazione di \"Dio padre benedicente in gloria fra angeli\"; nei pennacchi sono raffigurati papa Pasquale I, san Filippo Neri, santa Francesca Romana e santa Firmina. Gli affreschi delle lunette laterali sono di Ciro Ferri. Le tele delle pareti sono ancora del Cortesi (\"Adorazione dei Magi\" e \"Santi Anna e Gioacchino\"). La pala d'altare raffigura \"San Pio X\", ed \u00e8 opera moderna del Bartoli: nel 1954 la cappella \u00e8 stata ridedicata a papa Sarto.\nCappella di san Bernardo degli Uberti.\nSorta nel XVIII secolo con questa nome, oggi \u00e8 dedicata alla Madonna del Rosario, dopo la nuova sistemazione degli interni effettuata nel 1886. In essa si trovano i dipinti di Domenico Pestrini con il \"Martirio del beato Tesauro Beccaria\", di Angelo Soccorsi con la figura di \"Pietro Igneo Aldobrandini\" e la pala d'altare raffigurante il santo a cui inizialmente fu dedicata la cappella.\nNavata centrale.\nLa navata centrale \u00e8 divisa dalle laterali da ventiquattro colonne che sorreggono l'architrave, con il corpo originale e i capitelli trasformati alla fine del XVI secolo.\nPer consolidare la struttura pericolante, nel XIII secolo furono costruiti tre archi trasversali, inglobando e sacrificando sei colonne. Gli archi dividono il corpo della Basilica in quattro sezioni di uguali dimensioni.\nTra il 1594 e il 1596, il Cardinale Alessandro de' Medici, Titolare dal 1594 al 1600 divenuto poi Papa Leone XI fece eseguire da Giovanni Balducci, Paris Nogari, Girolamo Massei, Agostino Ciampelli, Baldassarre Croce, pittori tardo manieristi, la decorazione dell'intera navata centrale con otto scene della passione e finti elementi architettonici che davano uno spazio diverso alla struttura piatta dei muri sopra gli architravi.\nSu i piloni della navata centrale e su quelli di controfacciata, gli affreschi degli apostoli dipinti da Giovanni Balducci.\nNella parte alta della navata, otto grandi finestre risalenti alla ristrutturazione di Carlo Borromeo che sostituiscono le ventiquattro del progetto originario.\nIl soffitto a cassettoni, risale al 1868, \u00e8 formato di sei lacunari per ogni campata, dipinti con stelle dorate su fondo blu.\nLa pavimentazione fu rifatta nel 1918 in Stile Cosmatesco. Un grande cerchio di porfido, indica il luogo in cui era prima situato un pozzo che raffigurava quello in cui Prassede conservava il sangue dei martiri.\nNella parete di controfacciata, ai lati del portale d'ingresso, \u00e8 rappresentata l\"Annunciazione\" di Stefano Pieri, in due riquadri. Sulla parete di fondo della navata destra \u00e8 posto il monumento funebre di Silvio Santacroce, degli inizi del XVII secolo; mentre a sinistra \u00e8 posta, per terra, la tomba di Giovanni Carbone (l'iscrizione reca la data ed il luogo della morte: Roma, 24 settembre 1388).\nNavata sinistra.\nIn fondo alla navata sinistra \u00e8 collocata un'edicola del XVIII secolo. Sul fondo \u00e8 inserita una lastra di marmo nero: la leggenda vuole che sia la pietra sulla quale Prassede dormiva e con la quale fu chiusa la sua tomba. Ai lati dell'edicola sono due affreschi raffiguranti i genitori della santa, Pudente e Sabina.\nCappella di san Pietro.\nFu edificata nel 1721 e rifatta nel 1735. La tela dell'altare, di autore ignoto, raffigura la \"Visita di san Pietro a casa del senatore Pudente\". Nelle pareti laterali sono due dipinti di Giuseppe Severoni con le figure di \"Santa Pudenziana\" e \"San Giovanni Battista\".\nCappella di san Carlo Borromeo.\n\u00c8 stata edificata nel 1735; su di essa incombe una cupola con piccola lanterna. Ai quattro lati della cappella, entro delle nicchie, sono quattro statue di angeli che rappresentano le virt\u00f9 cardinali (XVIII secolo). La pala dell'altare \u00e8 di \u00c9tienne Parrocel e raffigura \"San Carlo che ringrazia Dio per la fine della peste\". Alle pareti laterali due dipinti di Ludovico Stern (1709-1777) con \"San Carlo in preghiera\" e \"San Carlo in estasi\".\nCappella Olgiati.\n\u00c8 stata realizzata da Martino Longhi il vecchio tra il 1583 ed il 1586, e commissionata dagli Olgiati, banchieri comaschi, che ebbero un momento di gloria romana, occupando vari incarichi nella Camera Apostolica. All'interno si conservano tre monumenti funebri di membri della famiglia. La volta \u00e8 completamente affrescata, opera del Cavalier d'Arpino (1587), con un ciclo pittorico ricco di figure, quali Ezechiele, Geremia, Michea, Mos\u00e8, san Gregorio Magno, san Girolamo, sant'Agostino, sant'Ambrogio fra angeli e sibille: al centro \u00e8 l\"Ascensione di Ges\u00f9 fra gli apostoli e la Vergine\".\nLa pala dell'altare \u00e8 di Federico Zuccari e raffigura l\"Incontro di Ges\u00f9 con la Veronica\". Ai lati dell'altare, del Cavalier d'Arpino, due dipinti con i santi Andrea e Bernardo di Chiaravalle. Alle pareti, altre due tele raffiguranti la \"Risurrezione di Cristo\" e l\"Assunzione di Maria al cielo\".\nCappella di san Giovanni Gualberto.\nEdificata nella prima met\u00e0 del XIX secolo e dedicata al fondatore dei Vallombrosani, \u00e8 stata completamente rifatta nel 1933, con pitture e mosaici di Giulio Bargellini.\nSacrestia.\nDalla navata di sinistra si accede alla sacrestia della basilica, edificata per volont\u00e0 di Carlo Borromeo dopo il 1564 (suo lo stemma al centro della volta), e dove sono conservate diverse tele:"}
{"id": "710308", "revid": "1494169", "url": "https://it.wikipedia.org/wiki?curid=710308", "title": "P\u00e9n\u00e9lope", "text": ""}
{"id": "710313", "revid": "142813", "url": "https://it.wikipedia.org/wiki?curid=710313", "title": "Piastra", "text": "In scienza delle costruzioni una piastra \u00e8 un elemento strutturale con due dimensioni (lunghezza e larghezza) prevalenti rispetto alla terza (lo spessore) e la cui superficie sia, in media, piana (lastra piana). Comunemente si considera piastra un qualunque elemento piano sottile il cui spessore \"t\" sia inferiore ad un ventesimo della dimensione minima \"l\" nel piano medio:\nIl comportamento delle piastre si pu\u00f2 suddividere, in una prima analisi, in:\nI due tipi di analisi possono essere utilizzati separatamente qualora il carico applicato deformi la piastra prevalentemente a flessione o a membrana. \u00c8 inoltre possibile combinare le equazioni dei due tipi di analisi per ottenere un modello di piastra pi\u00f9 completo.\nEquazioni della piastra a flessione.\nA seconda del tipo di modellizzazione del comportamento, le piastre possono distinguersi in tre categorie:\nTeoria di Kirchhoff.\nLe ipotesi alla base di questa modellizzazione dell'elemento piastra, in analogia con quelle poste alla base della teoria elementare delle travi sono riassunte di seguito:\nSe la deflessione non pu\u00f2 essere ritenuta piccola (ossia non \u00e8 dello stesso ordine di grandezza dello spessore della piastra) allora la flessione avviene con deformazione del piano medio e le ipotesi 1 e 2 non risultano pi\u00f9 verificate. Nel caso di piastre di grande spessore allora gli sforzi di taglio diventano importanti e le ipotesi 3 e 4 non sono pi\u00f9 valide. Occorre pertanto utilizzare una teoria pi\u00f9 generale.\nRelazioni cinematiche.\nL'operatore funzionale che agisce sullo spostamento collegandolo con il vettore ingegneristico delle deformazioni, \u00e8 una matrice che nel caso di tre coordinate cartesiane assume la forma [3x6]:\nPer l'ipotesi 3, formula_12, ossia tramite il legame cinematico sopra espresso:\nla dipendenza di formula_14 dalle variabili spaziali viene ridotta a:\nEspandendo in serie di Mac Laurin rispetto alla variabile \"z\" le componenti del vettore spostamento, arrestando lo sviluppo al primo ordine (lineare), si ottengono le relazioni:\nformula_17\nI coefficienti dello sviluppo in serie sono valutati in corrispondenza del piano medio, ossia \"z = 0\". Inoltre, ancora per l'ipotesi 3 ed utilizzando il legame cinematico (d'ora in poi si ometter\u00e0, per brevit\u00e0, l'ascritto \"z = 0\")\nsi possono scrivere gli spostamenti in funzione delle derivate prime di \"w\":\nPer l'ipotesi 2, secondo la quale, a seguito della deformazione il piano medio rimane indeformato, si giunge alla scrittura delle equazioni degli spostamenti della piastra in funzione della deflessione \"w\":\nSi evidenzia l'approssimazione di linearit\u00e0 nella variabile lungo lo spessore, \"z\",osservando l'andamento lineare degli spostamenti formula_23 e formula_24.\nAvendo ora ricavato le espressioni degli spostamenti nel campo, possiamo utilizzare il legame cinematico, riscritto nel caso delle semplificazioni adottate per la piastra di Kirchhoff, e ricavare le espressioni delle deformazioni in termini dello spostamento \"w (x,y)\". Poich\u00e9 vige l'ipotesi di piccole deformazioni:\nRelazioni costitutive.\nUtilizzando le equazioni costitutive per un solido isotropo a comportamento lineare, riscritte nel caso di stato di sforzo bidimensionale (formula_26):\ned utilizzando le espressioni ricavate per le relazioni cinematiche, si ottiene:\nSi osservi la linearit\u00e0 degli sforzi lungo lo spessore. Come per ipotesi, il piano medio risulta non deformato, pertanto non sollecitato.\nRisultanti degli sforzi.\nPer poter giungere alla scrittura delle equazioni di equilibrio di un elemento di piastra, occorre calcolare la risultante delle componenti dello sforzo. Poich\u00e9 si sta valutando il comportamento a flessione della piastra, le forze agenti sull'elemento sono, con riferimento alle figure:\nLa variazione delle grandezze nel dominio di definizione \u00e8 arrestato al termine del primo ordine (linearit\u00e0).\nTali grandezze sono calcolabili integrando nello spessore \"t\" le funzioni sforzo, per ottenere:\nove si \u00e8 definita la rigidezza flessionale della piastra \"D\" misurata in formula_39 come: formula_40\nLe forze assiali sono tutte nulle:\nEquazione differenziale nel campo della piastra a flessione.\nOsservando le figure sopra riportate, si possono scrivere le equazioni di equilibrio alla traslazione in direzione \"z\" e alla rotazione attorno agli assi x e y. L'equazione di equilibrio dei momenti intorno all'asse \"z\" \u00e8 identicamente soddisfatta. Si osserva peraltro che l'elemento piastra \u00e8 per sua costituzione non resistente a momenti agenti in direzione \"z\".\nSi ottengono pertanto, per l'equilibrio alla traslazione in direzione \"z\":\nove si \u00e8 indicato con \"p(x,y)\" la funzione di carico, eventualmente presente, agente in direzione \"z\" (si ricorda che si \u00e8 assunta positiva la direzione di \"z\" verso il basso, con riferimento alle figure) e per l'equilibrio alla rotazione:\nDerivando le ultime due espressioni e sostituendole nell'equazione ricavata per l'equilibrio alla traslazione in direzione \"z\" si\nottiene:\nUtilizzando le equazioni trovate per i momenti, in funzione delle variabili cinematiche\nsi ottiene infine:\nSi ottiene quindi\nche \u00e8 l'equazione nel campo della piastra sollecitata a pura flessione, quando valide le ipotesi di Kirchhoff sopra illustrate, altrimenti nota come \"equazione di Sophie Germain-Lagrange\" sintetizzabile con la notazione\nSi \u00e8 utilizzata la notazione formula_54 (da leggersi \"nabla quarto\", o \"laplaciano quadro\") che indica l'operatore laplaciano di ordine 2, poich\u00e9 il laplaciano corrisponde a nabla al quadrato. Nel caso bidimensionale esso corrisponde a:\nA tale equazione si associano le condizioni al contorno, che possono essere di tipo cinematico (sugli spostamenti e/o sulle rotazioni) o condizioni naturali (o sulle forze, siano esse carichi e/o momenti).\nSi noti, infine, che l\"'equazione di Sophie Germain-Lagrange\" \u00e8 del tutto simile all'equazione della linea elastica delle travi inflesse, esprimibile con la relazione:\nformula_56\ndove ancora una volta \u00e8 evidente la dipendenza del carico applicato rispetto alla derivata quarta dello spostamento."}
{"id": "710314", "revid": "1718925", "url": "https://it.wikipedia.org/wiki?curid=710314", "title": "Hans Albert Einstein", "text": "Biografia.\nFiglio primogenito del premio Nobel per la fisica Albert Einstein e di Mileva Mari\u0107, \u00e8 stato un importante studioso di ingegneria idraulica: docente della materia al Caltech e all'Universit\u00e0 della California a Berkeley, ha dato importanti contributi nel campo del trasporto solido da parte di correnti fluviali, in una duratura collaborazione con il Dipartimento dell'Agricoltura degli Stati Uniti d'America.\nLaureatosi in ingegneria civile nel 1926 presso il Politecnico federale di Zurigo, nel 1927 si sposa con Frieda Knecht, da cui avr\u00e0 tre figli, David (n. 1939), morto a un mese dalla nascita, Klaus, che morir\u00e0 di difterite a soli 6 anni, e Bernhard Caesar (1930-2008), l'unico a sopravvivere all'infanzia, che diventer\u00e0 ingegnere. Nel 1938 si trasferisce dalla Svizzera agli Stati Uniti (Carolina del Nord), dove, nel 1942, adotta una bambina, Evelyn (1941\u20132011), che, negli ultimi anni di vita, asserir\u00e0 di essere in realt\u00e0 una figlia illegittima di Albert Einstein e di una ballerina.\nRimasto vedovo nel 1958, si risposa con la neurologa Elizabeth Roboz nel giugno del 1959, con la quale vive i suoi ultimi anni di vita."}
{"id": "710315", "revid": "247222", "url": "https://it.wikipedia.org/wiki?curid=710315", "title": "Csound", "text": "CSound \u00e8 un linguaggio di programmazione sviluppato tramite il linguaggio C. Esso permette, attraverso l'utilizzo di una grande variet\u00e0 di \"opcode\" (funzioni), di creare sempre nuovi suoni partendo dal basso, dalle \"fondamenta\" del suono: le oscillazioni.\n\u00c8 possibile utilizzare in CSound i seguenti tipi di sintesi audio:\ne molti altri tipi di sintesi derivati direttamente o indirettamente da quelle appena citate.\nIl formato \".csd\".\nUn programma sorgente di CSound si presenta sotto forma di un unico file .csd diviso in sezioni da alcuni \"tag\"; le due sezioni pi\u00f9 importanti sono gli \"Instruments\" e la \"Score\"; questi due termini, quando non esisteva ancora il formato unificato .csd, davano il nome ai due file sorgenti separati, l'uno con estensione .orc (orchestra = strumenti) e .sco (\"Score\" = partitura). Ancora oggi le funzioni del file-orchestra (\"Instruments\") e del file-partitura (\"Score\") sono rimaste invariate: semplicemente, da due file distinti si \u00e8 passati a due sezioni di un unico file. Il formato unificato \u00e8 infatti nato soltanto per la praticit\u00e0 di lavorare su un singolo documento.\nUn sorgente \".csd\" commentato.\ntutto ci\u00f2 che viene dopo il \";\" \u00e8 un commento e viene quindi ignorato dal compilatore\n &lt;CsoundSynthesizer&gt; ; questo \u00e8 il tag che identifica un file sorgente di CSound\n &lt;CsOptions&gt; \n ; qui vanno messi gli eventuali flags del compilatore (es. \"-W -o fabio.wav\" compila un file wave fabio.wav)\n &lt;/CsOptions&gt; \n &lt;CsInstruments&gt; ; qui inizia la sezione per creare gli strumenti\n ; questo blocco viene chiamato header\n sr = 44100; questa \u00e8 la frequenza di campionamento audio in Hz\n kr = 4410; questa \u00e8 la frequenza di campionamento dei parametri di controllo in Hz\n ksmps = 10; questo \u00e8 sr/kr, in questo caso 10\n nchnls = 1; questo \u00e8 il numero di canali, in questo caso 1, mono\n instr 1; qui dichiariamo l'inizio dello strumento 1\n ; var audio opcode oscillatore amp freq funz \n a1 oscili 10000, 1000, 1 \n ; tutte le variabili audio devono iniziare per \"a\" (a1, a2, afabio, apippo...)\n ; alla variabile \"a1\" abbiamo collegato un oscillatore di ampiezza 10000, frequenza 1000, funzione 1\n ; l'ampiezza va stabilita in valori assoluti (nel caso di file a 16 bit l'ampiezza massima in valori \n ; assoluti \u00e8 uguale a formula_1, questo perch\u00e9 con valori assoluti intendiamo il massimo valore\n ; numerico in ampiezza di un singolo campione, o nella regione positiva o in quella negativa\n ; la frequenza va espressa in Hz\n ; il numero di funzione stabilisce in quale \"tabella\" il compilatore deve disegnare la funzione\n out a1; colleghiamo l'uscita dell'oscillatore all'uscita del compilatore\n endin; diciamo al compilatore che il nostro strumento \u00e8 finito\n &lt;/CsInstruments&gt; ; qui chiudiamo la sezione strumenti\n &lt;CsScore&gt; ; qui iniziamo la sezione score\n ; richiama la funz 1 istante di inizio n. di punti per disegnare la f GEN amp delle armoniche\n f1 0 4096 10 1 .7 .5\n ; per prima cosa diciamo al compilatore di andare a leggere la funzione f1, che era il nostro oscillatore,\n ; poi dichiariamo l'istante in secondi dal quale la nostra funzione deve iniziare, in questo caso 0\n ; scegliamo il numero di punti, che, nella tabella immaginaria, il compilatore dovr\u00e0 usare per disegnare la funzione\n ; N.B. il numero di punti deve essere sempre una potenza di 2 o in casi particolari formula_2\n ; adesso decidiamo che tipo di Metodo di Generazione di funzioni deve essere usato, in questo caso abbiamo scelto la GEN 10 che\n ; disegna sinusoidi\n ; infine scegliamo l'ampiezza della fondamentale e delle successive armoniche\n ; N.B. l'ampiezza deve essere sempre rapportata all'ampiezza dell'oscillatore, per esempio nel nostro caso, dato che il nostro\n ; oscillatore ha un'amp. di 10000, la fondamentale risulter\u00e0 essere 10000*1, la I\u00b0 armonica 10000*0.7, la II\u00b0 10000*0.5\n ; adesso non ci resta che tracciare le note sul \"pentagramma\"\n i1 0 12\n ; questo significa che lo strumento 1 (i1) suoner\u00e0 dall'istante 0 per 12 secondi\n &lt;/CsScore&gt; ; chiude la score\n &lt;/CsoundSynthesizer&gt; ; chiude il sorgente\nLo stesso file sorgente senza commenti.\n&lt;CsoundSynthesizer&gt; \n &lt;CsOptions&gt; \n &lt;/CsOptions&gt; \n &lt;CsInstruments&gt;\n sr = 44100 \n kr = 4410 \n ksmps = 10 \n nchnls = 1 \n instr 1 \n a1 oscili 10000, 1000, 1 \n out a1 \n endin \n &lt;/CsInstruments&gt; \n &lt;CsScore&gt; \n f1 0 4096 10 1 .7 .5\n i1 0 12\n &lt;/CsScore&gt; \n &lt;/CsoundSynthesizer&gt;"}
{"id": "710316", "revid": "834", "url": "https://it.wikipedia.org/wiki?curid=710316", "title": "Esercizi per gravicembalo", "text": ""}
{"id": "710318", "revid": "1610933", "url": "https://it.wikipedia.org/wiki?curid=710318", "title": "Moffetta", "text": ""}
{"id": "710321", "revid": "834", "url": "https://it.wikipedia.org/wiki?curid=710321", "title": "Glabec", "text": ""}
{"id": "710324", "revid": "228587", "url": "https://it.wikipedia.org/wiki?curid=710324", "title": "Eurialo", "text": ""}
{"id": "710325", "revid": "173933", "url": "https://it.wikipedia.org/wiki?curid=710325", "title": "Jaguar XK8", "text": ""}
{"id": "710326", "revid": "173933", "url": "https://it.wikipedia.org/wiki?curid=710326", "title": "Jaguar XKR", "text": ""}
{"id": "710329", "revid": "767487", "url": "https://it.wikipedia.org/wiki?curid=710329", "title": "Vincenzo Bindi", "text": "Biografia.\nVincenzo Bindi nasce il 21 gennaio 1852 a Giulianova, precisamente in un palazzo nobile di proprieta' della famiglia, sito nel odierno Corso Garibaldi a Giulianova Paese.\nStudi\u00f2 a Napoli, dove segu\u00ec sia il corso di giurisprudenza che quelli di letteratura e filosofia alla Scuola Normale Superiore.\nNel 1881 ricevette la patente definitiva per l'insegnamento umanistico nelle scuole del Regno, sebbene fino a quel momento avesse ricevuto delle nomine triennali presso il Liceo Ginnasio \"Pietro della Vigna\" di Capua. Successivamente insegn\u00f2 presso il Liceo \"Mazzocchi\" di Santa Maria Capua Vetere.\nNel 1900, dopo una lunga reggenza interinale, assunse la direzione definitiva della Scuola Normale Femminile di Santa Maria Capua Vetere.\nFu storico dell'arte, particolarmente di quella abruzzese, e nel 1889 pubblic\u00f2 l'opera \"Monumenti storici ed artistici degli Abruzzi, dal secolo IV al secolo XVIII\" che port\u00f2 ad una valorizzazione culturale dell'intero patrimonio artistico della regione Abruzzo con un testo di circa 1.000 pagine ed un volume di tavole opera di importanti artisti del tempo (Gonsalvo Carelli, Filippo Palizzi, Valerico Laccetti, Francesco Paolo Michetti, Raffaello Pagliaccetti, Teofilo Patini, Gennaro Della Monica, Costantino Barbella, Pietro Piccirilli, Pasquale Celommi, L. de Laurentiis).\nSpos\u00f2 Rosina Carelli, figlia del celebre pittore Consalvo Carelli, importante rappresentante della cosiddetta \u201cScuola di Posillipo\u201d.\nViaggi\u00f2 per mezza Europa visitando Inghilterra, Belgio, Paesi Bassi, Germania e Svizzera.\nNel 1911 fu nominato rappresentante del Mandamento di Giulianova nel Consiglio Provinciale di Teramo : Bindi era stimato soprattutto per la sua opera instancabile di valorizzazione dell'Abruzzo e per il suo spessore morale.\nMor\u00ec a Napoli il 2 maggio 1928. Alla morte lasci\u00f2 al comune di Giulianova la sua raccolta di opere d'arte, soprattutto dipinti di scuola napoletana, nonch\u00e9 la sua ricca biblioteca, che comprende libri molto rari fra cui due incunaboli e trentadue cinquecentine.\n\u00abLa collezione io l\u2019ho destinata alla mia dilettissima patria Giulianova. Ho mirato, cos\u00ec facendo, ad assicurare anzitutto la conservazione della parte del mio patrimonio che pi\u00f9 mi \u00e8 cara, sia per le cure ed i sacrifici che mi \u00e8 costato il raccoglierla, sia per il conforto che, in mezzo ad essa, ho trovato nelle moltissime tristi contingenze della mia vita; ad offrir poi alla giovent\u00f9 studiosa il mezzo di poter acquistare larghe ed utili cognizioni intorno alla storia importantissima, sotto qualunque aspetto, della nostra nobilissima regione\u00bb.\nOggi la biblioteca civica e la pinacoteca civica sono a lui intitolate. \u00c8 sepolto nel cimitero di Giulianova.\nEpistolario.\nVincenzo Bindi lasci\u00f2 oltre duemila lettere, ricevute dai pi\u00f9 importanti personaggi della cultura italiana e straniera. Sono oggi depositate a Giulianova, presso la Biblioteca a lui intitolata e raccolte in 27 cartelle."}
{"id": "710330", "revid": "60251", "url": "https://it.wikipedia.org/wiki?curid=710330", "title": "Robert James Fischer", "text": ""}
{"id": "710331", "revid": "60251", "url": "https://it.wikipedia.org/wiki?curid=710331", "title": "Robert J. Fischer", "text": ""}
{"id": "710348", "revid": "256896", "url": "https://it.wikipedia.org/wiki?curid=710348", "title": "Festival Internazionale di Cinema di San Sebastian", "text": ""}
{"id": "710352", "revid": "729019", "url": "https://it.wikipedia.org/wiki?curid=710352", "title": "Castello di Kilkenny", "text": "Il castello di Kilkenny (\"Kilkenny Castle\" in inglese) \u00e8 una costruzione medievale risalente alla fine del XII secolo situata nell'omonima cittadina irlandese di Kilkenny.\nResidenza nei primi tempi della famiglia FitzWalter e poi Butler, \u00e8 stato la sede dell'assemblea dell'Irlanda confederata nel 1640. La prima struttura storica sorta nell'area del castello \u00e8 stata una torre in legno costruita nel 1172 da Richard de Clare, il conquistatore anglo-normanno meglio conosciuto come Strongbow. La zona, lungo il fiume Nore era strategicamente importante e venti anni pi\u00f9 tardi il genero di Trongbow, William Marshall, fece erigere un castello di pietra con quattro torri, tre delle quali ancora intatte. Fu acquistato nel 1391 dalla famiglia Butler; nobile e potente famiglia locale, e rimase di loro possesso fio al 1935 quando, a causa delle troppo onerose spese di manutenzione, furono costretti a vendere all'asta tutto il mobilio e poi nel 1967 a cedere tutto il castello per sole 50 sterline alla citt\u00e0.\nDopo lunghi restauri, il castello \u00e8 stato aperto al pubblico. Di interesse \u00e8 la Long Gallery, l'ala del castello pi\u00f9 vicina al fiume, che presenta un pregevole soffitto dipinto con motivi della tradizione celtica e preraffaelita e i ritratti della famiglia Butler\nStoria.\nIl castello di Kilkenny \u00e8 situato su una sporgenza strategica in una curva del fiume Nore. Questa era la posizione dove i re locali O' Carrols, O' Dunphys, Fitzpatricks avevano i loro castelli prima dell'invasione dei Normanni. Riccardo di Clare, conte di Pembroke (noto anche come \"Strongbow\"), costru\u00ec la prima torre Normanna in quel luogo nel 1172. Vent'anni dopo, suo genero, William Marshal, vi costru\u00ec il primo castello in pietra, di cui rimangono ancora tre torri; si entrava attraverso la ora distrutta parete est. Molte altre parti dell'originario castello sono state riportate alla luce durante degli scavi, come ad esempio contrafforti di pietra o un canale di scarico.\nLa famiglia Butler arriv\u00f2 in Irlanda durante l'invasione Normanna, cambiando il proprio nome da Walter nel 1185. Entro il 1391 i Butler erano diventati ricchi, e James Butler, 3\u00ba Conte di Ormonde compr\u00f2 il castello e si proclam\u00f2 governatore dell'area; il dominio della famiglia Butler su questa zona si protrasse per oltre cinque secoli.\nNel XVII secolo il castello and\u00f2 nelle mani di Elizabeth Preston, moglie dell'allora \"Signore e Luogotenente D'Irlanda\", un altro James Butler, 12\u00ba Conte e 1\u00ba Duca di Ormonde. James Butler era, contrariamente alla famiglia, un protestante e nelle \"Guerre della Confederazione Irlandese\" degli anni '40 del 1600 gioc\u00f2 il ruolo di rappresentante dell'autorit\u00e0 di re Carlo I. Comunque il suo castello divent\u00f2 il centro del movimento di ribellione della Irlanda Confederata, il cui Parlamento o \"Supremo Consiglio\" si riun\u00ec nel castello di Kilkenny negli anni 1642-1648.\nLa parete orientale e la torre nord furono danneggiate in un assedio nel 1650 da parte di Oliver Cromwell, durante la campagna di repressione della rovolta Irlandese. Esse furono successivamente abbattute. Poi, nel 1661, il castello fu rammodernato da Butler, che nel frattempo era tornato dall'esilio: fu costruita ad esempio una nuova entrata nelle mura meridionali.\nNel XVIII secolo il castello cadde in rovina, riflettendo il clima di decadenza che affliggeva la famiglia Butler; comunque una certa rinascita avvenne ad opera di Anna Wandesford of Castlecomer, che riport\u00f2 la ricchezza all'interno della famiglia Butler sposando John Butler, 17\u00ba conte di Ormonde.\nNel XIX secolo i Butler cercarono di riportare il castello al suo aspetto \"medievale\", ricostruendo l'ala nord ed estendendo la parete sud.\nDurante la guerra civile Irlandese del 1922 le forze Repubblicane furono assediate nel castello dalle dorze regolari dello Stato Libero d'Irlanda. Gli Ormonde, insieme al loro gatto pechinese, scelsero di rimanere nel castello nella loro camera da letto, sopra la grande porta d'accesso, il principale obiettivo dell'attacco. C'era un grosso cannone fuori dalla loro porta; un uomo fu ferito ma la maggior parte dei danni furono arrecati al castello, ai quali ci volle molto tempo per porre rimedio.\nLa famiglia Butler visse nel castello fino al 1935, quando vendettero il suo contenuto per 6000 sterline,s i trasfer\u00ec a Londra e lo abbandon\u00f2 per trent'anni. Comunque, nel 1967 Arthur Butler 6\u00ba Marchese e 24\u00ba Conte di Ormonde vendette il deteriorato e abbandonato castello al Comitato per il restauro del castello, per la cifra di 50 sterline, con la dichiarazione storica: \"Le persone di Kilkenny, come me e la mia famiglia, provano un grande orgoglio nel castello, e a noi non \u00e8 piaciuto vedere questo deterioramento. Noi abbiamo deciso che non si sarebbe dovuto permettere che cadesse in rovina. Ci sono gi\u00e0 troppe rovine in Irlanda\". Inoltre egli compr\u00f2 il terreno di fronte al castello dall'amministratore \"affinch\u00e9 non si costruissero edifici sopra e che il castello fosse visto in tutto il suo splendore e dignit\u00e0\".\nIl resto del XX secolo vide susseguirsi un grande numero di restauri ed interventi, oltre all'apertura del castello al pubblico. La Galleria Butler, nel sotterraneo del castello, ospita un susseguirsi di esibizioni organizzate dalla Kilkenny Art Gallery Society, in un luogo chiamato cos\u00ec in onore di Peggy e Hubert Butler. Apparteneva agli antenati di Mitchell e Devin Diesko."}
{"id": "710370", "revid": "174925", "url": "https://it.wikipedia.org/wiki?curid=710370", "title": "Euriloco (Odissea)", "text": "Euriloco, nella mitologia greca, \u00e8 uno dei compagni (nonch\u00e9 cognato) di Ulisse, citato nell\"Odissea\" di Omero.\nIl mito.\nEuriloco era l'amico di letto di Ulisse durante il ritorno ad Itaca dopo la guerra di Troia.\nDurante la sosta sull'isola di Circe, guid\u00f2 la spedizione alla casa della maga. Fu l'unico a rifiutarsi di entrare, evitando cos\u00ec di essere trasformato in un maiale, e dopo aver atteso invano di vedere uscire i compagni torn\u00f2 da Ulisse e lo preg\u00f2 di fuggire dall'isola.\nNell'incontro con le sirene, leg\u00f2 insieme a Perimede Ulisse all'albero maestro della nave e, pi\u00f9 avanti, sull'isola dei buoi del Sole istig\u00f2 i compagni nell'uccidere le vacche sacre al dio, nonostante avessero giurato il contrario.\nEuriloco fu l'ultimo della truppa a morire, affondando con i pochi compagni sopravvissuti di Ulisse, durante una tempesta provocata da Zeus, il quale distrusse la barca scagliandovi un fulmine."}
{"id": "710376", "revid": "287204", "url": "https://it.wikipedia.org/wiki?curid=710376", "title": "Giancarlo Lotti", "text": ""}
{"id": "710382", "revid": "339392", "url": "https://it.wikipedia.org/wiki?curid=710382", "title": "Vasily Kandinsky", "text": ""}
{"id": "710402", "revid": "282579", "url": "https://it.wikipedia.org/wiki?curid=710402", "title": "Cacciatori della Stura", "text": ""}
{"id": "710406", "revid": "599013", "url": "https://it.wikipedia.org/wiki?curid=710406", "title": "Fausto Bertoglio", "text": "Professionista dal 1973 al 1980, vinse il Giro d'Italia 1975.\nCarriera.\nGi\u00e0 tra gli allievi, all'et\u00e0 di sedici anni, fu campione italiano; specializzato in corse a tappe, si mise in luce anche tra i dilettanti: nel 1972 ottenne infatti la vittoria nella Settimana Ciclistica Bergamasca.\nPass\u00f2 professionista nel 1973 con la Brooklyn di Franco Cribiori, ma nei primi due anni di attivit\u00e0 non ottenne vittorie.\nNel 1975, al terzo anno tra i \"pro\" e al primo in maglia Jollj Ceramica, riusc\u00ec ad imporsi al Giro d'Italia, in una corsa senza Francesco Moser (preparatosi per il Tour de France) ed Eddy Merckx (per infortunio), dopo una lunga lotta con lo spagnolo Francisco Gald\u00f3s Vest\u00ec per la prima volta la maglia rosa dopo il successo nella cronoscalata del Ciocco, prendendola al compagno di squadra Giovanni Battaglin, riusc\u00ec a difenderla anche nell'ultima tappa, quella con arrivo in salita al Passo dello Stelvio, e si aggiudic\u00f2 la corsa con 41 secondi sul rivale spagnolo. Nello stesso anno riusc\u00ec ad imporsi anche nella Volta Ciclista a Catalunya e ottenne il secondo posto alla Coppa Bernocchi: questi risultati gli valsero la convocazione ai Campionati del mondo di Yvoir, che per\u00f2 concluse con un abbandono.\nNel 1976 vinse la Coppa Placci, e l'affermazione gli valse una nuova convocazione mondiale; si impose inoltre in un'altra tappa della Vuelta Ciclista a Catalunya e giunse terzo nella graduatoria finale del Giro d'Italia a meno di un minuto dal vincitore Gimondi; fu inoltre nono al Tour de France. Nel 1979 arriv\u00f2 settimo al Giro, ottenendo uno dei suoi ultimi risultati di rilievo. Concluse la carriera nel 1980 dopo aver svolto per un anno ruoli di gregariato per Francesco Moser alla Sanson-Campagnolo."}
{"id": "710407", "revid": "1619988", "url": "https://it.wikipedia.org/wiki?curid=710407", "title": "ATPasi fosfolipide-traslocante", "text": "La ATPasi fosfolipide-traslocante \u00e8 un enzima che appartiene alla classe delle idrolasi, situato nella membrana cellulare, specialmente del reticolo endoplasmatico, che ha lo scopo di favorire il movimento dei fosfolipidi attraverso la membrana. \nI fosfolipidi infatti, provvisti di una componente (testa) polare, non sono in grado di attraversare l'interno del doppio strato idrofobico della membrana, sebbene siano in grado di diffondere liberamente attraverso il piano della membrana stessa. I fosfolipidi, perci\u00f2, dopo essere stati sintetizzati nel citoplasma, si integrano all'interno del versante interno (citoplasmatico) della membrana, per poi interagire con le flippasi che li trasportano sul lato esterno. Tale trasferimento \u00e8 un processo di trasporto attivo che richiede energia, e avviene tramite l'idrolisi di ATP. Catalizzano la seguente reazione:\n\"ATP + H2O + fosfolipidein = ADP + fosfato + fosfolipideout\"\nL'azione delle flippasi \u00e8 importante al fine di mantenere una asimmetria funzionale nella composizione lipidica tra i due strati della membrana. La perdita di tale asimmetria, in seguito ad un malfunzionamento delle flippasi, o di altri fattori, pu\u00f2 avere conseguenze gravi per la cellula, e portare ad apoptosi. Nei mammiferi, \u00e8 stato inoltre dimostrato che la perdita dell'asimmetria nelle membrane dei neuroni \u00e8 una delle principali cause degli effetti neurodegenerativi della malattia di Alzheimer."}
{"id": "710413", "revid": "287204", "url": "https://it.wikipedia.org/wiki?curid=710413", "title": "Porsche 550 Spyder", "text": "La Porsche 550 Spyder \u00e8 un'automobile sportiva prodotta dalla casa automobilistica tedesca Porsche dal 1953 al 1957.\nIl contesto.\nDopo che alcuni prototipi avevano partecipato ad alcune gare nel corso dell'anno (come la 24 Ore di Le Mans), nell'ottobre del 1953, al Salone dell'automobile di Parigi, viene presentato il prototipo della Porsche 550 Spyder, una vettura pensata per le competizioni su strada che, in quell'epoca, impazzavano sulle reti viarie europee e americane, raccogliendo un enorme consenso di pubblico e rappresentando il principale \"veicolo\" pubblicitario per le case automobilistiche.\nDurante la fase di sviluppo, la Porsche utilizz\u00f2 un prototipo realizzato dalla Carrozzeria Rometsch, allo scopo di sperimentare sui campi di gara le varie soluzioni tecniche proposte.\nLa denominazione \"550 Spyder\" ha una doppia valenza. Il \"\"550\" \u00e8 dovuto al fatto che quel progetto era il 550\u00ba eseguito dallo studio di progettazione Porsche, mentre \"Spyder\"\", che richiamava la Cisitalia 202 Spyder Mille Miglia, era un indiretto omaggio a Pietro Dusio, sfortunato amico e benefattore della famiglia Porsche.\nLa vettura.\nIl telaio della vettura \u00e8 \"a scala\", fatto di 2 grandi tubi longitudinali uniti da un traliccio di tubi trasversali, sormontato da una carrozzeria particolarmente profilata ed elegante, studiata nella galleria del vento dell'universit\u00e0 di Stoccarda.\nIl propulsore (Typ 547), installato in posizione centrale-posteriore, venne progettato e sviluppato da Ernst Fuhrmann. Si tratta di un 4 cilindri boxer di 1.498 cm\u00b3 (85 x 66 mm) raffreddato ad aria con quattro alberi a camme in testa. Aveva un complesso sistema di distribuzione che prevedeva 9 alberi, 14 coppie coniche e 2 cilindriche che permetteva di superare la soglia dei 7000 giri/min. La complessit\u00e0 comportava una lunga messa a punto e ad un lungo processo produttivo di quasi 220 ore di lavoro per un motore completo. L'alimentazione era affidata a 2 carburatori Solex doppio corpo 40PJJ. Il raffreddamento ad aria era affidato ad una ventola a doppia entrata che sormontava il 4 cilindri. Alla prima prova al banco svilupp\u00f2 una potenza di 112 CV, tuttavia al massimo dello sviluppo arriv\u00f2 a 180 CV. Nelle versioni stradali pi\u00f9 \"tranquille\" erogava potenza di 70 CV mentre tocc\u00f2 135\u00a0CV nelle vetture ufficiali vincitrici della Targa Florio.\nLa leggerezza della vettura (590\u00a0kg), la penetrazione aerodinamica e la buona distribuzione delle masse, consentivano di raggiungere la velocit\u00e0 di 220\u00a0km/h, con capacit\u00e0 di accelerazione da 0 a 100\u00a0km/h in meno di 10 secondi, mantenendo spiccate doti di agilit\u00e0 direzionale e grande tenuta di strada. Le sue doti di estrema agilit\u00e0 nella versione da corsa erano in gran parte dovute alla particolare conformazione del telaio che per risparmiare peso fu alleggerito ai massimi livelli, con la conseguenza che poteva essere soggetto a rotture e quindi a pericolosi inconvenienti. Questo problema fu abilmente risolto pressurizzando l'interno del telaio tubolare e ponendo un manometro tra la strumentazione in modo che il pilota a seconda della perdita di pressione potesse decidere se ritirarsi o continuare.\nNel novembre del 1954, subissato dalle richieste dopo la convincente partecipazione alla Carrera Panamericana di quell'anno, Ferry Porsche decise di iniziare anche una produzione di \"550 Spyder\" per clienti sportivi, generalmente definite \"550S\" e, successivamente di stradali in piccola serie, generalmente definite \"550A\". In totale vennero costruite 90 esemplari, di cui soli 15 in versione corsa \"550RS\" e \"550A RS\".\nI piloti.\nPer le doti di leggerezza e maneggevolezza venne soprannominata \"\"Giant Killer\" dai piloti, che al volante di queste Spyder ebbero pi\u00f9 volte ragione di vetture ben pi\u00f9 potenti e blasonate o di barchette inglesi ed italiane.\nMolti piloti anche privati parteciparono con successo a molte competizioni in giro per il mondo. Tra questi anche Hans Herrmann che port\u00f2 questa vettura in gara alle Mille Miglia del 1953 e 1954; Wolfgang von Trips che la pilot\u00f2 al Nurburgring e Fritz Huschke von Hanstein che guid\u00f2 la vettura a Le Mans e alla 12 Ore di Sebring. Probabilmente per\u00f2 il pi\u00f9 famoso \u00e8 James Dean, il giovane attore-pilota statunitense che proprio a bordo di una di queste vetture mor\u00ec nel 1955. Egli aveva battezzato la sua vettura col numero 130 e il nome \"Little Bastard\"\".\nSu una di queste vetture per la prima volta venne montato un alettone. In occasione della 1000 Km del Nurburgring del 1956 una Porsche 550 privata in prova segn\u00f2 un tempo di 20 secondi circa inferiore a quello delle 550A ufficiali. Questo perch\u00e9 venne dotata di un grande alettone arancione con effetto deportante al di sopra l'abitacolo dal pilota-ingegnere svizzero Michael May. Non pot\u00e9 partecipare alla gara a causa dell'opposizione di Huschke von Hanstein, responsabile del reparto corse Porsche ma dimostr\u00f2 la validit\u00e0 della sua idea, che venne trasferita sulle auto da corsa da quel momento in poi."}
{"id": "710414", "revid": "287204", "url": "https://it.wikipedia.org/wiki?curid=710414", "title": "Protoindustria", "text": "La protoindustria, \u00e8 un termine usato dagli storici per indicare un modo di organizzazione delle attivit\u00e0 extra-agricole, caratterizzato da notevole vitalit\u00e0 e capacit\u00e0 di adattamento, anche a lungo termine.\nStoria.\nLa protoindustria si svilupp\u00f2 in Europa tra il XVI e il XVIII secolo. In questo periodo, nelle aree in cui si svilupp\u00f2 l'industria a domicilio con il metodo definito \"Verlagssystem\", l'attivit\u00e0 manifatturiera avveniva nelle \"botteghe artigiane\" o persino nelle stesse case dei contadini. Dato che la produzione artigianale era ostacolata e limitata da \"regolamenti corporativi\", il settore dell'industria a domicilio fu quello pi\u00f9 dinamico nell'Europa seicentesca e soprattutto primo settecentesca.\nDiffusasi nelle aree rurali, dove gli abitanti possedevano una discreta o almeno minima competenza tessile, prevedeva un mercante-imprenditore che, possessore delle materie prime e, spesso, dei telai, era anche datore di lavoro delle famiglie contadine, cui affidava balle di cotone o (meglio) canapa e lino, che poi, trasformate in filato (pi\u00f9 raramente in panni e teli), faceva ritirare da alcuni suoi agenti. In tal modo le famiglie contadine, soprattutto durante il periodo dal tardo autunno all'inizio della primavera, quando il lavoro agricolo conosceva un evidente rallentamento, potevano integrare i proventi del lavoro dei campi con quello del filatoio o del telaio.\nLe caratteristiche e i maggiori vantaggi, che questo tipo di attivit\u00e0 secondaria presentava per l'imprenditore, erano il basso costo della manodopera e la sua flessibilit\u00e0. E se inizialmente la famiglia contadina restituiva direttamente agli agenti del mercante panni o teli tessuti, pur con una qualit\u00e0 certamente inferiore a quella che le botteghe cittadine erano in grado di fornire, con l'aumento della richiesta dei tessuti e di nuovi standard qualitativi la tessitura diventer\u00e0 un'attivit\u00e0 specializzata, sottratta alle botteghe protette dalle corporazioni artigiane cittadine, e concentrata, a partire dal XVIII secolo in grandi opifici dove operano operati tessili.\n\u00c8 per questa ragione che l'inizio della decadenza della protoindustria si fa coincidere con il 1713, quando John Lombe fonda uno stabilimento dotato di una macchina per lavorare la seta, impiegandovi 300 operai."}
{"id": "710415", "revid": "119797228", "url": "https://it.wikipedia.org/wiki?curid=710415", "title": "Nicola Ardoino", "text": "Biografia.\nEsordi.\nNel 1833 da ufficiale della Brigata Pinerolo, fu condannato a morte in contumacia dal governo di Carlo Alberto per la sua partecipazione all'insurrezione mazziniana.\nL'adesione al movimento mazziniano.\nIl 3 febbraio 1833 ebbe un ruolo nell'invasione della Savoia organizzata da Mazzini ed affidata a Ramorino.\nNel 1850 fu tra i fondatori, a Genova, della Societ\u00e0 di Tiro Nazionale.\nAccenna a lui Cavour in una lettera al La Farina del 1\u00ba-2 marzo 1859.\nI Cacciatori delle Alpi.\nCon Medici e Cosenz, nel 1859, comand\u00f2 uno dei tre reggimenti che costituivano la brigata dei Cacciatori delle Alpi.&lt;br&gt;\nEbbe un ruolo rilevante alla battaglia di Varese.\nNel corso della campagna deve essersi verificato un distacco tra lui ed il generale: il 12 settembre 1859, da Iseo, scriveva a Bixio riferendo l'opinione corrente che Garibaldi avesse dato le dimissioni dai Cacciatori delle Alpi per passare al comando dei volontari che avevano liberato la Romagna. Evidentemente non ne era informato.&lt;br&gt;\nIl 23 novembre 1859, sempre da Iseo, scriveva a Bixio, lamentando la non giusta disistima da parte di Garibaldi."}
{"id": "710418", "revid": "1154737", "url": "https://it.wikipedia.org/wiki?curid=710418", "title": "Nore (fiume)", "text": "Il Nore (irl. \"An Fheoir\") \u00e8 un fiume che scorre nella parte centro-meridionale dell'Irlanda. \nPercorso.\nNasce nella contea di Laois presso l'Arderin e, attraversando la citt\u00e0 di Kilkenny e confluendo nel Barrow va a formare le Tre sorelle insieme al Suir e, vicino Waterford, sfocia nel Mare Celtico.\nLe acque del fiume, soprattutto vicino Kilkenny, hanno in determinati periodi un colore rossastro per via della presenza di materiali di tipo ferroso, fra tutti l'ematite, sulle colline circostanti al centro abitato.\nIl Green's Bridge \u00e8 un ponte che attraversa il fiume Nore nella Kilkenny, il costruito 1766."}
{"id": "710420", "revid": "287204", "url": "https://it.wikipedia.org/wiki?curid=710420", "title": "Shaymin", "text": ""}
{"id": "710426", "revid": "63756", "url": "https://it.wikipedia.org/wiki?curid=710426", "title": "Oblast di Omsk", "text": ""}
{"id": "710428", "revid": "25884", "url": "https://it.wikipedia.org/wiki?curid=710428", "title": "Porsche 550", "text": ""}
{"id": "710432", "revid": "287204", "url": "https://it.wikipedia.org/wiki?curid=710432", "title": "Sandro Lopopolo", "text": "Fu medaglia d'argento alle Olimpiadi di Roma del 1960, nei pesi leggeri e Campione del mondo dei superleggeri (1966-1967).\nBiografia.\nLopopolo nacque a Milano da immigrati pugliesi. Crebbe nel quartiere periferico di Quarto Oggiaro.\nCarriera nei dilettanti.\nFu Campione italiano dilettanti, nei pesi piuma, a Milano, nel 1959. L'anno successivo, a Torino, fu eliminato nei quarti di finale del torneo dei pesi leggeri da Franco Brondi. Si rifece, eliminando il rivale alle selezioni per rappresentare l'Italia alle Olimpiadi di Roma del 1960. \nAi giochi olimpici, giunse in finale nei leggeri, battendo l'indonesiano John Balang, il sudafricano Johannes Steyn, l'irlandese Daniel O' Brien, lo statunitense Harry Campbell e l'argentino Abel Laudonio, vincitore dei Giochi Panamericani 1959. Cedette in finale al pi\u00f9 esperto polacco Kazimierz Pa\u017adzior, conquistando la medaglia d'argento.\nIn totale, nella categoria dilettanti, combatt\u00e9 58 volte, con 50 vittorie, due pareggi e sei sconfitte.\nCarriera nei professionisti.\nDivenne professionista nel 1961, nella scuderia di Steve Klaus. Dopo 31 incontri senza sconfitte (con tre pari e un no contest), fu designato per l'assegnazione del titolo italiano dell'istituenda categoria dei superleggeri. Il 28 novembre 1963 si aggiudic\u00f2 la cintura, battendo ai punti in dodici riprese Franco Caruso. \nDifese vittoriosamente il titolo contro Giordano Campari e Massimo Consolati, sempre ai punti. Nel dicembre 1963, a Milano, batt\u00e9 ai punti il cubano Doug Vaillant, gi\u00e0 sfidante di Carlos Ortiz per il titolo mondiale dei pesi leggeri.\nIl 24 settembre 1964, a Treviso, Lopopolo accett\u00f2 la sfida dell'aretino Piero Brandi per il titolo italiano. Di fronte a un pubblico completamente dalla parte dello sfidante, Lopopolo, come sua abitudine, fece il minimo per prevalere ma fu punito da un verdetto favorevole allo sfidante per due-tre punti. Sub\u00ec cos\u00ec la sua prima sconfitta e perse la cintura italiana. Riconquist\u00f2 il titolo nel match di rivincita a Genova, il 13 marzo dell'anno successivo, per abbandono di Brandi all'8\u00ba round.\nIl 17 luglio 1965, a Santa Cruz de Tenerife, fall\u00ec il suo primo tentativo di conquistare la cintura europea, sconfitto ai punti in 15 riprese dal campione locale, Juan \"Sombrita\" Albornoz. Chiuse l'anno con una nuova vittoriosa difesa del titolo italiano, il 14 dicembre ad Ascoli, battendo ai punti Romano Bianchi.\nIl 29 aprile 1966 sfid\u00f2 il campione mondiale, il venezuelano Carlos Hern\u00e1ndez, che aveva conquistato il titolo battendo nientemeno che Eddie Perkins, il grande avversario di Duilio Loi. Al Palazzo dello Sport di Roma, Lopopolo vinse ai punti, conquistando cos\u00ec il titolo assoluto della categoria. Fu il settimo italiano a diventare Campione del mondo di pugilato, dopo Primo Carnera, Mario D'Agata, Duilio Loi, Sandro Mazzinghi, Nino Benvenuti e Salvatore Burruni. \nL'incontro non fu a senso unico. Lopopolo gi\u00e0 leggermente ferito alla prima ripresa da una testata, ribatt\u00e9 colpo su colpo agli attacchi dell'avversario, innervosendolo. La settima ripresa fu nettamente vinta dal milanese e, successivamente, il campione del mondo fu richiamato ufficialmente per scorrettezze. All'ultima ripresa, pur molto stanco, Hern\u00e1ndez fece appello all'orgoglio e mand\u00f2 al tappeto l'italiano che, per\u00f2 si rialz\u00f2 prontamente e termin\u00f2 l'incontro. I due giudici videro Lopopolo vittorioso per tre punti, mentre l'arbitro spagnolo si espresse per il pari. \nPerse poi ai punti due match non validi per il titolo, in Sudamerica. Il primo a Caracas, contro l'altro venezuelano Vicente Rivas; il secondo a Buenos Aires con il futuro campione mondiale WBA, l'italoargentino Nicolino Locche.\nIl 21 ottobre 1966, al Palasport di Roma, difese vittoriosamente la cintura mondiale sconfiggendo il temibile Vicente Rivas per Kot all'ottava ripresa di fronte a quasi quindicimila spettatori. Dopo sei riprese monotone, acceler\u00f2 improvvisamente la sua azione frastornando l'avversario che, nell'intervallo fra il 7\u00ba e l'8\u00ba round decise di abbandonare.\nIl 30 aprile 1967 accett\u00f2 la borsa di 25 milioni per mettere in palio il titolo di fronte al nippoamericano Takeshi Fuji, sul ring del Ry\u014dgoku Kokugikan di Tokyo. Dopo aver vinto la prima ripresa, Lopopolo fu colpito da un gancio secco al mento e fin\u00ec al tappeto. Si rialz\u00f2 ma fu atterrato altre due volte nella stessa ripresa. Perse il titolo per KO al minuto 2:33 del 2\u00ba round.\nProsegu\u00ec l'attivit\u00e0 fino al 1973. Nel 1969 batt\u00e9 ai punti a Milano l'ex campione europeo Olli M\u00e4ki. Consegu\u00ec numerose vittorie ma fall\u00ec due tentativi di conquistare il titolo europeo dei superleggeri che, in entrambi i casi era vacante. Il 22 aprile 1970, a Montecatini, perse ai punti da Ren\u00e9 Roque; il 28 febbraio 1972, a Parigi, dall'altro francese Roger Zami, sempre ai punti. \nIl 22 marzo 1971, sempre a Parigi, combatt\u00e9 nei welter battendo ai punti in dieci riprese l'idolo locale Roger Menetrey, un picchiatore che vantava 39 vittorie prima del limite su 42. Il 9 dicembre dello stesso anno, a Grenoble, tent\u00f2 di conquistare la cintura europea della superiore categoria, di cui era venuto in possesso proprio Menetrey, ma il suo sogno s'infranse perdendo per Kot alla tredicesima ripresa. \nChiuse l'attivit\u00e0 pugilistica con 59 vittorie (21 prima del limite, 7 pari e 10 sconfitte (2 prima del limite), su 77 combattimenti disputati.\nCaratteristiche tecniche.\nMancino, Lopopolo praticava una boxe pi\u00f9 tecnica che spettacolare, accettando i rischi con estrema parsimonia. Centellinava le sue apparizioni sul ring e preparava gli incontri con estrema accuratezza e meticolosit\u00e0. Per tale motivo fu definito un pugile \"sintetico\" e non raggiunse mai la popolarit\u00e0 di un Loi, un Benvenuti o un Mazzinghi. Ciononostante, durante la sua carriera, non manc\u00f2 di esibirsi in alcuni fiacchi e abulici match che si conclusero in sconcertanti sconfitte.\nVita privata.\nLopopolo spos\u00f2 la fidanzata Ida Antonelli nel novembre 1965 e nel 1966 nacque Stefano, il primo di tre figli. Nel 1968 nacque Vanessa, la secondogenita e nel 1972 Nicoletta. \n\u00c8 morto a settantaquattro anni di et\u00e0 nella citt\u00e0 natia. Le sue ceneri sono custodite al Cimitero Monumentale di Milano tra i \"Cittadini illustri e benemeriti\".\nRiconoscimenti.\nGli fu conferita l'onorificenza di \"Cavaliere dello Sport\". \nL'8 novembre 2014 fu intitolato alla sua memoria, nel quartiere milanese di provenienza di Quarto Oggiaro, il \"Centro Aggregativo Multifunzionale\"."}
{"id": "710433", "revid": "124942718", "url": "https://it.wikipedia.org/wiki?curid=710433", "title": "Warren Zevon", "text": "\u00c8 stato tra i cantautori statunitensi pi\u00f9 acuti e irriverenti della sua epoca.\nBiografia.\nFiglio di un giocatore d'azzardo, nacque a Chicago (USA) ma crebbe tra California e Arizona. A 16 anni, a seguito del divorzio dei genitori, part\u00ec per New York con l'auto vinta dal padre, alla ricerca del successo come cantante folk. Nel 1966 torn\u00f2 in California come cantante nel duo folk Lyme &amp; Cybelle, era anche un buon pianista e chitarrista. Debutt\u00f2 come solista nel 1969 con \"Wanted Dead or Alive\" che pass\u00f2 per\u00f2 inosservato; in seguito compose le musiche per \"jingle\" pubblicitari e collabor\u00f2 con gli Everly Brothers.\nIl successo arriv\u00f2 per\u00f2 grazie al supporto dall'amico Jackson Browne che gli procur\u00f2 un contratto con l'Asylum Records. Browne produsse i suoi primi 2 album: \"Warren Zevon\" (1976), con la canzone \"I'll Sleep When I'm Dead\" e \"Excitable Boy\" (1978) con \"Werewolves of London\" che uscita come singolo ottenne un buon successo commerciale. Dopo due anni passati a disintossicarsi dall'alcol pubblic\u00f2 nel 1980 \"Bad Luck Streak in Dancing School\" per la Elektra, seguito l'anno successivo dal live \"Stand in the Fire\".\nZevon \u00e8 un autore i cui testi sono stati apprezzati per il valore poetico ma anche per l'impegno sociale e il sapore vagamente profetico. Scriveva infatti nel 1982 nella canzone \"The Envoy\", titolo-guida dell'album \"omonimo\" ispiratogli dai racconti di un diplomatico statunitense, Philip Habib, impegnato nell'incursione israeliana in Libano del 1982:\nRicade nella dipendenza dall'alcol e solo nel 1987 ritorna sulle scene registrando insieme a 3/4 dei R.E.M. (Peter Buck, Mike Mills e Bill Berry) dapprima il suo nuovo disco \"Sentimental Hygiene\", e poi un album di cover pubblicate solo nel 1990 dalla Giants Records a nome Hindu Love Gods. Nel 1989 pubblica per Virgin \"Transverse City\", sorta di concept album sul fenomeno letterario del cyberpunk e che vede la collaborazione di grossi artisti come Jerry Garcia, David Gilmour, Neil Young, Benmont Tench.\n\"Mr. Bad Example\" del 1991 segna un ritorno alle origini. \"Learning to Flinch\" del 1993 \u00e8 il suo secondo album dal vivo. Nel 1995 pubblica \"Mutineer\" con la collaborazione di David Lindley, Bruce Hornsby e Rosemary Butler. Nel 2000 pubblica \"Life'll Kill Ya\". \"My Ride's Here\" del 2002 vede la partecipazione di David Letterman. Nel 2002 gli viene diagnosticato un mesotelioma, causato da esposizione all'amianto. Dopo aver suonato in carriera insieme a molti musicisti di valore - fra cui Bruce Springsteen, Waddy Watchel, David Landau, Leland Sklar, Jeff Porcaro e Don Henley - ammalato e consapevole di essere prossimo a morire, chiam\u00f2 a raccolta tutti i suoi amici per incidere il suo ultimo album, \"The Wind\" (2003): cant\u00f2 cos\u00ec nella canzone, registrata nella sua camera da letto, che chiude, quasi come un testamento sentimentale e spirituale al tempo stesso, il suo ultimo lavoro:"}
{"id": "710439", "revid": "1372005", "url": "https://it.wikipedia.org/wiki?curid=710439", "title": "Edward Teller", "text": "Biografia.\nFisico nucleare di origine ebreo-ungherese, nel corso degli anni trenta emigr\u00f2 negli Stati Uniti d'America. Teller appartenne a quel gruppo di famosi scienziati di nazionalit\u00e0 ungherese, cresciuti a Budapest all'inizio del XX secolo e poi costretti a rifugiarsi negli USA per sfuggire alle persecuzioni naziste, gruppo comprendente anche Stephen Brunauer, Paul Erd\u0151s, Eugene Wigner, John von Neumann e Le\u00f3 Szil\u00e1rd. Questo straordinario gruppo di geni era anche stato ironicamente denominato come il \"clan degli ungheresi\".\nDurante la seconda guerra mondiale partecip\u00f2 al Progetto Manhattan per la costruzione della bomba atomica, progetto coordinato dal fisico Robert Oppenheimer, di cui Teller divenne in seguito acerrimo oppositore. Insieme con Hermann Arthur Jahn descrisse il fenomeno noto come effetto Jahn-Teller. \u00c8 il \"padre\" della bomba termonucleare, o bomba all'idrogeno, il cui primo esemplare sperimentale fu fatto esplodere il 1\u00ba novembre 1952 nell'atollo Enewetak dell'Oceano Pacifico (\"Operation Ivy\"). Fu anche tra gli ideatori dell'operazione Plowshare sull'utilizzo civile delle bombe atomiche.\nRiconoscimenti.\nNel 1962 gli venne conferito il Premio Enrico Fermi. Nel 1991 vinse il primo premio Ig Nobel (un premio parodistico) per la Pace, come padre della bomba all'idrogeno e primo sostenitore dello \"Strategic Defense Initiative\" (o Guerre stellari), \u00ab [...] per aver dedicato la vita al cambiamento del concetto di pace quale era stato inteso sinora\u00bb. Il 23 luglio 2003, meno di due mesi prima della sua morte, il presidente George W. Bush gli ha concesso la medaglia presidenziale della libert\u00e0.\nRiferimenti nella cultura di massa.\nPer la notoriet\u00e0 e il carattere controverso della sua figura, ricorrono nella cultura di massa dei personaggi probabilmente a lui ispirati:"}
{"id": "710444", "revid": "729019", "url": "https://it.wikipedia.org/wiki?curid=710444", "title": "Tolleranza (fisiologia)", "text": "La tolleranza \u00e8 la perdita di risposta ad un farmaco.\nConsiderando la curva di un grafico dose-risposta alla somministrazione di un farmaco, all'aumentare della dose di farmaco, aumenta l'effetto; con l'uso ripetuto la curva si sposta verso destra (tolleranza) ed \u00e8 quindi richiesta una dose maggiore per produrre lo stesso effetto precedentemente ottenuto alla dose inferiore. \nEsistono molte forme di tolleranza che si basano su molteplici meccanismi.\nLa tolleranza pu\u00f2 essere selettiva e svilupparsi ad alcuni effetti di un farmaco molto pi\u00f9 rapidamente rispetto ad altri. \nPer esempio, la tolleranza all'euforia prodotta da oppioidi quali l'eroina si sviluppa rapidamente, mentre la tolleranza agli effetti su funzioni vitali, quali la respirazione e la pressione arteriosa si sviluppa pi\u00f9 lentamente. Quindi un tossicodipendente tende ad aumentare la dose per mantenere la funzione euforizzante, ma va cos\u00ec incontro a blocco respiratorio.\nTolleranza innata o congenita.\nLa \"tolleranza innata\" \u00e8 una sensibilit\u00e0 (o mancanza di sensibilit\u00e0), determinata geneticamente, a un farmaco, che \u00e8 osservabile sin dalla prima volta che il farmaco viene assunto. La tolleranza innata \u00e8 una variabile individuale che influenza lo sviluppo dell'abuso o della tossicodipendenza.\nTolleranza acquisita.\nLa \"tolleranza acquisita\" pu\u00f2 essere suddivisa in tre tipi: \"farmacocinetica\", \"farmacodinamica\" e \"tolleranza appresa\", comprendente una forma di tolleranza comportamentale riferita come \"tolleranza condizionata\".\nTolleranza farmacocinetica.\nLa \"tolleranza farmacocinetica\" \u00e8 determinata da cambiamenti nella distribuzione o nel metabolismo del farmaco dopo somministrazione ripetuta di modo che concentrazioni ridotte siano presenti nel sangue e, di conseguenza, anche nei siti di azione. Tutto ci\u00f2 si manifesta con la diminuzione dei livelli plasmatici e quindi degli effetti terapeutici.\nTolleranza farmacodinamica.\nLa \"tolleranza farmacodinamica\" \u00e8 determinata da cambiamenti adattativi che si sono verificati nell'ambito di sistemi modificati dal farmaco, tali che la risposta a una data concentrazione di farmaco si riduce. I meccanismi pi\u00f9 importanti sono la riduzione della densit\u00e0 recettoriale o dell'efficienza dell'accoppiamento del recettore al proprio sistema di trasduzione del segnale.\nTolleranza appresa.\nLa \"tolleranza appresa\" \u00e8 determinata da meccanismi di compensazione che vengono appresi.\nUn tipo di tolleranza appresa viene definita \"tolleranza comportamentale\". Questo termine descrive le strategie attraverso cui l'individuo consapevole di un proprio deficit impara a mantenere la funzione deficitaria tramite tentativi ripetuti. Un esempio \u00e8 imparare a camminare lungo una linea retta, nonostante l'incoordinazione motoria prodotta dall'intossicazione da alcol.\nUn caso a parte di tolleranza comportamentale viene definita come \"tolleranza condizionata\". La tolleranza condizionata (tolleranza specifica per una determinata situazione) \u00e8 un meccanismo di apprendimento che si sviluppa quando un farmaco viene sempre assunto in presenza di dati riferimenti ambientali (odore associato al farmaco, visione della siringa), questi possono anticipare la presenza del farmaco e dare origine a fenomeni di adattamento ancora prima che il farmaco raggiunga il sito d'azione.\nSensibilizzazione o tolleranza inversa.\nLa \"sensibilizzazione\" o \"tolleranza inversa\" \u00e8 l'aumento della risposta con la ripetizione della stessa dose di farmaco (spostamento verso sinistra della curva dose-risposta) ed \u00e8 tipica di cocaina ed anfetamine.\nTolleranza crociata.\nLa \"tolleranza crociata\" \u00e8 una tolleranza a farmaci dotati di struttura e meccanismo d'azione simili al farmaco di cui si fa uso ripetuto, ma che non sia stato necessariamente gi\u00e0 a contatto con l'organismo prima della somministrazione e dell'assorbimento del suddetto. Un esempio \u00e8 quello che riguarda benzodiazepine e barbiturici, entrambi agonisti indiretti sui recettori GABAa del SNC."}
{"id": "710446", "revid": "287204", "url": "https://it.wikipedia.org/wiki?curid=710446", "title": "Gancio di coda", "text": "Il gancio di coda o gancio d'arresto \u00e8 un'asta con l'estremit\u00e0 ad uncino che \u00e8 fissata alla parte posteriore di un aereo imbarcato e che permette l'arresto dello stesso nel limitato spazio di un ponte di volo di una portaerei, durante la manovra di appontaggio. \nQuesto dispositivo fu ideato da Hugh Robinson, e provato per la prima volta da Eugene Ely il 18 gennaio 1911, quando col suo aereo atterr\u00f2 sulla USS Pennsylvania alla fonda nella baia di San Francisco.\nOggigiorno, ogni velivolo imbarcato, ad ala fissa e atterraggio convenzionale, \u00e8 dotato di questo dispositivo (quindi non lo hanno n\u00e9 gli elicotteri n\u00e9 gli aerei ad atterraggio verticale (VTOL o STOVL) quali gli Harrier).\nIn fase di avvicinamento alla portaerei (prima dell'appontaggio quindi) il pilota commuta la posizione del gancio d'arresto da orizzontale (posizione che ha il dispositivo durante il volo) ad inclinata verso il basso, in quanto tale gancio dovr\u00e0 impigliarsi in uno dei tre (o meno comunemente quattro) cavi d'arresto che si trovano distesi attraverso il ponte di volo, (durante un appontaggio ben fatto dovrebbe essere il terzo cavo, contando a partire da quello pi\u00f9 a poppa). Saranno poi questi cavi, o meglio i loro dispositivi di srotolamento, ad assorbire tutta l'energia cinetica dell'aeroplano e permettere quindi ad esso di fermarsi sulla corta pista che \u00e8 il ponte di volo della portaerei. Lo sforzo per struttura del velivolo, gancio e cavi \u00e8 molto alto, in quanto gli aerei effettuano l'appontaggio con i motori all'85% della potenza, per lasciare all'aereo sufficiente energia per decollare nuovamente, in caso di mancato aggancio."}
{"id": "710451", "revid": "697352", "url": "https://it.wikipedia.org/wiki?curid=710451", "title": "Chiesa di Santa Caterina in Caggiano", "text": ""}
{"id": "710458", "revid": "253269", "url": "https://it.wikipedia.org/wiki?curid=710458", "title": "Mary Anderson (attrice 1918)", "text": "Biografia.\nSpesso confusa con l'omonima attrice teatrale morta nel 1940, Mary Anderson partecip\u00f2 a diverse pellicole durante gli anni quaranta. Entr\u00f2 nel mondo del cinema giovanissima, all'et\u00e0 di sedici anni, e nel 1939 entr\u00f2 a fare parte del cast di \"Via col vento\" nel ruolo di Maybelle Meriweather. Dopo avere firmato un contratto con la Twentieth Century Fox, recit\u00f2 nel film \"Prigionieri dell'oceano\" (1943) di Alfred Hitchcock e nella pellicola biografica \"Wilson\" (1944).\nAlla fine della sua carriera cinematografica, partecip\u00f2 negli anni cinquanta alla celebre soap-opera \"Peyton Place\". \u00c8 stata sposata con il direttore della fotografia Leon Shamroy."}
{"id": "710459", "revid": "125203485", "url": "https://it.wikipedia.org/wiki?curid=710459", "title": "Aldo Boffi", "text": "A cavallo tra gli anni 1930 e 1940 si alternava nella classifica cannonieri della Serie A con Ettore Puricelli, conquistando tre titoli personali, e fu anche capocannoniere in Coppa Italia nella stagione 1936-1937.\nCarriera.\nPrelevato dalla di Giussano al costo di cinquemila lire, Boffi esord\u00ec nel , in Serie B, nel campionato 1934-1935.\nGioc\u00f2 gli anni migliori della sua carriera nel \u2013 nome all'epoca adottato dal Milan per ragioni politiche \u2013, con cui esord\u00ec il 1\u00ba novembre 1936 contro il , arrivando fra i migliori cannonieri della massima serie gi\u00e0 dal secondo anno con 16 reti. Nella stagione 1938-1939 vinse il primo titolo di capocannoniere con 19 reti, in condivisione con il bolognese Ettore Puricelli. Il 20 novembre 1938 esord\u00ec anche nella nazionale contro la , tuttavia in maglia azzurra non ebbe molta fortuna, totalizzando solo due presenze e nessuna rete.\nCapocannoniere anche nel campionato 1939-1940 con 24 reti, lo fu anche nell'edizione 1941-1942 con 22, diventando il secondo attaccante dopo Giuseppe Meazza a fare il tris. A tutt'oggi rimane, con 136 reti, il quinto miglior goleador della storia del Milan nonch\u00e9 il miglior marcatore rossonero in una singola edizione della Coppa Italia (a pari merito con Gianni Rivera) grazie alle sette reti messe a segno nell'edizione 1936-1937.\nL'ultimo campionato prima dell'interruzione per la seconda guerra mondiale segn\u00f2 solamente 4 reti. Una volta concluso il conflitto, nel 1945 riprese a giocare con l' senza ottenere grandi risultati.\nPassato al , in Serie B, vi gioc\u00f2 dal 1946 al 1951 e in una delle sue ultime partite, nel 1949 (Seregno- 7-1), segn\u00f2 una quaterna e nella stagione 1946-1947 fu capocannoniere del campionato."}
{"id": "710467", "revid": "767487", "url": "https://it.wikipedia.org/wiki?curid=710467", "title": "Delitto in prima pagina", "text": "Delitto in prima pagina \u00e8 un noir statunitense del 1950, diretto da Cy Endfield e interpretato da Dan Duryea, Mary Anderson, Gale Storm e Herbert Marshall.\nTrama.\nIl giornalista Mike Reese perde il suo lavoro in un grande quotidiano e rimane disoccupato. Dopo aver guadagnato in maniera disonesta una discreta somma al soldo di un gangster, si interesser\u00e0 alla testata della piccola cittadina di Lakewood, il \"Lakewood Gazette\", curato dalla giornalista, Christine Harris. \nDopo diversi conflitti sulla politica editoriale del quotidiano, i due giornalisti si trovano coinvolti nell'omicidio della nuora di un magnate della stampa di cui \u00e8 accusata una povera donna di colore.\nInizialmente intento a creare sulla vicenda un grande clamore per attirare su di s\u00e9 l'attenzione dell'ambiente giornalistico, Mike Reese finir\u00e0 poi per cercare la verit\u00e0 in quella che si rivela essere una torbida vicenda e scagioner\u00e0 la povera donna incriminata."}
{"id": "710476", "revid": "287204", "url": "https://it.wikipedia.org/wiki?curid=710476", "title": "Travisamento dei fatti", "text": ""}
{"id": "710477", "revid": "181699", "url": "https://it.wikipedia.org/wiki?curid=710477", "title": "Aloe (botanica)", "text": "Aloe (nome volgare \u00e0loe o alo\u00e8) \u00e8 un genere di piante succulente xerofile della famiglia delle Asfodelacee che raggruppa oltre 500 specie.\nDistribuzione e habitat.\nIl genere \u00e8 originario dell'Africa ed \u00e8 molto comune in Africa meridionale, sulle montagne dell'Africa tropicale e nelle aree limitrofe al continente (Madagascar e Penisola arabica).\nTassonomia.\nIl genere comprende oltre 500 specie, tra cui:\nSinonimi obsoleti.\nAlcune specie attribuite in passato al genere \"Aloe\" sono state segregate in altri generi:"}
{"id": "710482", "revid": "287204", "url": "https://it.wikipedia.org/wiki?curid=710482", "title": "Erronea valutazione dei fatti", "text": ""}
{"id": "710488", "revid": "2039709", "url": "https://it.wikipedia.org/wiki?curid=710488", "title": "Ficus", "text": "Ficus \u00e8 un genere di piante della famiglia delle Moraceae, che comprende oltre 800 specie originarie delle zone equatoriali, tropicali e subtropicali.\nDi queste circa la met\u00e0 sono dioiche (cio\u00e8 esistono piante funzionalmente maschio e piante femmina che producono frutti con semi fertili), le altre sono monoiche (cio\u00e8 nei siconi sono presenti fiori femminili e maschili, con sfasamenti di tempo delle due fioriture, per evitare la autoimpollinazione).\nDescrizione.\nLe specie di questo genere possono presentarsi in forma di alberi, arbusti o rampicanti.\nHanno foglie semplici con margine lineare a volte lobato e fiori raccolti in particolari infiorescenze denominate siconi. La presenza di foglie dentate \u00e8 piuttosto rara.\nIl genere \"Ficus\" presenta di regola una spiccata eterofillia, cio\u00e8 in diverse fasi vitali le foglie assumono forme diverse; anche la struttura della pianta pu\u00f2 mutare al cambiare delle condizioni vitali; quindi un fico rampicante in fase giovanile pu\u00f2 assumere forma arborea da adulto. Questo \u00e8 il caso emblematico del fico strangolatore (\"Ficus watkinsiana\"). In alcune specie (p.es. \"Ficus religiosa\", \"Ficus macrophylla\") i rami possono generare radici aeree che dall'alto scendono fino a terra.\nQuesta variabilit\u00e0 di assetto spiega il successo del genere in ambito tropicale ed equatoriale.\nImpollinazione.\nL'impollinazione delle differenti specie di \"Ficus\" \u00e8 entomofila spesso strettamente specie-specifica. Ogni specie ha un imenottero impollinatore specifico, e viceversa ogni imenottero vive grazie a una definita specie di fico, impollina quella specie, e deposita le sue uova di norma solo nel frutto di quella specie di \"Ficus\". \nLa condizione che la stessa specie di imenottero fecondi due diverse specie di Ficus \u00e8 stata rilevata ma \u00e8 alquanto rara.Esistono peraltro specie di fico che sono occasionalmente fecondate da pi\u00f9 specie di insetti, anche se di norma una sola specie \u00e8 dominante nella funzione.\nA causa di questa rigida specificit\u00e0 il trapianto di una specie di \"Ficus\" al di fuori del suo areale naturale genera, in assenza dello specifico imenottero impollinatore, esemplari funzionalmente sterili per carente trasferimento del polline.\nNel caso di \"Ficus carica\", la millenaria selezione operata dall'uomo ha isolato molte variet\u00e0 a maturazione \"possibilmente partenocarpica\" che cio\u00e8 permette la maturazione dei frutti anche in assenza di impollinazione.\nIl trasferimento completo del sistema di riproduzione del fico deve includere quindi anche il trasferimento dell'insetto ed il rispetto del suo sistema vitale naturale che \u00e8 complesso e legato molto strettamente alla specie di Ficus, fatto questo non sempre semplice e neppure agevole. Dal punto di vista storico \u00e8 stato rilevante il trasferimento nel 1899 in America, negli Stati Uniti (California) dalla Algeria, della \"Blastophaga psenes\" impollinatore specifico del \"Ficus carica\". Questo ha permesso la coltivazione in quei luoghi di variet\u00e0 pregiate di fico che necessitano obbligatoriamente della fecondazione.\nIl sistema riproduttivo di \"Ficus carica\" \u00e8 stato trasferito completamente anche in Sud Africa ed in Australia.\nSpecie.\nSi conoscono oltre 800 specie, diffuse in tutto il mondo, circa 500 delle quali in Asia e Australia, oltre 100 in Africa, altre in Oceania.\nLa specie pi\u00f9 nota nel bacino del Mediterraneo ed in Asia Minore \u00e8 il fico domestico (\"Ficus carica\"), coltivato anche in Italia per la produzione del frutto consumato fresco, o essiccato. \"Ficus carica\" \u00e8 la specie di \"Ficus\" maggiormente adatta al clima freddo.\nNella parte meridionale di Africa ed Asia verso Est fino al Nepal, \u00e8 diffusa la specie \"Ficus palmata\", molto prossima a \"F. carica\".\nTra le specie coltivate come piante ornamentali citiamo\nAlcune specie di \"Ficus\" come \"Ficus retusa\" vengono coltivate come bonsai.\nAltre specie sono:\nDi importanza religiosa e culturale:"}
{"id": "710512", "revid": "1965277", "url": "https://it.wikipedia.org/wiki?curid=710512", "title": "William Robert Grove", "text": "Terminati gli studi, ottenne la laurea in legge ma a causa del cattivo stato di salute all'inizio non intraprese l'attivit\u00e0 di avvocato. Prefer\u00ec piuttosto dedicarsi agli studi scientifici divenendo borsista alla Royal Society e cofondatore della \"Chemical Society\", affiliata alla stessa Royal Society.\nNel 1837 spos\u00f2 Emma Powles, dalla quale ebbe sei figli.\nCongiuntamente al lavoro compiuto da Christian Friedrich Sch\u00f6nbein, William Grove nel 1839 effettu\u00f2 i primi esperimenti sulla pila a combustibile presso la \"Royal Institution of South Wales\" riuscendo a produrre energia elettrica sfruttando la reazione tra idrogeno ed ossigeno gassosi prodotti tramite una variante della classica cella galvanica. Questa cella a combustibile era formata da un elettrodo di zinco immerso in una soluzione diluita di acido solforico ed un elettrodo di platino immerso in una soluzione concentrata di acido nitrico, separando i due semielementi tramite l'utilizzo di un setto poroso.\nNel 1839, presso la London Institution, present\u00f2 un modello di lampada ad arco che sfruttava le pile precedentemente da lui messe a punto. Dal 1840 al 1847 insegn\u00f2 filosofia sperimentale sempre alla London Institution. Nel 1841, insieme con John Peter Gassiot, effettu\u00f2 esperimenti nel campo della dagherrotipia. Nel 1846, dopo avere condotto studi sugli effetti della reciproca interazione delle forze fisiche, pubblic\u00f2\" On the Correlation of Physical Forces\" postulando il principio della conservazione dell'energia un anno prima rispetto a Hermann von Helmholtz.\nNel 1847 ricevette la medaglia della Royal Society e divenne presidente della \"British Association for the Advancement of Science\".\nNel 1853 fu nominato al Consiglio del Regno e in quegli anni cominci\u00f2 ad intraprendere l'attivit\u00e0 legale difendendo, nel 1856, il noto avvelenatore William Palmer. Sfruttando le sue specifiche conoscenze fu particolarmente attivo nel campo del diritto dei brevetti. Grazie alla sua esperienza, nel 1864 divenne membro della \"Royal Commission on the Law of Patents\". Nel 1871 fu nominato giudice presso la corte per l'applicazione della common law ed un anno dopo fu nominato cavaliere. Dal 1875 ricopr\u00ec il ruolo di giudice presso l'Alta Corte di Giustizia fino al 1878, anno in cui si ritir\u00f2 e torn\u00f2 all'attivit\u00e0 scientifica."}
{"id": "710514", "revid": "834", "url": "https://it.wikipedia.org/wiki?curid=710514", "title": "Dorsale Medio Atlantica", "text": ""}
{"id": "710516", "revid": "81195", "url": "https://it.wikipedia.org/wiki?curid=710516", "title": "Soprafusione", "text": ""}
{"id": "710522", "revid": "400694", "url": "https://it.wikipedia.org/wiki?curid=710522", "title": "Meteorologo", "text": "Il meteorologo in senso lato \u00e8 colui che studia e lavora nel campo della meteorologia, mentre coloro che usano i modelli matematici, le conoscenze e l\u2019esperienza acquisita nel settore per redigere prodotti meteorologici, come bollettini e previsioni del tempo, sono chiamati \u201c\"previsori del tempo\"\u201d o \u201c\"meteorologi operativi\"\".\nStoria.\nLa storia della meteorologia ha un carattere internazionale, come nella natura stessa dell'atmosfera: senza confini. \nPer una sintetica carrellata storica si possono elencare alcuni scienziati e scuole.\nNel XVII secolo, Galileo Galilei inventa il termometro atmosferico;\nBlaise Pascal scopre la relazione tra pressione atmosferica ed altitudine; Evangelista Torricelli inventa il barometro e scopre la relazione tra variazione di pressione e fenomeni meteorologici. Nel XVIII secolo, Daniel Fahrenheit inventa il termometro a mercurio che permette la misurazione della temperatura con estrema precisione; Daniel Bernoulli definisce l'equazione di un fluido ideale che collega la sua densit\u00e0, con la velocit\u00e0 e l'energia potenziale.\nNel XX secolo Alfred Wegener, famoso per la teoria dei continenti studia la circolazione atmosferica tracciando i venti in quota tramite palloni aerostatici; la scuola di Bergen definisce il concetto di fronte polare per la fenomenologia atmosferica delle media alte latitudini; Lewis Richardson formula le equazioni termodinamiche dell'atmosfera approssimate per il calcolo numerico; Charney, Fj\u00f6rtoft e von Neumann pongono i teoremi di stabilit\u00e0 per l'equazione di vorticit\u00e0 barotropica; Edward Lorenz sviluppa dallo studio di modelli climatici la teoria del caos e degli attrattori; Adrian E. Gill formula il modello di approssimazione di equilibrio geostrofico per la circolazione delle medie latitudini.\nNel XXI secolo la modellistica numerica su area globale e locale: sviluppa metodi numerici per assimilare le osservazioni di radiazione elettromagnetica rilevate dallo spazio (ultravioletto, visibile, infrarosso, microonde attive e passive): abbandona la approssimazione idrostatica, e si rende capace di definire i fenomeni convettivi a piccole scale ed isolati; realizza indici di confidenza delle previsioni; \nSino all'avvento dei computer l'approccio teorico tendeva a spiegare le diverse fenomenologie con modelli concettuali, che permettessero una comprensione dei fenomeni in modo organico e dinamico, tanto da permettere una loro ipotesi di sviluppo (previsione soggettiva umana). Con l'avvento del computer fu possibile iniziare ad integrare le equazioni termodinamiche con approssimazioni fisico-matematiche risolvendo le problematiche intrinseche alla modellistica numerica (filtraggio del rumore). Tale sviluppo ha portato e ridurre le approssimazioni e fornire informazioni ausiliarie sulla affidabilit\u00e0 delle previsioni numeriche sempre con tecniche numeriche portando ad esprimere indici di affidabilit\u00e0, sia per le variabili prognostiche, ad esempio la pressione, sia per diagnostiche ad esempio la pioggia. \nLa meteorologia contemporanea richiede notevoli risorse umane e sistemiche per esprimere prestazioni allo stato dell'arte, tanto che in Europa nella seconda met\u00e0 del XX secolo nacquero due importanti enti internazionali europei: l'ECMWF per la previsioni numeriche riconosciuto tra i migliori al mondo e l'EUMETSAT per realizzare i satelliti meteorologici riconosciuto un partner d'eccellenza nel contesto delle agenzie meteo spaziali mondiali. Pertanto ad oggi il settore scientifico numerico ed osservativo diviene il riferimento informativo, per le analisi e previsioni ufficiali e no, prodotte dagli enti pubblici e da privati.\nDescrizione.\nIn modo specifico con il termine meteorologo si definiscono diverse categorie di persone che sono attinenti alla scienza della meteorologia. Tali categorie sono analoghe a quelle che si trovano per le scienze applicate a rilevanza sociale ed economica, quale la medicina. Una \u00e8 la categoria scientifica pura, ricerca e docenza, ove si sviluppa la conoscenza senza responsabilit\u00e0 di esercizio professionale, l\u2019altra \u00e8 la categoria professionale che esercita applicando tale scienza con responsabilit\u00e0 personale. \nI settori di esercizio professionale, sono quelli in cui in cui si forniscono informazioni sul tempo in atto, futuro e clima. Tali funzioni informative sono nate insieme alla stessa attivit\u00e0 umana, e negli ultimi secoli si sono andate strutturando con protocolli ed accordi internazionali specificatamente per la navigazione aerea tramite l\u2019ICAO, ed in termini pi\u00f9 generali, con standard e coordinamento delle tecnologie e metodi, tramite l'agenzia dell'ONU, il OMM. \nGli ultimi decenni hanno visto una particolare attenzione all\u2019ambiente ed al clima portando la meteorologia ad un altissimo livello interdisciplinare tra fisica, chimica e biologia nei diversi dominii: aria, terra, oceani e spazio. Lo sviluppo scientifico della meteorologia e dei relativi servizi \u00e8 progredito in sincronia con lo sviluppo delle tecnologie di osservazione, comunicazione e di calcolo, che hanno permesso la diffusione in tempo reale delle osservazioni che soddisfano i requisiti essenziali della sincronia, della potenza di calcolo (tramite gli elaboratori elettronici) in tempi compatibili con la utilit\u00e0 delle previsioni, di disporre di osservazioni delle variabili atmosferiche in tipologia, qualit\u00e0 e quantit\u00e0 sufficienti a poter descrivere le condizioni iniziali (analisi) e sviluppare le previsioni. \nVa evidenziato che la quantit\u00e0 di dati disponibili ha avuto un impulso enorme con l'avvento delle osservazioni dallo spazio (satelliti meteorologici) portando la meteorologia ad anticipare e risolvere le problematiche di gestione ed estrazione di informazione da quelli che oggi sono definiti \"big data\".\nCaratteristiche.\nI Meteorologi studiano e/o danno informazioni professionali sull\u2019atmosfera terrestre e le sue interazioni con la superficie della Terra, gli oceani, la biosfera. La loro conoscenza della matematica applicata e della fisica permette a loro di studiare i fenomeni meteorologici, dalla formazione dei Fiocco di neve al clima della terra in generale. La applicazione di tali conoscenze unita all\u2019esperienza operativa permette di fornire analisi, previsioni e climatologia con responsabilit\u00e0 sull'informazione stessa. \nSi ritiene opportuno chiarire il significato di responsabilit\u00e0 sulla informazione, trattasi della responsabilit\u00e0 propria sottoscritta dal professionista che la sua informazione sia stata effettuata secondo i criteri ed i limiti degli standard internazionali, qualcosa di analogo a quanto avviene nello esercizio della professione medica. Tale responsabilit\u00e0 non pu\u00f2 garantire la certezza delle previsioni, ma la loro coerenza scientifica e correttezza deontologica.\nI Meteorologi possono essere specializzati in diversi settori quali:\nClassificazione OMM.\nIn termini di competenza ed abilit\u00e0 professionali il meteorologo professionista \u00e8 stato distinto in due tipologie dall'OMM, tipologie adottate dalla quasi totalit\u00e0 dei suoi Paesi membri. La categoria di \"Meteorologo\u201d (\"meteorologist\") ove sono collocati coloro i quali hanno la capacit\u00e0 di esercitare responsabilmente la professione, previsioni, analisi e clima, verso l\u2019utenza pubblica e privata. In questa categoria possono rientrare coloro con titolo di studio accademico equivalente alla laurea inclusiva di conoscenze di fisica matematica e chimica ed abilit\u00e0 professionale certificata da un ente espletante servizio meteorologico. \nI \u201cmeteorologi\u201d professionisti hanno il compito di:\nLa categoria del \u201c\"Tecnico meteorologo\"\u201d (\"technician meteorologist\") cui appartengono coloro i quali hanno le capacit\u00e0 e responsabilit\u00e0 professionale per la raccolta, validazione e archiviazione dei dati, posizionamento dei sensori e delle stazioni meteorologiche. Tali categorie sono indicate in pubblicazioni specifiche dell'OMM approvate e riconosciute dagli stati membri tra cui l\u2019Italia.\nA queste categorie, per la estensione dell\u2019informazione meteorologica e climatologica a nuovi settori economico industriali (energia, edilizia, etc.) ed alla informazione generalista e pubblicistica, va aggiunta una terza tipologia professionale quella del comunicatore meteorologo, che potrebbe essere assimilata ad una specializzazione di entrambe o essere esercitata da professione affatto diversa quale quella del giornalista. La specializzazione per tale competenza si sviluppa nel settore della comunicazione tramite i diversi media. Tale tipologia si distingue dalle due precedenti per l'assenza di responsabilit\u00e0 professionale colposa. \nVi sono poi i presentatori meteo che sono spesso giornalisti che illustrano le previsioni del tempo nei media e hanno una limitata formazione in meteorologia.\nFormazione.\nOggi per diventare meteorologi \u00e8 necessario conseguire una laurea universitaria nelle discipline affini alla meteorologia quali Laurea Magistrale in Atmospheric Science &amp; Technology (Classe LM 17) Laurea Magistrale in Environmental Meteorology (Classe LM 75) Laurea Magistrale in Scienze e Tecnologie della Navigazione (LM 72) o un Master come ad esempio Master in Meteorologia e Oceanografia Fisica. \nLe lauree magistrali indicate, se riconosciute conformi alle direttive della raccomandazione [WMO] n. 1083, permettono al laureato magistrale di ottenere l\u2019attestato della qualifica di Meteorologo.\nLe universit\u00e0 italiane che forniscono tale conformit\u00e0 con la laurea magistrale sono:\nPolitecnico di Torino, Universit\u00e0 di Bologna, Universit\u00e0 di Trento, Universit\u00e0 La Sapienza (Roma) con Universit\u00e0 dell'Aquila, Universit\u00e0 di Roma \"Tor Vergata\" (Roma), Universit\u00e0 Federico II (Napoli), Universit\u00e0 Parthenope (Napoli).\nPer i ricercatori la formazione continua con il Dottorato o il Post-Dottorato, mentre per i previsori del tempo attraverso gli aggiornamenti annuali sui nuovi prodotti disponibili e attraverso la formazione sul posto di lavoro.\nCertificazione/Attestazione.\nIn Italia la professione di meteorologo \u00e8 fra quelle non organizzate in ordini o collegi, ed \u00e8 regolamentata dalla Legge 4/2013. \u00c8 attivo uno Schema di Certificazione della professione di Meteorologo autorizzato dal Rappresentante Permanente dell'OMM in Italia. AMPRO l\u2019Associazione Meteo Professionisti, Associazione Professionale secondo la Legge 4/2013, rilascia un Attestato a valenza nazionale. AMPRO \u00e8 compresa negli elenchi Ministero dello Sviluppo Economico e cura un elenco di professionisti i quali rispettano un codice deontologico e l\u2019obbligo di formazione continua. Altre Attestazioni sono rilasciate dal Servizio Meteorologico dell'Aeronautica Militare (GARF) e dall\u2019Ente Nazionale Assistenza al Volo, ENAV.\nImpiego.\nI Meteorologi lavorano negli ente pubblici italiani, nel privato e nella Ricerca scientifica, nell\u2019industria, nei servizi, nelle radio e televisione, e nella educazione e formazione \nI Meteorologi possono essere anche consulenti per il settore sia pubblico che privato in progetti coinvolgenti fenomeni meteorologici come parchi eolici, la protezione dai tornado, ecc. Essi infine possono svolgere il compito di come presentatori meteorologici nei media (radio, TV, internet).\nLe agenzie e gli enti che offrono sbocchi professionali ai meteorologi includono:\nFra gli enti internazionali che offrono possibilit\u00e0 di lavoro nel settore vi sono:"}
{"id": "710523", "revid": "1810027", "url": "https://it.wikipedia.org/wiki?curid=710523", "title": "Nicola Peccheneda", "text": " \nBiografia.\nV. Bracco, Polla. Linee di una storia, Polla, a cura del comune, ed. Cantelmi, Salerno 1976, A.C. in Il Cilento Ritrovato, La produzione artistica nell'antica Diocesi Capaccio, ed. Electa, Napoli 1990; N. Parlante, Nicola Peccheneda (Polla 1725- 1804), ed. Grafespres 1998; N. Parlante, Prime aggiunte al Nicola Peccheda in Rassegna Storica Salernitana, n.s., XX-2 dic. 2003, Laveglia editore, Salerno 2003; N. Parlante, Tra i Peccheneda di Polla. Documenti e ricerche, a cura del Comune, Polla 2012.\nFormatosi in giovent\u00f9 a Napoli probabilmente nella bottega di Francesco De Mura, ritorna ben presto nella sua terra natale dove trova maggiori occasioni di espressione rispetto allo stile in voga nella capitale del Regno dominato in quegli anni da Francesco Solimena. \nLe prime tracce della sua produzione originale sono state individuate in un quadro andato disperso del 1756: raffigurava San Donato di Ripacandida ed era destinato al convento di San Francesco di Auletta. \nNel mezzo secolo successivo numerose sono le opere che portano la sua firma o comunque riconducibili al Peccheneda. Se ne trovano ad Altavilla Silentina, Atena Lucana, Buccino, Caggiano, Giffoni Valle Piana, Marcianise, Padula, Petina, Polla, Romagnano al Monte, Sassano, Sant'Arsenio, Teggiano e Vibonati in Campania e Brienza, Brindisi di Montagna, Cirigliano, Maratea, Marsico Nuovo e Melfi in Basilicata.\nProdusse sia singole pale d'altare che vasti cicli decorativi che decoravano intere chiese come nel caso delle chiese di Santa Maria dei Greci e Santa Caterina in Caggiano, di Santa Maria Maggiore in Sant'Arsenio, della Cattedrale di Melfi e della chiesa dell\u2019Annunziata a Marcianise. Numerosissime sono inoltre le segnalazioni di opere del pittore desunte dagli inventari ottocenteschi.\nNel 1798 i cittadini di Polla lo elessero sindaco."}
{"id": "710525", "revid": "767487", "url": "https://it.wikipedia.org/wiki?curid=710525", "title": "Sciopero (album)", "text": "Sciopero \u00e8 un album degli Yo Yo Mundi, pubblicato nel 2001."}
{"id": "710526", "revid": "1748167", "url": "https://it.wikipedia.org/wiki?curid=710526", "title": "Deserto del Negev", "text": "Il deserto del Neghev (; in ebraico \u05e0\u05d2\u05d1, Negev, \u00abSud [di Israele]\u00bb, \u00abterra del Sud\u00bb; in arabo \u0627\u0644\u0646\u0642\u0628, \"an-Naqb\"), occupa una superficie di circa 12.000 km\u00b2, pari al 60% circa dello stato di Israele. Tuttavia, solo il dieci per cento circa della popolazione del paese vive in questa zona. Il Neghev \u00e8 delimitato a ovest dal confine israelo-egiziano e dalla striscia di Gaza, a est dalla valle dell'Arava e a nord dalla linea Gaza-En Gedi, sulle sponde del mar Morto.\nCitt\u00e0.\nLa citt\u00e0 pi\u00f9 grande del triangolo del Negev \u00e8 Be'er Sheva, il capoluogo del distretto del Negev (circa 190.000 abitanti). Nella zona centrale del deserto, ai margini del cratere Makhtesh Ramon, sorge Mitzpe Ramon. La punta meridionale termina nelle citt\u00e0 di Eilat sul lato israeliano e Aqaba su quello giordano. A sud-est di Be'er Sheva si trova la citt\u00e0 di Dimona con il suo reattore nucleare presso il Centro di ricerca nucleare del Negev.\nAltre citt\u00e0 del Negev sono Kiryat Gat, Sderot, Netivot, Ofakim, Arad, Yeruham, Rahat, Omer, Lehavim, Meitar, Tel Sheba, Ar'arat al-Naqab, Kuseife, Shaqib al-Salam, Hura e Lakiya.\nGeografia fisica.\nLe regioni settentrionali e occidentali del Negev sono costituite da una pianeggiante distesa ricoperta di polvere e in parte di \"l\u00f6ss\", mentre le regioni meridionali, invece, sono caratterizzate da un paesaggio molto pi\u00f9 vario, con catene montuose, valli e crateri erosivi; il pi\u00f9 grande e conosciuto tra questi ultimi \u00e8 il cratere Makhtesh Ramon. Quando piove, in inverno e in primavera, i \"uidian\" in secca si trasformano in torrenti e per un breve periodo il deserto \u00e8 in fiore. La cima pi\u00f9 alta della regione \u00e8 l'Har Ramon, con i suoi 1035 m. Circa 25 km a nord di Eilat si trova il parco nazionale di Timna, sito di antiche miniere di rame sfruttate dall'antichit\u00e0 (3000 a.C.) fino al XX secolo.\nIl deserto del Negev \u00e8 una parte della cintura desertica che si estende dall'oceano Atlantico all'India, la cui esistenza \u00e8 dovuta, dal punto di vista climatologico, ad una cella di Hadley nell'atmosfera soprastante. \u00c8 considerato la zona della superficie terrestre rimasta invariata per il periodo pi\u00f9 lungo - circa 1,8 milioni di anni.\nIl deserto della Giudea \u00e8 spesso considerato erroneamente parte del Negev. Tuttavia, il deserto della Giudea deve la sua esistenza al fenomeno dell'ombra pluviometrica, mentre il deserto del Negev \u00e8 un deserto arido. Il confine immaginario tra i due deserti corre approssimativamente in direzione est-ovest a nord di Arad (ma la linea di demarcazione varia a seconda dell'interpretazione degli studiosi).\nAnche il confine settentrionale con la regione della Sh\u00e9ph\u00e9lah non \u00e8 ben definito. A seconda degli studiosi, il Negev ha inizio a Kiryat Malakhi o a Kiryat Gat: questo perch\u00e9 l'agricoltura irrigua ha spostato il confine settentrionale del deserto del Negev diverse decine di chilometri a sud negli ultimi decenni.\nNel nord del Negev, le precipitazioni annuali sono ancora di 350-400 mm. Questa pioggia consente l'esistenza di ampie foreste di conifere trapiantate, come quelle di Lahav o di Yatir, che sono tra le pi\u00f9 grandi in Israele.\nLa quantit\u00e0 di precipitazioni a Be'er Sheva \u00e8 gi\u00e0 di 220 mm all'anno. Tra Be'er Sheva e Sde Boker, il paesaggio \u00e8 caratterizzato da una steppa arida, e a sud di quest'ultima inizia un deserto estremo. Eilat riceve circa 30 mm di pioggia all'anno, con forti fluttuazioni annuali. Di conseguenza, le annate piovose non sono rare.\nLe piogge nel Negev hanno due possibili origini: o sono generate dalle propaggini meridionali di un fronte mediterraneo periferico (solamente nei mesi invernali) o da un cuneo di bassa pressione proveniente dal mar Rosso, che a volte pu\u00f2 causare forti temporali nelle stagioni di transizione (raramente). A Eilat le piogge hanno sempre questa seconda origine, mentre a Be'er Sheva sono quasi sempre dovute al fronte mediterraneo periferico.\nFauna.\nI grandi mammiferi pi\u00f9 caratteristici del Negev sono gli stambecchi della Nubia. Inoltre, sono stati rilasciati in natura esemplari di asino selvatico asiatico e di orice bianco, specie che un tempo erano native di queste zone. Gli asini selvatici vivono nell'area del Ramon Canyon e nella valle dell'Arava. Degna di nota, \u00e8 la presenza nel deserto del Negev di alcuni esemplari del raro leopardo arabo. Vivono qui anche altri grandi predatori, come iene striate e lupi arabi. Attualmente tutte queste specie sono protette, e in particolare le popolazioni di lupo potrebbero riprendersi. Nel 1999, vivevano nel Negev tra 90 e 160 lupi. Nel deserto del Negev sono presenti due specie di gazzelle. La gazzella dorcade \u00e8 relativamente comune e nella parte meridionale del Negev, nel 1985, vivevano oltre 1000 esemplari. Molto meno comune \u00e8 l'edmi, del quale nello stesso anno furono censiti solo 27 capi. Il numero di gazzelle dorcadi \u00e8 rimasto stabile da allora. La specie \u00e8 presente nell'area del Makhtesh Ramon, con una popolazione locale relativamente elevata.\nStoria.\nNomadi.\nIl Negev fu dapprima popolato, tra 7000 e 4000 anni fa, da popolazioni nomadi. I primi insediamenti (i cui resti sono stati rinvenuti nei pressi dell'attuale Gilat) risalgono all'et\u00e0 del rame. Gli Amaleciti e gli Edomiti occuparono la regione verso il 2000 a.C.. Nel XIV secolo a.C., nell'area del Negev e del Sinai giunsero, provenienti dall'Egitto, le conoscenze correlate all'estrazione e alla lavorazione del rame.\nIsraeliti e nabatei.\nGrazie all'estensione delle sue miniere di rame, nel IX secolo a.C., all'epoca dell'ascesa degli Assiri, Be'er Sheva fu in grado di affermarsi come principale centro commerciale della regione. Tra il 1020 e il 928 a.C., intorno a questa citt\u00e0, si formarono piccoli insediamenti ebraici.\nCon l'arrivo dei Nabatei, nel IV secolo a.C., lo sviluppo e l'espansione dei sistemi di irrigazione permisero lo sviluppo di almeno cinque centri urbani. I Nabatei accumularono grandi ricchezze principalmente dal controllo del commercio di spezie, incenso e mirra tra la loro capitale Petra e i porti del Mediterraneo.\nEpoca romana e bizantina.\nDal 106 d.C. in poi, l'area del Negev entr\u00f2 a far parte del dominio romano, ma - come in altre parti dell'impero - questo ebbe poca influenza sulla vita e sulla cultura delle trib\u00f9 nomadi. Sotto il dominio bizantino, nel IV secolo, nella regione venne introdotto il cristianesimo. Inoltre, a causa di una crescente conversione del territorio all'agricoltura, la popolazione della regione crebbe drasticamente.\nNel XX secolo.\nLa maggior parte dei beduini, ormai solo semi-nomadi, fugg\u00ec dalla regione o venne allontanata durante la guerra di Palestina del 1948. Dopo la costituzione dello Stato di Israele, gran parte del Negev venne dichiarata area militare (e di conseguenza interdetta ai civili) e i beduini furono trasferiti in una zona a essi riservata, come nel nord-est del Negev, che rappresenta solo il 10% della superficie del deserto.\nDagli anni '60, il governo israeliano sta cercando sempre pi\u00f9 di insediare cittadini nella regione - in particolare gli immigrati di lingua inglese - e di trasferire la popolazione beduina rimasta in villaggi autorizzati (piano Prawer). Al fine di intraprendere un'azione legale contro la popolazione nomade, nel 1950, in nome della protezione ambientale, fu vietato il pascolo del bestiame - i beduini di questa regione allevano da secoli soprattutto capre - in vaste zone del Negev. Riferendosi a precedenti ricerche, alcuni studiosi, in particolare Michael Evenari, non considerano i beduini come figli, ma come padri del deserto.\nOggi la maggior parte del Negev \u00e8 sotto il controllo dell'esercito israeliano.\nProblemi ambientali.\nIn particolar modo nella zona di Ne'ot Hovav, un'area industriale dove prevale l'industria chimica pesante e sorge il pi\u00f9 grande deposito di rifiuti pericolosi di tutto l'Israele (vedi anche Centro di ricerca nucleare del Negev), l'ambiente \u00e8 minacciato, in quanto \u00e8 ripetutamente alla merc\u00e9 di incidenti e inconvenienti. La citt\u00e0 di Tel Aviv era solita smaltire i suoi rifiuti nel Negev.\nSviluppo economico.\nFin dalla fondazione dello Stato di Israele, le classi dirigenti hanno sempre cercato di trasformare il Negev in un terreno fertile. Il pi\u00f9 famoso promotore di questa idea fu David Ben Gurion (il primo Primo Ministro israeliano), che si trasfer\u00ec presso il kibbutz di Sde Boker proprio per seguire da vicino i progressi nella colonizzazione della regione.\nMetodi agricoli innovativi, come l'agricoltura attraverso irrigazione a caduta basata su modelli antichi, sono stati sviluppati, testati e applicati nel Negev. Uno dei pionieri in questo campo fu Michael Evenari, originario di Metz. L'Istituto di ricerca solare nazionale e il Centro di ricerca del deserto dell'Universit\u00e0 Ben Gurion del Negev di Sde Boker sono tra i leader mondiali nel loro campo.\nUna delle attivit\u00e0 emergenti nel Negev \u00e8, sorprendentemente, l'allevamento ittico, ottenuto grazie al pompaggio dell'acqua salmastra fossile in stagni artificiali. Le rese sono estremamente produttive, nonostante il clima desertico, e quest'attivit\u00e0 ha dimostrato di essere molto redditizia. L'acqua salmastra fossile, leggermente salata, \u00e8 risultata idonea all'irrigazione di frutta e ortaggi coltivati appositamente in queste condizioni. Molti prodotti agricoli israeliani conosciuti in Europa provengono da questo deserto, in parte perch\u00e9 il clima, mite durante tutto l'anno, fornisce un vantaggio ai fini dell'esportazione.\nIl Negev ospita alcune importanti riserve di materie prime. I fosfati, presenti in grandi giacimenti, vengono estratti e lavorati intensivamente per l'esportazione. Diverse grandi aziende dell'industria pesante danno lavoro a migliaia di lavoratori. Nel Negev, ad esempio, viene ulteriormente lavorato il bromuro estratto dal mar Morto.\nAnche il turismo svolge un ruolo importante per lo sfruttamento economico di questo deserto. L'estrema diversit\u00e0 del deserto del Negev e le distanze relativamente brevi sono apprezzate da molti turisti, sia nazionali che stranieri, e pertanto questa attivit\u00e0 \u00e8 in costante sviluppo in tutta la regione.\nNegli ultimi anni si sono stabiliti qui anche molti nuovi immigrati, provenienti soprattutto dall'ex Unione Sovietica e dall'Etiopia. In totale, vivono nell'area del Negev circa 600.000 persone.\nVaste aree del Negev sono destinate esclusivamente all'uso militare. I principali aeroporti militari di Israele sono concentrati in questa regione e sempre qui vengono principalmente effettuati le esercitazioni militari e i test missilistici."}
{"id": "710527", "revid": "81195", "url": "https://it.wikipedia.org/wiki?curid=710527", "title": "William Grove", "text": ""}
{"id": "710531", "revid": "767487", "url": "https://it.wikipedia.org/wiki?curid=710531", "title": "Dunragit", "text": "Dunragit \u00e8 un villaggio sulla A75, tra Stranraer e Glenluce, nel Dumfries e Galloway (prima Wigtownshire), nella Scozia sud-occidentale. Si \u00e8 sviluppato intorno alla porta occidentale della Dunragit House, una country house di XVIII secolo. Si svilupp\u00f2 in maniera considerevole negli anni cinquanta del XX secolo.\nNel villaggio c'erano forse un cimitero romano e due castelli del tipo normanno motte-and-bailey. Nel 1992 la fotografia aerea ha portato alla scoperta di un cursus databile tra il Neolitico e l'Et\u00e0 del bronzo.\nIl nome Dunragit deriverebbe da \"Din Rheged\" (cio\u00e8 \"Fortezza del Rheged\"), e ci\u00f2 indicherebbe che il regno britannico del Rheged avrebbe raggiunto anche quest'area della Scozia. Secondo alcuni studiosi, Dungarit potrebbe essere stato una delle residenze reali dei sovrani del Rheged. Per alcuni potrebbe trattarsi della corte reale di \"Penryn Rioned\", ricordata dalle \"Triadi gallesi\".\nNel 1979 a Dungarit venne creato il giardino pubblico di Glenwhan."}
{"id": "710533", "revid": "73843", "url": "https://it.wikipedia.org/wiki?curid=710533", "title": "Hyundai Matrix", "text": "La Hyundai Matrix \u00e8 un modello di autovettura prodotto dalla case automobilistiche coreana Hyundai Motor Company a partire dal 2001 e aggiornato nel 2005. \u00c8 rimasta in produzione sino al 2010 quando \u00e8 stata sostituita dalla Hyundai ix20.\nIl contesto.\nRealizzata sul pianale della Hyundai Elantra di terza generazione e frutto del progetto FC, la Matrix \u00e8 una monovolume di media grandezza e media cilindrata prodotta in Turchia e destinata sia al mercato europeo che al mercato sud coreano. Si distingue per un abitacolo luminoso, un discreto livello di finitura, degli ottimi sedili posteriori (scorrevoli di quasi 20 cm) che consentono l'ampliamento del baule fino a 500 litri e presenta dei tavolini aeronautici per i passeggeri posteriori. Il design \u00e8 stato curato da Pininfarina.\nPer quanto riguarda la parte meccanica si pu\u00f2 osservare che le maggiori critiche mosse riguardano i motori, di cilindrata abbastanza ridotta per la mole della vettura, che la rende un po' pigra in accelerazione; il cambio viene definito leggermente legnoso e contrastato mentre lo sterzo risulta poco preciso. Tra i pregi riconosciuti si possono annoverare i freni particolarmente resistenti.\nSotto il punto di vista della sicurezza sono presenti airbag anteriore e impianto frenante dotato di ABS mentre non sono disponibili Airbag laterali e antisbandamento ESP.\nRestyling.\nCon il 2005 la Matrix subisce un leggero facelift concentrato nella mascherina anteriore meno estesa rispetto al passato. Tra i propulsori viene pensionato il motore 1.8 a causa delle scarse richieste ed entra in listino il 1.5 turbodiesel VM common rail a quattro cilindro erogante 110 cavalli che sostituisce la precedente versione da 102. Rinnovati anche i fari posteriori grazie ad un'inedita colorazione.\nNel marzo 2008 viene presentato al Salone di Ginevra un secondo ed ultimo restyling della vettura pi\u00f9 profondo che vede il frontale totalmente ridisegnato e pi\u00f9 bombato nelle forme ispirato nel design alla compatta Hyundai i30. La scocca viene rinforzata mediante l\u2019uso di acciai altoresistenziali nella zona frontale. Il restyling \u00e8 opera del centro stile Hyundai di Russelsheim in Germania e di conseguenza sparisce la targhetta Pininfarina che era presente sulla fiancata della vecchia versione. Anche l\u2019interno subisce delle modifiche con l\u2019introduzione di un nuovo volante e nuova console centrale. Tra i dispositivi di sicurezza vengono introdotti gli airbag laterali e il controllo di stabilit\u00e0 e trazione. La gamma motori resta la precedente della versione 2005.\nMotorizzazioni.\nLa vettura al lancio era disponibile con due propulsori a benzina 1.6 e 1.8 invariati nel corso del tempo. Un turbodiesel common-rail di 1,5 litri si aggiunse in un secondo momento. Inizialmente sviluppava una potenza di 82 cavalli e disponeva di soli 3 cilindri, in seguito questa unit\u00e0 \u00e8 stata sostituita da un pi\u00f9 moderno 1.5 con 4 cilindri e turbina a geometria variabile (VGT) da 102 cavalli potenziato a 110 nel 2007. Il 1.5 diesel era progettato dalla VM Motori e prodotto in Corea del Sud su licenza da Hyundai. \nCuriosit\u00e0.\nSul mercato degli Stati Uniti \u00e8 in vendita una vettura dallo stesso nome ma prodotta dalla casa concorrente Toyota, la \"Toyota Matrix\" che non ha per\u00f2 alcun punto in comune con la Hyundai."}
{"id": "710537", "revid": "287204", "url": "https://it.wikipedia.org/wiki?curid=710537", "title": "La citt\u00e0 dalle porte blu", "text": "La citt\u00e0 dalle porte blu \u00e8 un romanzo fantasy scritto da Anna Dankovceva nel 2004.\nTrama.\nIl libro racconta la storia di Ivan, un ragazzo che vive a Mosca con la zia Baba Jaga. Un giorno, Ivan incontra una kikimora, Pigna: questa gli rivela che Ivan proviene dal Regno Al Di L\u00e0 Dei Tre Mari, di cui \u00e8 lo zarevic (il figlio dello zar), e che dovr\u00e0 tornarci per salvare il regno dal malvagio Idolo, che ha rapito i suoi genitori. Ivan porta la kikimora dalla zia, che la accoglie festosamente.\nIl giorno dopo, Ivan parte per il Regno al fianco di Pigna. Durante il viaggio verso il castello di Idolo incontra il cavallo Terminator, il genio Nonno e il lupo Grigio.\nPigna, a un certo punto, comunica a Ivan che dovr\u00e0 proseguire senza di lei; pi\u00f9 tardi, Ivan e i suoi amici vengono attaccati e il ragazzo \u00e8 costretto a proseguire da solo. Ivan raggiunge infine il castello di Scheletro Senza Morte, alleato di Idolo; qui \u00e8 tenuta prigioniera Lada, la madre di Ivan. Ivan ritrova i suoi amici e ingaggia un lungo duello con Idolo. Ivan giunge casualmente a uno scantinato dove trova un cofanetto. Mentre tenta di aprirlo, questo gli viene sottratto da Scheletro, ma il cofanetto si apre comunque e ne esce un uovo verde. L'uovo cade a terra, spezzando la magia di Scheletro, liberando Lada, ma distruggendo il castello. Ivan e Lada riescono a uscirne sani e salvi, e vengono raggiunti da Pigna, che d\u00e0 a Ivan una pietra, in grado di portarlo in qualunque luogo. Ivan desidera tornare a Mosca dalla zia, e si risveglia nel suo letto a Mosca.\nIntanto, con Ivan erano giunti nel Regno due malviventi, un poliziotto e un'amica di Ivan. I due malviventi vengono bloccati nel Regno, ma la ragazza viene fatta prigioniera da Idolo. Il poliziotto viene rimandato a Mosca, ed \u00e8 qui che annuncia a Ivan, appena tornato dal Regno, che la sua amica \u00e8 stata rapita, togliendo a Ivan ogni dubbio che l'avventura sia stata solo un sogno."}
{"id": "710539", "revid": "767487", "url": "https://it.wikipedia.org/wiki?curid=710539", "title": "Pretuziano delle Colline Teramane", "text": "Pretuziano delle Colline Teramane D.O.P. \u00e8 un olio di oliva a Denominazione di origine protetta, prodotto in Provincia di Teramo, nella Regione Abruzzo, citato da Catone nel suo \u201cDe re rustica\u201d.\nEccellenza della terra d\u2019Abruzzo, l\u2019olio extravergine di oliva Pretuziano delle Colline Teramane si ottiene dalle olive delle variet\u00e0 Leccino, Frantoio e Dritta congiuntamente fino al 75%. Il restante 25% \u00e8 rappresentato da variet\u00e0 locali minori, tra le quali il Tortiglione, la Carboncella e la Castiglionese sono quelle maggiormente diffuse.\nL\u2019olio extravergine di oliva \"Pretuziano delle Colline Teramane DOP\" presenta caratteristiche distintive profondamente legate al territorio da cui proviene e alle sue componenti geografiche. La presenza dell\u2019Adriatico da un lato e il Gran Sasso dall\u2019altro sono elementi che caratterizzano in modo particolare il clima, determinando una forte escursione termica tra i diversi periodi dell\u2019anno, mentre le colline sulle quali sorgono gli oliveti sono ricchissime di corsi d\u2019acqua che scorrono verso il mare, influendo in maniera inequivocabile sulle peculiarit\u00e0 dell\u2019olio.\nLa zona viene definita nelle fonti letterarie latine come \u201cager Pretutianus\u201d dal nome di uno dei popoli italici, i Pretuzi, che all\u2019inizio del III secolo a.C. subirono il dominio di Roma, riuscendo per\u00f2 a preservare la propria entit\u00e0 culturale. Da allora fino ai giorni nostri il termine \u201cpretuziano\u201d viene quindi usato per indicare quest\u2019area (corrispondente alla provincia di Teramo) e i suoi prodotti, come i vini pretuziani citati da Plinio nella sua \u201cNaturalis historia\u201d. Similmente l\u2019olio pretuziano, portato al proprio seguito dai pastori nei loro lunghi viaggi da e per il Tirreno, attraverso la Salaria, la famosa via del sale.\nDisciplinare di produzione.\nVedi qui il Disciplinare di produzione."}
{"id": "710542", "revid": "76963", "url": "https://it.wikipedia.org/wiki?curid=710542", "title": "M\u00f3nica Cruz", "text": "Biografia.\nFiglia di Eduardo Cruz (commerciante) ed Encarna S\u00e1nchez (parrucchiera), sorella minore di Pen\u00e9lope, fin da piccola ha studiato danza in alcune accademie di ballo (ad esempio, il \"Real Conservatorio di danza spagnola\" di Madrid). Oltre alla celebre Pen\u00e9lope, ha anche un fratello minore, Eduardo (cantante e musicista).\nCarriera.\nHa ballato per quasi sette anni (dal 1995 al 2001) nella compagnia di Joaqu\u00edn Cort\u00e9s, che la port\u00f2 a danzare per i migliori palchi del mondo, come ad esempio il \"Royal City Music Hall\" e il \"City Center\" di New York, il \"Royal Place\" di Las Vegas, passando per l'Australia, Giappone, Argentina, e tra gli altri, baller\u00e0 anche al famoso Palau Sant Jordi di Barcellona. Nel 1998 partecipa come coreografa al film \"La ni\u00f1a dei tuoi sogni\".\nNel 2001 intraprende anche la carriera d'attrice, raggiungendo il successo con la serie TV \"Paso adelante\" (che la vede impegnata dal 2001, anno d'inizio delle riprese poich\u00e9 il telefilm andr\u00e0 per la prima volta in onda solo nel 2002, e fino al 2005), nella quale interpreta la parte di Silvia J\u00e1uregui. Nella serie esibisce, oltre alle sue doti di attrice, quelle di brava ballerina di flamenco, classico e moderno. Con Beatriz Luengo, Pablo Puyol, Miguel \u00c1ngel Mu\u00f1oz e Silvia Marty (suoi colleghi di \"Paso Adelante\"), dar\u00e0 vita al gruppo musicale UPA Dance, che vender\u00e0 oltre 700.000 copie solo in Spagna.\nNel 2007 interpreta la giovane Tabit\u00e0, seguace di Ges\u00f9 nella miniserie italiana \"L'inchiesta\". Da qui in poi, diventer\u00e0 attrice a tutti gli effetti ed avr\u00e0 ruoli in svariati film. Nel 2010 partecipa inoltre ad alcune riprese di \"Pirati dei Caraibi - Oltre i confini del mare\" in sostituzione della sorella Pen\u00e9lope, che, incinta, non riusciva pi\u00f9 a nascondere l'evidente pancia sotto il costume. Nel 2012 diventa testimonial del marchio di moda Agent Provocateur. Nel 2017 appare nel video musicale \"Cloud 9\" della band Jamiroquai.\nAltre attivit\u00e0.\nNel 2012, insieme a Pen\u00e9lope, \u00e8 apparsa nello spot pubblicitario dei videogiochi per Nintendo \"New Super Mario Bros. 2\" e \"Il professor Layton e la maschera dei miracoli\" e, successivamente, \"\". M\u00f3nica e sua sorella hanno disegnato vestiti, gioielli e accessori per diversi brand come \"Mango\", \"Loewe\", \"Charles V\u00f6gele\", \"Samantha Travasa\" e \"Carpisa\".\nVita privata.\nA fine 2012, all'et\u00e0 di 35 anni visto che era single ma desiderava la maternit\u00e0 , \u00e8 rimasta incinta facendo ricorso all'inseminazione artificiale. Ha inoltre aperto un blog sul quotidiano spagnolo \"El Pa\u00eds\" dove ha raccontato ogni passaggio della realizzazione del suo desiderio materno, chiamato \"El sue\u00f1o de mi vida\" (\"Il sogno della mia vita\"). Il 14 maggio 2013 \u00e8 diventata madre di una bambina, Antonella, nata all'International Ruber Clinic di Madrid.\nDoppiatrici italiane.\nNelle versioni in italiano delle opere in cui ha recitato, M\u00f3nica Cruz \u00e8 stata doppiata da:"}
{"id": "710546", "revid": "453768", "url": "https://it.wikipedia.org/wiki?curid=710546", "title": "Ford", "text": "Ford Motor Company \u00e8 una casa automobilistica statunitense, fondata da Henry Ford a Dearborn (Michigan) nel 1903.\n\u00c8 nota per aver utilizzato per la prima volta la catena di montaggio e il nastro trasportatore, in seguito adottati da numerose altre aziende e tuttora usati nelle industrie moderne. Tale fenomeno venne indicato come fordismo.\nLe autovetture sono il prodotto principale del gruppo. In pi\u00f9 di un secolo di attivit\u00e0 sono stati prodotti all'incirca 170 modelli e alcuni di essi sono stati prodotti in pi\u00f9 generazioni, come nel caso della Ford Fiesta.\nNel corso del Novecento la casa dell'ovale blu si espanse in tutto il mondo aprendo filiali in Regno Unito, Germania, Asia, Sudamerica e Africa.\nNel 1929, in seguito all'acquisizione dell'80% della tedesca Opel da parte del concorrente General Motors, Ford pianific\u00f2 l'apertura di uno stabilimento a Colonia.\nInoltre acquist\u00f2 altri marchi automobilistici quali Land Rover, Jaguar, Aston Martin, Volvo e circa il 33% delle quote di Mazda. Negli anni '60 le due filiali europee si unirono formando la Ford Europe con sede in Germania.\nIn seguito alle crisi economiche internazionali del nuovo millennio, la Ford registr\u00f2 delle gravi perdite, tanto che fu costretta a vendere tutte le case automobilistiche acquistate in precedenza e a tagliare numerosi posti di lavoro, come imposto dal piano industriale \"The Way Forward\". Il gruppo \u00e8 cos\u00ec composto solamente dai marchi Ford e Lincoln. Tuttavia, durante la crisi finanziaria nata nel 2008, fu anche l'unica industria automobilistica statunitense a non chiedere prestiti al governo statunitense. A partire dal 2009, la societ\u00e0 torn\u00f2 in attivo con un utile netto di 2,7 miliardi di dollari, che divenne di 7,149 miliardi l'anno successivo.\nStoria.\nI primi anni.\nLa Ford venne fondata a Dearborn il 16 giugno 1903 con 28.000 $ provenienti da dodici investitori, tra i quali il quarantenne Henry Ford e i fratelli John Francis e Horace Elgin Dodge (che fondarono qualche anno dopo anche la Dodge Brothers Motor Vehicle Company). Durante i primi anni la compagnia produsse solamente qualche auto al giorno, all'interno di un vecchio stabilimento sulla Mack Avenue a Detroit nel Michigan. Gruppi di due o tre operai lavoravano su ciascuna macchina montando componenti realizzati da altre aziende. Successivamente, la casa dell'ovale blu si distinse per l'introduzione di nuove forme di organizzazione del lavoro (catena di montaggio), di meccanizzazione (nastro trasportatore), lavoratori ben pagati e prodotti buoni a basso costo: una filosofia produttiva che prese il nome di fordismo. Grazie a queste innovazioni, la Ford riusc\u00ec a produrre, dal 1908 al 1927, la \"Model T\" in oltre 15 milioni di esemplari. Su questa vettura, venne anche prodotto il primo autocarro della compagnia, ovvero il Model TT.\nNel 1927, Ford introdusse il Model A, la prima auto con il parabrezza realizzato in vetro laminato, un tipo di vetro che non si disperde in tanti pezzi quando subisce un urto violento, riducendo le lesioni in un incidente. Nel 1932 Ford lanci\u00f2 il Model B, la prima auto a basso prezzo dotata di un motore V8 \"Flathead\".\nDal dopoguerra.\nDurante la met\u00e0 degli anni novanta, la Ford vendette numerosi veicoli grazie al boom dell'economia americana dovuta a titoli azionari in vetta e ai bassi costi della benzina. Con l'alba del nuovo secolo, l'aumento del costo della vita e i prezzi maggiori del petrolio portarono ad un grave calo dei profitti.\nPer far fronte al calo delle vendite nel settore dei SUV e dei Pick-Up, Ford introdusse una nuova serie di auto chiamate \"Crossover SUV\" costruite su piattaforme condivisibili fra loro. A livello ecologico, vennero sviluppati nuovi motori ad alta efficienza e funzionanti con carburanti alternativi, ad esempio l'Escape Hybrid e la Fusion Hybrid.\nAnni 2000.\nIn seguito alle perdite del 2005, verso la fine dell'anno il Presidente Bill Ford chiese a Mark Fields (Presidente di Ford Americas Division) di sviluppare un piano per riportare la compagnia in profitto. \"The Way Forward\" venne reso noto al pubblico il 23 gennaio del 2006 e presentava un ridimensionamento della compagnia, l'eliminazione dei modelli inefficienti, il consolidamento delle linee di produzione, la chiusura di 14 fabbriche e il taglio di 30.000 posti di lavoro. Nel secondo quadrimestre del 2007, Ford sorprese Wall Street segnando un profitto di 750 milioni di dollari, fatto ampiamente dovuto alla vendita di Aston Martin e al taglio dei costi. Alla fine del 2007, dopo 56 anni, la Ford scese al terzo posto come costruttore mondiale al di sotto di General Motors e Toyota. Nello stesso periodo trapelarono delle notizie che avrebbero visto la Ford contrattare con TATA Motor Company per la vendita di Jaguar e Land Rover alla cifra di 1,98 miliardi di dollari. Il 26 marzo 2008 le agenzie di stampa confermarono tali notizie. Nonostante tutto, la casa riport\u00f2 la pi\u00f9 grande perdita annuale della sua storia nel 2008 complice la crisi economica mondiale; il bilancio and\u00f2 in passivo di 14,7 miliardi di dollari. Sempre nello stesso anno venne ridimensionata la partecipazione azionaria nella Mazda, passata da quasi un terzo del capitale a meno del 15%. Alla fine del 2009 la Ford torn\u00f2 in attivo per una cifra di 2,699 miliardi di dollari.\nAnni 2010.\nIl 28 marzo 2010 venne ceduta anche una quota pari al 37% della svedese Volvo alla cinese Geely per 1,8 miliardi di dollari. Infine, anche la Mercury venne chiusa nell'ultimo trimestre del 2010. Il marchio era stato fondato nel 1939 da Edsel Ford, figlio di Henry, con l'obiettivo di produrre veicoli di media qualit\u00e0, che si potessero collocare fra quelli lussuosi prodotti dalla Lincoln e quelli generalisti prodotti dall'ovale blu. Al giorno d'oggi, il Gruppo Ford \u00e8 composto soltanto dall'omonima casa e dalla Lincoln. Nonostante le forti perdite, la casa di Dearborn fu l'unica industria automobilistica statunitense a non chiedere prestiti al governo USA e a continuare a investire nella realizzazione di nuovi modelli e tecnologie.\nMercati globali.\nPer sostenere l'espansione mondiale dell'azienda, vennero istituite nel tempo numerose filiali come Ford Europe, Ford Australia, Ford India e Ford China.\nNel 1958 introdusse un nuovo marchio, Edsel, ma le scarse vendite portarono alla sua fine avvenuta nel 1960. Pi\u00f9 tardi, nel 1985 nacque Merkur, ma anch'esso ebbe fine pochi anni dopo, nel 1989.\nInizialmente, i modelli venduti fuori dagli Stati Uniti erano essenzialmente gli stessi del mercato madre, ma successivamente vennero realizzati modelli specifici per soddisfare meglio le esigenze dei singoli mercati. Le world car spesso riscossero scarso successo, ad esempio con la prima Mondeo le vendite furono modeste in America, mentre con la Taurus le vendite furono poche in Giappone e Australia, anche se le vetture erano dotate di guida a destra. La piccola europea Ka, che riscosse un ottimo successo nel suo mercato, non fece molte vendite in Giappone. La Mondeo venne ritirata dal listino da Ford Australia, perch\u00e9 il segmento in cui era stata posizionata era in declino, dato che gli acquirenti preferivano la Falcon, di dimensioni pi\u00f9 grandi. Un'eccezione fu la Focus che vendette bene sia in USA che in Europa.\nAl giorno d'oggi, Ford possiede i propri stabilimenti in tutto il mondo, pi\u00f9 precisamente in Canada, Messico, Regno Unito, Germania, Spagna, Turchia, Brasile, Argentina, Australia, Cina, Sudafrica e altre nazioni. Le operazioni non-manifatturiere sono gestite dalla divisione Ford Motor Credit Company, che si occupa degli aspetti finanziari legati alla vendita delle vetture.\nEuropa.\nPer quanto riguarda l'Europa, vennero costruiti in Francia, in Germania e nel Regno Unito modelli differenti fino agli anni sessanta, fin quando la Taunus e la Cortina divennero identiche, prodotte rispettivamente con guida a sinistra e con guida a destra. Successivamente, anche la Escort e la Capri diventarono comuni a entrambe le compagnie. La razionalizzazione delle linee di produzione signific\u00f2 lo spostamento della costruzione di alcuni modelli inglesi in altri stabilimenti europei, come quelli del Belgio, della Spagna e della Germania, con conseguente chiusura di alcuni impianti. Ultimo segno di unificazione fu l'arrivo della Sierra, berlina di segmento D, che rimpiazz\u00f2 la Taunus e la Cortina nel 1982.\nIn Asia, i modelli europei non avevano un prezzo competitivo come quelli giapponesi. La vettura che in Europa ha riscosso maggior successo, sia per quanto riguarda il numero di generazioni prodotte, sia per le vendite, \u00e8 stata la Fiesta, vettura di segmento B.\nNel febbraio 2002 si ferm\u00f2 completamente la produzione di vetture nel Regno Unito; fu la prima volta in 90 anni che le Ford non vennero pi\u00f9 costruite in Gran Bretagna, anche se al giorno d'oggi persistono ancora la costruzione del furgone Transit nello stabilimento di Southampton, dei motori a Bridgend e Dagenham e delle trasmissioni a Halewood.\nNel 2011 la gamma di veicoli europei \u00e8 formata da Ford Ka, Fiesta, Fusion, Focus, C-Max, Mondeo, S-Max, B-Max, Kuga, Ranger, Transit e Courier, mentre la loro produzione avviene negli stabilimenti di Colonia e Saarlouis in Germania, Valencia in Spagna, Tychy in Polonia e Vsevolozhsk in Russia.\nNel 2015 la gamma di veicoli si \u00e8 arricchita con la Mustang direttamente prodotta negli Stati Uniti, la gamma Vignale (Mondeo) e la supercar Ford GT.\nSuccessivamente dagli Stati Uniti sono arrivati il crossover di grandi dimensioni Ford Edge (2017) e il SUV Ford Explorer (2020) il quale, tuttavia, era gi\u00e0 da anni disponibile per il solo mercato russo.\nNell'aprile 2019 la Ford ha annunciato che avrebbe riutilizzato il nome \"Puma\" per chiamare un nuovo crossover compatto sul mercato europeo. In precedenza, infatti, la \"Ford Puma\" era una coup\u00e9 sportiva prodotta dal 1997 al 2002, commercializzata anch'essa per il solo mercato europeo.\nL'auto \u00e8 stata svelata il 26 giugno 2019 a D\u00fcsseldorf nel corso di una anteprima riservata solo alla stampa, per poi essere presentata al pubblico durante il salone dell'automobile di Francoforte nel settembre 2019.\nLa Puma \u00e8 basata sulla stessa piattaforma della Ford Fiesta VII, condividendo l'impostazione meccanica tuttoavanti e la carrozzeria a due volumi con 5 porte e 5 posti.\nAmerica del Sud.\nIn Sud America la Ford dovette confrontarsi con i governi protezionisti, con il risultato di aver costruito nel tempo modelli diversi per ogni nazione, ma senza la possibilit\u00e0 di averli realizzati condividendo le parti meccaniche. In molti casi, i nuovi veicoli erano in realt\u00e0 basati su modelli costruiti in precedenza dalle fabbriche neo-acquisite. Ad esempio la Corcel e la Del Rey brasiliane erano basate su veicoli Renault.\nNel 1987 un\u00ec le forze in Brasile e Argentina con Volkswagen per formare una compagnia chiamata Autolatina; le vendite furono per\u00f2 poco profittevoli e la societ\u00e0 venne dissolta nel 1995.\nCon l'avvento di Mercosur, il mercato regionale comune, la casa statunitense fu finalmente libera di poter costruire i suoi veicoli nelle catene di montaggio condividendo le parti meccaniche. Di conseguenza, la Fiesta e la EcoSport vennero costruite solo in Brasile, mentre la Focus solo in Argentina.\nAsia e Pacifico.\nIn Nuova Zelanda e Australia la Falcon venne posizionata come auto di medie dimensioni per la famiglia, mentre in Europa, essendo molto pi\u00f9 grande della Mondeo, fu la pi\u00f9 grande Ford mai venduta. Tra il 1960 e il 1972, la Falcon venne costruita sulla base di un modello statunitense con lo stesso nome, ma da quel periodo in poi venne completamente disegnata e prodotta in Australia (e occasionalmente in Nuova Zelanda). La Falcon possiede la trazione posteriore esattamente come le concorrenti della General Motors, tipo la Holden Commodore. Attualmente, versioni ad alte prestazioni possiedono motori con oltre 367 cv e vengono occasionalmente vendute in Australia dalla divisione Ford Performance Vehicles (FPV). Sempre in questa regione, la Commodore e la Falcon hanno sempre vinto sulla concorrenza e attualmente ricoprono il 20% dell'intero mercato dell'automobile. Negli anni 2000 sono state eliminate dal listino la Fairlane e le gamme LTD.\nLa presenza della Ford in Asia \u00e8 sempre stata piuttosto esigua. Tuttavia, con l'acquisizione di una quota della giapponese Mazda nel 1979, incominci\u00f2 a vendere le Mazda Familia e Capella (anche conosciute come 323 e 626) con i nomi Ford Laser e Telstar. La prima fu uno dei modelli di maggior successo venduti in Asia e fu prodotta nello stabilimento di Homebush dal 1981 fino alla chiusura dello stesso nel 1994. La Laser venne anche costruita in Messico e venduta negli U.S.A come Mercury Tracer.\nGrazie alle quote in Mazda, Ford ottenne anche uno stabilimento sud coreano della Kia Motors che costru\u00ec la Festiva dal 1988 al 1993 e la Aspire dal 1994 al 1997 (quest'ultima venne poi esportata anche negli Stati Uniti). In seguito l'impianto fu venduto al nuovo gruppo composto da Kia e Hyundai, mentre l'Aspire continu\u00f2 ad essere prodotta come Kia Avella, successivamente sostituita dalla Rio.\nFord ha anche una joint-venture con la Lio Ho a Taiwan, la quale assembla i suoi modelli fin dagli anni '70.\nLa divisione indiana inizi\u00f2 la produzione della Escort nel 1998 per poi sostituirla con l'Ikon nel 2001. Successivamente vennero aggiunte alla produzione la Fusion, la Fiesta, la Mondeo e l'Endeavour.\nAfrica e Medio Oriente.\nIn Africa, la presenza della Ford \u00e8 sempre stata pi\u00f9 forte in Sud Africa e nei paesi confinanti, dove inizialmente vennero venduti solamente autocarri e mezzi da lavoro. In Sud Africa incominci\u00f2 ad importare componenti dal Canada per poi assemblare le vetture nello stabilimento di Port Elizabeth. Dopodich\u00e9 realizz\u00f2 versioni locali della Cortina, inclusa la versione XR6 motorizzata con un 3.0 V6, e la versione pick-up, che venne anche esportata nel Regno Unito.\nNella met\u00e0 degli anni ottanta cominci\u00f2 a competere con la South African Motor Corporation (Samcor), di propriet\u00e0 inglese e, seguendo la condanna internazionale contro l'apartheid, la casa americana si ritir\u00f2 dal Sud Africa nel 1988, vendendo le sue propriet\u00e0 africane alla Samcor stessa che inizi\u00f2 ad assemblare anche le Mazda, rimpiazzando auto come Escort e Sierra con le Laser e Telstar.\nFord acquist\u00f2 il 45% delle azioni Samcor dopo la fine dell'apartheid nel 1994, effettuando successivamente una scalata fino ad ottenere la maggioranza delle azioni trasformandola in una sua divisione. Oggi vende una versione locale della Fiesta berlina (costruita anche in India e Messico), Focus e Mondeo. La Falcon venne ritirata dal mercato nel 2003.\nLa presenza nel Medio Oriente \u00e8 sempre stata molto piccola, per via dei boicottaggi degli Arabi nei confronti delle compagnie occidentali e che intrattengono rapporti con Israele. Attualmente i veicoli Ford e Lincoln sono commercializzati in dieci nazioni della regione araba: Arabia Saudita e Kuwait sono i mercati pi\u00f9 grandi.\nFord si stabil\u00ec anche in Egitto nel 1926, ma dovette fronteggiare negli anni '50 la forte ostilit\u00e0 dell'ambiente nazionalista.\nVeicoli.\nAutocarri.\nLa Ford inizi\u00f2 la produzione di autocarri nel 1908 con il Modello TT, tuttavia alcuni rami produttivi della rete vennero venduti nel tempo ad altre industrie o chiusi definitivamente.\nTra questi, quello europeo che produceva autobus in Gran Bretagna venne venduto all'Iveco nel 1986, terminando la produzione del Ford Transcontinental e del Ford Cargo.\nNegli USA la divisione che produceva autocarri pesanti venne venduta nel 1997 alla Freightliner Trucks, ora parte del gruppo Daimler AG con il nome Sterling.\nIn passato sono state realizzate anche delle autopompe per il corpo dei vigili del fuoco statunitensi.\nAll'inizio del nuovo secolo restano in produzione autocarri e pick-up come gli F-150, F-250, F-350, F-650, F-750 e LCF, mentre in Europa produce il Transit nelle varianti minibus e pick-up. Altri mezzi da lavoro venduti in Europa sono il Ranger, pick-up di grandi dimensioni, e il Courier, piccolo furgone derivato dalla Fiesta.\nBus.\nNel recente passato Ford ha realizzato dei bus, ma al giorno d'oggi la compagnia occupa solo un ruolo secondario producendo componenti. Nel nord America, il pianale E-Series \u00e8 ancora utilizzato per i piccoli scuolabus e per l'F-650. Negli anni '80 e '90, il B700 fu un pianale molto usato dalle industrie costruttrici di scuolabus, ma in seguito alle contrazioni del mercato, la Ford perse considerevoli quote che la portarono ad assumere ruoli sempre pi\u00f9 secondari. In Europa il Transit Minibus viene venduto con 12, 15 o 17 posti.\nTrattori.\nLa divisione \"Henry Ford and Son Company\" inizi\u00f2 la costruzione di trattori con il marchio Fordson a Springwells Township, oggi inglobata da Detroit e Dearborn. Successivamente la produzione venne spostata a Dearborn nel Michigan dal 1907 al 1928, poi a Cork in Irlanda dal 1919 al 1932, a Dagenham in Inghilterra dal 1933 al 1964 e infine a Basildon. I trattori Ford vennero prodotti anche a Leningrado nel 1924.\nNel 1986 espanse i propri confini comprando alcuni brevetti della Sperry-New Holland sui meccanismi per la creazione delle balle di fieno e fondendosi in seguito con New Holland formando la Ford-New Holland. Questa compagnia venne acquisita dal gruppo Fiat nel 1993 e il nome cambi\u00f2 in New Holland. Oggi \u00e8 parte della CNH Global, posseduta a sua volta per il 91% dal gruppo FIAT.\nMezzi ad uso speciale.\nFin dal 1979 la Ford produce versioni delle sue berline full-size per la polizia nordamericana. Le prime furono le LTD, mentre dal 1983 al 1991 vennero costruite le LTD Crown Victoria, le quali subirono nell'arco della produzione dei piccoli aggiornamenti. A partire dal 1992 inizi\u00f2 la produzione della Crown Victoria P71 Interceptor, la quale possedeva un design completamente diverso dalle versioni precedenti. Quest'ultima ottenne un ulteriore restyling nel 1998 e in seguito continui aggiornamenti. Il termine \"Interceptor\", in italiano \"intercettore\", \u00e8 dovuto al fatto che la vettura viene tuttora utilizzata negli inseguimenti stradali statunitensi e molto spesso per gli speronamenti. La vettura \u00e8 infatti dotata di una massa elevata e di un motore potente, che la rendono idonea a questo tipo di utilizzo. Un altro punto a favore sono i bassi costi di produzione, manutenzione e riparazione.\nNel 1973, la Ford costru\u00ec un'autopompa per il corpo dei vigili del fuoco statunitensi, ovvero la C-900.\nCompetizioni sportive.\nNASCAR.\nLa Ford \u00e8 una delle quattro case automobilistiche principali nelle competizioni NASCAR pi\u00f9 importanti, ovvero la Sprint Cup Series, la Nationwide Series e la Camping World Truck Series. Ford gareggia nelle prime due con la berlina Fusion, mentre utilizza il pick-up F-150 nella terza. Nel passato, le vetture NASCAR dell'ovale blu pi\u00f9 competitive furono la Torino, la Mercury Montego e le varie Thunderbird. Nella Sprint Cup Series la casa di Dearborn ha vinto otto campionati costruttori, mentre la Mercury uno.\nFormula 1, IndyCar e Formula Ford.\nLa Ford \u00e8 sempre stata intensamente coinvolta in Formula 1, producendo motori per molti team a partire dal 1967 fino al 2004. Tali motori erano interamente progettati e costruiti dalla Cosworth, la divisione sportiva controllata interamente dal gruppo dal 1998 al 2004. I motori Cosworth vinsero 176 Gran Premi dal 1967 al 2003 e vennero utilizzati da scuderie come la Lotus e la McLaren.\nLa partecipazione diretta in Formula 1 avvenne nel 2000 con il team Jaguar Racing, dopo aver acquisito la scuderia Stewart Grand Prix. Ma dopo cinque turbolente stagioni in cui non vennero totalizzati grandi successi, la Ford decise di abbandonare la competizione nel 2004 vendendo sia Jaguar Racing (che divenne Red Bull Racing) sia la Cosworth.\nNella 500 Miglia di Indianapolis le IndyCar motorizzate Ford vinsero 17 volte dal 1965 al 1996.\nLa Formula Ford venne istituita nel 1966 nel Regno Unito come campionato per avviare i piloti nelle competizioni dedicate alle monoposto. Le vetture utilizzate in questo campionato hanno la classica impostazione con motore centrale-posteriore e ruote scoperte; sono per\u00f2 sprovviste di alettoni e montano degli pneumatici stradali.\nRally.\nLa partecipazione nel WRC avvenne fin dalla nascita di questo campionato, ovvero nel 1973. Venne vinto il campionato costruttori nel 1979 con Hannu Mikkola, Bj\u00f6rn Waldeg\u00e5rd e Ari Vatanen alla guida di una Ford Escort RS1800. Nel 1981, Vatanen vinse il campionato piloti a bordo della medesima vettura. Nel Gruppo B degli anni '80, la Ford ottenne poca fortuna sia con la RS200, sia con le varie evoluzioni della Sierra Cosworth.\nL'esperienza si concluse dopo l'abolizione delle vetture Gruppo B, ritenute per certi versi letali sia per i piloti che per l'incolumit\u00e0 degli spettatori. Nella prima met\u00e0 degli anni '90 alla Sierra seguirono la Escort RS Cosworth e la Escort WRC che ottennero discreti successi. Nella seconda met\u00e0 degli anni '90, la Ford partecip\u00f2 nella categoria Super 1600 con la piccola coup\u00e9 Puma, mentre a partire dal 1999 incominci\u00f2 ad essere utilizzata la Focus WRC.\nNei primi anni 2000, la casa partecip\u00f2 nella categoria Super 2000 con una Fiesta. Nel 2006 vinse il suo secondo titolo del campionato costruttori con una Focus RS WRC 06 realizzata da M-Sport e pilotata da Marcus Gr\u00f6nholm e Mikko Hirvonen; tale risultato venne riconfermato l'anno successivo.\nNel 2009 \u00e8 stata realizzata la nuova Fiesta S2000, basata sulla nuova generazione della vettura.\nQuest'ultima \u00e8 stata utilizzata anche per la Pikes Peak International Hillclimb, ma con meccanica completamente rivista e con un motore 2.0\u00a0cm\u00b3 capace di erogare 800 cv.\nNel 2011 debutta la nuova Fiesta WRC, mentre dal 2017, con l'arrivo del nuovo regolamento, viene utilizzata la nuova Fiesta, denominata Fiesta WRC plus. Con essa, gestita dal team M-Sport, S\u00e9bastien Ogier vince il titolo nel 2017 e nel 2018.\nGran turismo.\nLa Mustang \u00e8 stata la vettura di maggior successo nelle competizioni statunitensi. Con tale vettura Jerry Titus vinse l'edizione del 1965 del SCCA National Championship e successivamente Ford vinse anche l'SCCA Trans-Am Championship nel 1966 e 1967. Un'altra vittoria arriv\u00f2 nel 1970 con i piloti Jones Parnelli e George Folmer alla guida di due Mustang Boss 302 della Bud Moore Engineering. Nel 1985 e nel 1986 le Mustang di John Jones e Scott Pruett vinsero l'IMSA GTO Championship, mentre un'altra vittoria arriv\u00f2 nell'edizione del 1989 della Trans-Am con Dorsey Schrader. Negli anni '90 la Ford domin\u00f2 quest'ultimo campionato con Tommy Kendal, che vinse le edizioni del 1993, 1995, 1996, e 1997, mentre Paul Gentilozi conquist\u00f2 quella del 1999. Nel 2005 la Mustang FR500C vinse la Rolex Koni Challenge Series al suo debutto. Nel 2008 venne istituita la Miller Cup, un campionato monomarca con sole Mustang. Sempre nel 2008, Ford vinse il campionato costruttori della Koni Challenge Series, mentre i piloti Joe Foster e Steve Maxwell vinsero il campionato piloti a bordo delle Mustang GT.\nAltre vetture GT sono state la Focus, la Falcon, la Sierra Cosworth e la Mondeo, la quale si \u00e8 classific\u00f2 numerose volte sul podio nell'edizione 2000 del British Touring Car Championship. La Ford Falcon ha invece conquistato il primo, secondo e terzo posto nel Supercars del 2005, nota competizione australiana.\nLe Mans e Sport Prototipi.\nAll'inizio degli anni sessanta la Ford decise di dare lustro al marchio, che aveva a listino prodotti con un'immagine \"popolare\" (nell'accezione negativa del termine), impegnandosi nelle competizioni e nel 1962 appoggi\u00f2 la scuderia di Carroll Shelby nelle gare statunitensi, dove il team manager texano aveva dimostrato di poter battere le Chevrolet Corvette vendute ai team privati dalla rivale General Motors, scontrandosi anche con la Scuderia Ferrari nelle gare statunitensi valevoli per il mondiale per vetture sport: l'ottima attenzione da parte della stampa di cui godeva la piccola e vincente azienda italiana era proprio quello a cui si mirava e per ridurre i costi si pens\u00f2 di acquistare la piccola casa italiana e farne il \"reparto corse\" della Ford, anzich\u00e9 investire in ricerca e sviluppo di modelli da competizione. La trattativa prosegu\u00ec spedita, ma Enzo Ferrari alla fine non riusc\u00ec ad ottenere la propria totale indipendenza nella condotta dell'attivit\u00e0 sportiva e mise alla porta i dirigenti americani.\nDopo la rottura, la Ford decise di progettare un'auto ad alte prestazioni che fosse in grado di battere la Ferrari nelle gare e nel 1964 present\u00f2 la GT40, dando il via alla rivalit\u00e0 nota agli appassionati come guerra Ferrari-Ford e riuscendo a vincere la 24 Ore di Le Mans per quattro volte consecutive dal 1966 al 1969 e l'edizione del 1968 del Campionato Mondiale Sport Prototipi. Per quest'ultima competizione, vennero realizzate anche le P-68 e P-69.\nIl team svizzero Matech GT Racing, in collaborazione con Ford Racing, ha aperto un nuovo capitolo con la pi\u00f9 moderna GT, vincendo il titolo mondiale costruttori 2008 del Campionato Europeo FIA GT3.\nFormula Truck.\nNel 1996 venne istituita in sud America la F\u00f3rmula Truck, competizione in cui partecipano solo trattori stradali da gara. Tra le case partecipanti, oltre alla Ford, si possono incontrare Scania, Iveco, Volvo, Mercedes-Benz e Volkswagen.\nSpec Racer Ford.\nDal 1989 la Ford \u00e8 fornitrice dei motori delle vetture che competono nel campionato Spec Racer Ford.\nAerei.\nIl Trimotor fu un aereo trimotore civile da trasporto, prodotto dal 1925 al 7 giugno 1933.\nCostruito in 199 esemplari e in diverse versioni, presentava soluzioni tecniche d'avanguardia che gli consentirono di volare per anni.\nFu impiegato da varie compagnie aeree commerciali e venne adottato anche da operatori militari.\nLa Ford aiut\u00f2 nella Seconda Guerra Mondiale la Consolidated Aircraft Corporation per la produzione del B-24, un bombardiere quadrimotore, che assieme al Boeing B-17 Flying Fortress rappresent\u00f2 uno degli aerei di punta dell'aviazione statunitense. Il B-24 venne costruito in diversi impianti, tra cui quello di Willow Run appartenente all'ovale blu. In quest'ultimo si raggiunse nel 1944 il picco di produzione di un aereo all'ora, per un totale di 650 esemplari al mese."}
{"id": "710548", "revid": "60848", "url": "https://it.wikipedia.org/wiki?curid=710548", "title": "Don Pasquale", "text": "Don Pasquale \u00e8 un'opera buffa in tre atti di Gaetano Donizetti.\nIl libretto, firmato da Michele Accursi, \u00e8 in realt\u00e0 opera dello stesso Donizetti e di Giovanni Ruffini ed \u00e8 ricalcato sul dramma giocoso di Angelo Anelli \"Ser Marcantonio\", musicato da Stefano Pavesi nel 1810.\n\u00c8 la prima opera buffa in cui non sono presenti recitativi secchi ma solo accompagnati.\nGenesi.\nDonizetti, ormai giunto al culmine della celebrit\u00e0 (aveva gi\u00e0 composto le sue opere pi\u00f9 famose, tra cui \"Anna Bolena\", \"L'elisir d'amore\", \"Lucia di Lammermoor\", \"La Favorita\" e \"La figlia del reggimento\"), decise di comporre il \"Don Pasquale\" dopo la lettura casuale del vecchio libretto di Angelo Anelli. La storia vuole che l'opera sia stata composta in soli undici giorni, ma \u00e8 probabile che in questo periodo siano state composte \"solo\" le linee vocali e che l'orchestrazione abbia invece richiesto altro tempo.&lt;br&gt;\nLa prima rappresentazione dell'opera ebbe luogo con successo nella Salle Ventadour del Th\u00e9\u00e2tre-Italien di Parigi il 3 gennaio 1843 con un cast d'eccezione formato da Giulia Grisi (Norina), Luigi Lablache (Don Pasquale), Antonio Tamburini (Malatesta), Mario (Ernesto) e Federico Lablache (notaio) alla presenza del compositore.\nAl Teatro alla Scala di Milano avviene la prima esecuzione italiana, il 17 aprile successivo diretta da Eugenio Cavallini con Achille De Bassini.\nTrama.\nL'azione si svolge a Roma, agli inizi del XIX secolo.\nAtto Primo.\nDon Pasquale \u00e8 un anziano e ricco settantenne che \u00e8 adirato con il nipote Ernesto, futuro erede delle sue fortune, perch\u00e9 questi rifiuta di sposare una ricca e nobile zitella come lo zio vorrebbe. Ernesto \u00e8 invece innamorato di Norina, una vedova giovane e carina ma di modeste condizioni.\nLo zio decide allora di diseredarlo sposandosi egli stesso e a tale scopo ha chiesto al dottor Malatesta di trovargli una moglie adeguata.\nQuesti per\u00f2, amico di Ernesto, ordisce un piano per aiutare i due giovani.\nPertanto il dottore propone a Don Pasquale di sposare sua sorella Sofronia, donzella bella e pura e appena uscita dal convento. Don Pasquale accetta esultante e, per cominciare, scaccia di casa il nipote Ernesto.\nMa il dottor Malatesta chiede a Norina, che Don Pasquale non conosce, di impersonare Sofronia, per organizzare un finto matrimonio e dopo le nozze ridurre alla disperazione il vecchio.\nErnesto per\u00f2 non \u00e8 a conoscenza del piano del dottor Malatesta.\nAtto Secondo.\nErnesto, venuto a conoscenza del matrimonio, si dispera e decide di partire per terre lontane ed esce affranto. Don Pasquale riceve la visita del dottor Malatesta e della finta Sofronia, che \u00e8 Norina velata; egli si invaghisce subito della bella ragazza e vuole immediatamente concordare il matrimonio. Alla presenza di Carlo, cugino di Malatesta e finto notaio, Don Pasquale firma un contratto di nozze con il quale dona alla ragazza la met\u00e0 dei suoi beni.\nAppena firmato il contratto, Norina muta immediatamente contegno, diventando arrogante e impertinente. In pi\u00f9 comanda e spadroneggia per la casa e si d\u00e0 a spese folli: raddoppia il salario alla servit\u00f9, ordina nuove carrozze e nuovi cavalli, progetta grandi feste, fa chiamare sarti e gioiellieri ma soprattutto disdegna le affettuose attenzioni del marito.\nAtto Terzo.\nDon Pasquale \u00e8 in preda allo sconforto per le ingenti spese che la moglie gli procura e i continui cambiamenti per la casa.\nEsasperato proibisce alla moglie di andare a teatro quella sera ma si busca come risposta un sonoro ceffone. Inoltre Norina gli fa credere di avere anche un amante. Disperato egli chiede aiuto a Malatesta, il quale per\u00f2 mette subito al corrente Ernesto del piano in corso e gli chiede di far la parte dello spasimante.\nErnesto, nascosto nel boschetto del giardino della casa, canta una serenata alla sua bella e poi entrambi cantano un duetto d'amore.\nDon Pasquale, insieme a Malatesta, esce dal nascondiglio da dove osservava tutta la scena e accusa la finta Sofronia.\nErnesto, uscito di nascosto dal bosco ora rientra dal giardino e viene accolto da Don Pasquale che gli annuncia, per far dispetto alla moglie e convincerla ad andarsene, che egli potr\u00e0 sposare Norina la quale diverr\u00e0 la nuova padrona di casa.\nA questo punto per\u00f2 al vecchio viene rivelato l'intrigo ordito ai suoi danni ed egli, infine, ben lieto di essersi liberato della terribile finta moglie, perdona tutti e benedice le nozze fra Ernesto e Norina.\nOrganico orchestrale.\nL'orchestra dell'opera si compone di:"}
{"id": "710551", "revid": "126257", "url": "https://it.wikipedia.org/wiki?curid=710551", "title": "Ford Fusion", "text": "La Ford Fusion \u00e8 un'autovettura prodotta dalla casa automobilistica Ford dal 2002 al 2012. Nonostante abbia lo stesso nome di un altro modello Ford venduto in America nello stesso periodo, non ha nulla in comune con quest'ultimo.\nCaratteristiche.\nPresentata nel 2002, la Fusion ha trovato in Europa una collocazione intermedia tra le autovetture del segmento B e quelle del segmento C. Nella gamma Ford, la Fusion si colloca quindi al di sopra della Fiesta (dalla quale deriva) e al di sotto della Focus. Il veicolo racchiude in s\u00e9 alcuni aspetti tipici delle piccole berline, delle monovolumi e dei piccoli SUV, diventando ci\u00f2 che Ford definisce un \"Urban Activity Vehicle\".\nRispetto alla Fiesta, la Fusion dispone di un abitacolo pi\u00f9 spazioso, con un tetto alto e una seduta rialzata, e di un allestimento a cui sono state fatte per\u00f2 critiche sulla monotona colorazione dei rivestimenti e sui sedili poco avvolgenti. A causa della sua struttura, anche il bagagliaio risulta essere molto pi\u00f9 capiente di quello della Fiesta.\nSotto il punto di vista della sicurezza sono presenti fino a 6 airbag (opzionali quelli laterali) e freni dotati di ABS. Non \u00e8 di serie l'impianto antisbandamento ESP.\nSul mercato europeo la Fusion deve confrontarsi con vari modelli della stessa tipologia tra i quali si possono citare la Renault Modus, la Hyundai Matrix e la Nissan Note.\nInteressante la possibilit\u00e0 - in alcuni allestimenti - di collocare al centro del divanetto posteriore un vano portaoggetti/portalattine con sportellino rivestito in pelle (tale vano pu\u00f2 essere quindi utilizzato anche come poggiabraccia dai passeggeri posteriori). In caso di necessit\u00e0, \u00e8 possibile rimuovere tale unit\u00e0 e ricollocare la seduta centrale posteriore.\nUna versione adattata per il fuoristrada leggero \u00e8 stata chiamata Ford EcoSport e viene prodotta in Brasile e venduta in tutta l'America Latina. L'EcoSport possiede un'altezza da terra incrementata, sospensioni da fuori strada, ruote pi\u00f9 grosse e paraurti in plastica.\nRestyling 2006.\nContemporaneamente al restyling della Ford Fiesta, anche la Ford Fusion ottiene un restyling nel 2006. Si ebbero alcuni cambiamenti di stile; dal disegno degli specchietti retrovisori alle modanature delle portiere, ai gruppi ottici (sia posteriori che anteriori). In questi ultimi gli indicatori di direzione, collocati orizzontalmente nella parte superiore del faro, ottennero una colorazione arancione. Cambiarono inoltre i fendinebbia e il disegno delle prese d'aria anteriori.\nGli interni vennero fortemente rivisti: cambi\u00f2 la strumentazione, mentre il quadrante da forma rettangolare divenne a forma di palpebra. I sedili anteriori diventarono leggermente pi\u00f9 avvolgenti e il cruscotto, come per la Ford Fiesta, venne ricoperto da un pannello soffice al tatto e con una colorazione differente dalle altre plastiche utilizzate. Venne anche cambiato l'attacco stereo, ora identico a quello della Ford Focus. Anche il bagagliaio venne lievemente rifinito.\nNel 2009 cambi\u00f2 in parte il nome (venne aggiunta la denominazione UAV) e si aggiunsero cromature su certe parti della carrozzeria. Dal 2012 \u00e8 stata sostituita dalla B-MAX."}
{"id": "710552", "revid": "2036605", "url": "https://it.wikipedia.org/wiki?curid=710552", "title": "Battaglia di Milazzo (1860)", "text": "La battaglia di Milazzo fu combattuta fra il 17 e il 24 luglio 1860 nei dintorni e nella citt\u00e0 di Milazzo, quando i \"Mille\" di Giuseppe Garibaldi, unitamente a numerosi volontari successivamente sbarcati, principalmente la Spedizione Medici, formarono il primo nucleo dell'Esercito meridionale, ovvero l'armata garibaldina che sbarc\u00f2 in Sicilia invadendo il Regno delle Due Sicilie.\nEssi sconfissero i soldati borbonici. Le forze impiegate nello scontro ammontavano a circa 10.000 uomini, dei quali oltre 6.000 erano i garibaldini, mentre i soldati napoletani che affrontarono la battaglia erano 3400; gli storici riportano anche altre consistenze degli schieramenti.\nSchieramenti.\nLa battaglia di Milazzo fu molto diversa da quella sostenuta a Calatafimi. Per la prima volta i garibaldini si misuravano con una formazione borbonica guidata da un comandante fermamente intenzionato a battersi.\nLe forze borboniche, inviate da Messina a difendere la fortezza di Milazzo e la sua piccola guarnigione, erano composte da tre battaglioni di Cacciatori a piedi, uno squadrone di Cacciatori a cavallo ed una batteria di artiglieria da montagna, per un totale di 3.400 uomini, guidati dall'abile colonnello Ferdinando Beneventano del Bosco.\nIn questa occasione, per\u00f2, anche lo schieramento garibaldino era pi\u00f9 consistente, forte delle 8.000 carabine a canna rigata e delle 400.000 cartucce arrivate dal Piemonte.\nLe caratteristiche di gittata fino a 300 metri dei nuovi fucili non potevano per\u00f2 essere sfruttate, perch\u00e9 i garibaldini non avevano la preparazione necessaria al pieno utilizzo di tali armi (vedere: armamento dei garibaldini). Inoltre, i garibaldini potevano contare sulla supremazia numerica, pur lamentando l'assenza di reparti di cavalleria ed una iniziale inferiorit\u00e0 di artiglieria.\nLo storico George Macaulay Trevelyan stima che il 20 luglio i garibaldini non superavano il numero di 5.700 e ne vennero probabilmente impiegati un numero compreso tra i 4.000 e 5.700. Lo stesso storico riporta che, secondo fonti borboniche, le forze del Regno delle Due Sicilie ammontavano complessivamente a 122 ufficiali e 4.544 soldati, compresa la guarnigione del Castello. Pertanto, escludendo i circa 1.000 della guarnigione, il Bosco avrebbe avuto a disposizione pi\u00f9 di 3.000 effettivi da impiegare sul campo..\nCharles Stuart Forbes, giornalista britannico al seguito della spedizione, descrive gli opposti schieramenti come segue, anche se il colonnello Bosco impegn\u00f2 in attacco solo una parte della forza, con una seconda linea di difesa e la guarnigione del castello come protezione in caso di ritirata. Garibaldi disponeva anche di due navi, con complessivi 18 cannoni del tardo settecento, dal tiro corto, denominati come modello Carronata.\nSvolgimento.\nDopo una serie di scaramucce preliminari, reciprocamente avviate nei giorni precedenti allo scopo di saggiare la consistenza delle forze avversarie, lo scontro decisivo si accese alle ore 6,30 del 20 luglio, al centro della piana che offre accesso alla piccola penisola ove sorge la citt\u00e0 di Milazzo. Della battaglia fu testimone oculare anche lo scrittore Alessandro Dumas, che descrisse alcune azioni di Garibaldi.\nGaribaldi decise di attaccare lo schieramento borbonico, disposto su due linee, con una massiccia colonna centrale, preceduto da due attacchi laterali contemporanei, in modo da creare un utile diversivo. L'organizzazione e la sincronia dei movimenti fu piuttosto scoordinata e questo primo tentativo si tramut\u00f2 in un vero disastro, nel quale i garibaldini furono respinti e riuscirono a stento nel contenere il contrattacco borbonico, subendo gravissime perdite.\nMa non erano certo gli uomini che mancavano a Garibaldi e, dopo una rapida riorganizzazione dei quadri, gli attacchi garibaldini si susseguirono per oltre sei ore, nelle quali gli schieramenti contrapposti dimostrarono una combattivit\u00e0 eccezionale, galvanizzati dai due comandanti in capo che guidavano personalmente le azioni, entrambi continuamente presenti nella prima linea.\nI due erano talmente vicini alla linea di combattimento che, in una celebre occasione, l'improvviso attacco di un drappello della cavalleria borbonica rischi\u00f2 di travolgere lo stesso Garibaldi ferito da un proiettile sotto il piede, che aveva strappato la suola e la staffa, dovendo abbandonare il cavallo ferito e con il revolver rimasto nella sacca della sella. Subito i garibaldini presenti si posero a difesa del comandante per dargli modo di mettersi al sicuro, ma egli si gett\u00f2 nella mischia e, disarcionato, venne fortunosamente salvato dal provvido intervento di Giuseppe Missori, allo scontro partecip\u00f2 anche il capitano Statella .\nNel primo pomeriggio, dopo aver richiesto inutilmente l'invio di rinforzi dalla cittadella fortificata, dove la guarnigione borbonica di 1.400 uomini era asserragliata agli ordini del colonnello Raffaele Pironti, il quale si rifiutava di ricevere ordini data la maggiore anzianit\u00e0 di servizio, Del Bosco decise di arretrare verso l'abitato, che offriva maggior protezione alla difesa.\nFu in quel frangente che la pirocorvetta \"Tukory\" giunse nei pressi della costa occidentale. Si trattava di una moderna unit\u00e0 della marina borbonica, la \"Veloce\", che pochi giorni prima era stata consegnata alla marina sarda dal capitano Amilcare Aguissola, contattato e convinto al tradimento dall'ammiraglio Carlo Pellion di Persano (vedere: Le ipotesi di corruzione degli ufficiali borbonici). Il comportamento dell'ufficiale borbonico in questione sar\u00e0 seguito da parecchi altri ufficiali che abbracceranno la causa unitaria: quando Francesco II a bordo del \"Messaggero\" salp\u00f2 da Napoli per Gaeta, solo tre navi lo seguirono, mentre la quasi totalit\u00e0 della flotta rimase ancorata senza rispondere alla chiamata.\nLa corvetta, subito ceduta alle forze garibaldine e rinominata \"Tukory\", era armata con 10 potenti cannoni che, diretti personalmente da Garibaldi, presero a martellare incessantemente l'ala sinistra delle forze borboniche, impedendo ogni tentativo di contrattacco e costringendole a ritirarsi nella cittadella fortificata.\nIl 21 luglio, in seguito alla convenzione voluta dal ministro della guerra napoletano Giuseppe Salvatore Pianell, il maresciallo Tommaso de Clary ed il generale Giacomo Medici firmarono il patto per l'evacuazione delle truppe borboniche dalla Sicilia ed il 25 luglio anche i reparti guidati dai colonnelli Pironti e del Bosco si imbarcarono per Napoli, lasciando Milazzo in mano garibaldina.\nLe perdite.\nSecondo gli storici pi\u00f9 attendibili non si hanno statistiche precise, si pu\u00f2 ritenere che le perdite garibaldine siano calcolate in 750 o 800 tra morti e feriti, mentre quelle borboniche vengono stimate dal Bosco in 116 tra morti e feriti ai quali secondo Palmieri sono da aggiungere 31 irreperibili e un'altra dozzina tra morti e feriti. Tra i caduti e feriti garibaldini sono compresi anche 44 carabinieri genovesi e che il \"Battaglione Gaeta\" della spedizione Corte perdette, sempre tra morti e feriti, dai 15 ai 17 ufficiali su 32 e 190 volontari su 500 o 600 .\nIn ogni caso, il contingente garibaldino pag\u00f2 a Milazzo un prezzo altissimo e largamente superiore alle perdite avversarie che, secondo la testimonianza di don Giuseppe Bott\u00e0, cappellano militare dei Cacciatori Napoletani, si limitarono a 51 morti, 80 feriti e 25 prigionieri o dispersi, sul totale di 3.400 uomini impiegati in battaglia. \nIl minor numero di perdite borboniche \u00e8 dovuto al fatto che il colonnello Bosco aveva dislocato le sue truppe su una posizione favorevole, che consentiva una migliore difesa, contenendo quindi le perdite; inoltre le forze borboniche, oltre agli 8 cannoni della batteria da montagna sul campo, disponevano anche dell'appoggio dei 40 cannoni stanziati sulle mura del Castello, che provocarono quindi molte perdite tra i garibaldini, i quali dovevano attaccare avversari ben riparati. \nSecondo l'articolo \"The Revolution in Sicily\" pubblicato dal giornale britannico \"The Illustrated London News\" del 4 agosto 1860, n\u00b0 1043 pag.96, le perdite complessive garibaldine furono 780 e quelle borboniche 1223."}
{"id": "710553", "revid": "453768", "url": "https://it.wikipedia.org/wiki?curid=710553", "title": "Camuni", "text": "I Camuni erano un popolo dell'Italia antica di lingua preindoeuropea vissuti in Val Camonica, dove si insediarono circa nel 800 a.C., in piena et\u00e0 del ferro.\nIl territorio interessato dalla loro presenza ricade all'interno dell'attuale provincia di Brescia, presso le Alpi centrali. In passato vennero chiamati anche con il nome in lingua latina di Camunni, attribuito loro da autori del I secolo, o come gli antichi Camuni, per distinguerli dagli attuali abitanti della val Camonica. Fra i massimi produttori di arte rupestre in Europa, il loro nome \u00e8 legato alle celebri incisioni rupestri della Val Camonica, che costituiscono - considerata la povert\u00e0 di reperti archeologici come la necropoli, suppellettili o centri abitati - la principale testimonianza culturale di questo popolo.\nI Camuni (\u039a\u03b1\u03bc\u03bf\u1fe6\u03bd\u03bf\u03b9 in greco, \"Camunni\" in latino) sono ricordati dalle fonti storiografiche classiche a partire dal I secolo a.C.; delle epoche precedenti, soprattutto di quella corrispondente in Val Camonica all'et\u00e0 del ferro, \u00e8 giunto fino a noi un vastissimo \"corpus\" costituito da centinaia di migliaia di incisioni rupestri, incisioni grazie alle quali tale popolo \u00e8 tutt'ora famoso. Sottomessi dai Romani nel corso del I secolo a.C., i Camuni furono progressivamente inseriti nelle strutture politiche e sociali dell'Impero romano: pur conservando margini di autogoverno e, gi\u00e0 dalla fine del I secolo a.C., ottennero la cittadinanza romana, subendo poi - come tutti i popoli della Gallia Cisalpina - un rapido processo di latinizzazione sia linguistica, sia culturale, sia religiosa. Lasciarono oltre incisioni rupestri, il primo sito nominato UNESCO, nel 1979.\nEtnonimo.\nL'endonimo dei Camuni non \u00e8 conosciuto. Johann Jacob Hofmann nel suo \"Lexicon Universale\" (XVIII secolo) riprende l'ipotesi di una relazione diretta tra la parola \"Camuno\" e la parola \"Camulo\", che designava una divinit\u00e0, e l'attribuisce a Marco Antonio Sabellico e a Guarino Veronese.\nStoria.\nLe origini.\nI Camuni nelle fonti classiche.\nLo storico greco Strabone (58 a.C.-25 d.C. circa), sosteneva che i Camuni facessero parte dei popoli retici e li accostava ai Leponzi, i quali, invece, derivavano dalla Cultura di Golasecca:\nLo storico romano Plinio il Vecchio (23-79 d.C.) parlava invece dei \"Camunni\", insieme ai Triumplini della Val Trompia e agli Stoni, come di una delle varie trib\u00f9 euganee assoggettate dai Romani:\nLe ipotesi della storiografia moderna.\nSecondo studiosi odierni, come Raffaele De Marinis e Francesco Fedele, i Camuni sono meglio associabili all'ambiente retico, poich\u00e9 i loro usi e costumi sociali appaiono comuni a quelli della Rezia, regione compresa tra le Alpi italiane e l'alta regione del Reno.\nI contatti con Etruschi e Celti.\nAttorno al V secolo a.C. sono documentati sempre pi\u00f9 frequenti contatti tra gli Etruschi, che controllavano gran parte della Pianura Padana, e le popolazioni alpine. Tracce d'influenza della cultura etrusca permangono nell'alfabeto camuno, nel quale sono redatte nelle quasi duecento iscrizioni e che \u00e8 molto simile agli alfabeti nord-etruschi, e nella stessa arte rupestre.\nVerso il III secolo a.C. giunsero in Italia popolazioni celtiche che, provenendo dalla Gallia transalpina, si stabilirono nella Pianura padana ed entrarono in contatto con la popolazione camuna: lo testimonia la presenza, tra le incisioni rupestri della Val Camonica, di figure di divinit\u00e0 celtiche quali Cernunnos..\nLa conquista romana.\nLa Val Camonica venne assoggettata a Roma nel contesto delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C. A completare la conquista del fronte alpino orientale fu Publio Silio Nerva, governatore dell'Illirico, che procedette all'assoggettamento delle valli da Como al Lago di Garda (compresa quindi la Val Camonica), oltre ai Venosti della Val Venosta.\nL'azione romana di conquista \u00e8 ricordata anche dallo storico romano di lingua greca Cassio Dione (155-229):\ned \u00e8 celebrata nel Trofeo delle Alpi (\"Tropaeum Alpium\"), monumento romano eretto nel 7-6 a.C. e situato presso la citt\u00e0 francese di La Turbie, che riportava nell'iscrizione frontale il nome dei Camuni tra i popoli alpini sottomessi:\nDopo la conquista romana i Camuni furono annessi alle citt\u00e0 pi\u00f9 vicine in condizione di semi-sudditanza tramite la pratica dell\"'adtributio\", che permetteva di mantenere una propria costituzione tribale mentre la citt\u00e0 dominante diveniva centro amministrativo, giurisdizionale e fiscale. La citt\u00e0 a cui vennero assegnati i Camuni fu probabilmente Brixia. Inizialmente fu assegnato loro lo status di \"peregrinus\"; in seguito ottennero la cittadinanza romana e in Et\u00e0 flavia furono ascritti alla trib\u00f9 Quirina, anche se mantennero una certa autonomia amministrativa: \u00e8 infatti ricordata una \"Res Publica Camunnorum\".\nUna pi\u00f9 intensiva fase di romanizzazione ebbe luogo a partire da Civitas Camunnorum (Cividate Camuno), citt\u00e0 fondata dai Romani attorno al 23 d.C. con Druso minore, durante il principato di Tiberio; durante il I secolo i Camuni risultano gi\u00e0 stabilmente inseriti nelle strutture politico-sociali romane, come attestano le numerose testimonianze di legionari, artigiani e perfino gladiatori di origine camuna in varie aree dell'Impero romano. Anche la religione si avvi\u00f2, attraverso il meccanismo dell\"'interpretatio\", verso un sincretismo con quella romana.\nReligione.\nLe incisioni rupestri dovevano avere un particolare valore; ai Camuni \u00e8 infatti attribuito circa il 70-80% di tutte le figure censite e la loro funzione \u00e8 riconducibile a riti celebrativi, commemorativi, iniziatici o propiziatori - dapprima in ambito religioso, in seguito anche laico -, che si tenevano in occasioni particolari, singole o ricorrenti.\nDi epoca romana \u00e8 il santuario di Minerva rinvenuto a Spinera di Breno nel 1986 \u00e8 finemente decorato con mosaici. Sorgeva su uno sperone roccioso sulla riva orientale del fiume Oglio, non lontano da Cividate Camuno.\nLa fine dell'Antichit\u00e0 coincise con l'arrivo presso i Camuni della religione cristiana. A partire dal IV-V secolo si assistette alla distruzione degli antichi luoghi di culto, con l'abbattimento delle statue stele di Ossimo e Cemmo e l'incendio del santuario di Minerva.\nLingua.\nLe testimonianze della lingua parlata dai Camuni sono rappresentate da circa 170 iscrizioni. Documentate nel contesto delle incisioni rupestri della Val Camonica, uniche testimonianze epigrafiche del camuno, le iscrizioni in lingua camuna sono redatte in un proprio alfabeto camuno, detto anche alfabeto di Sondrio, variante settentrionale dell'alfabeto etrusco. \nLa lingua camuna \u00e8 considerata preindoeuropea. \u00c8 possibile che la lingua camuna fosse correlata alla lingua retica."}
{"id": "710554", "revid": "125816579", "url": "https://it.wikipedia.org/wiki?curid=710554", "title": "Pierre Trudeau", "text": "Importante esponente liberale, fu Primo ministro del suo Paese in due riprese, dal 1968 al 1979 e poi dal 1980 al 1984.\nFigura carismatica e popolare della storia politica e sociale canadese, conobbe in egual misura elogi e critiche al suo operato pubblico.\nPer i suoi provvedimenti fortemente progressisti e per i suoi comportamenti provocatori, talora al limite del denigratorio, egli guadagn\u00f2 una grande fama anche al di fuori del Canada.\nFu uno dei pi\u00f9 accaniti oppositori del partito indipendentista francofono del Qu\u00e9bec.\nAttivit\u00e0 politica.\nGli inizi.\nNato a Montr\u00e9al da padre franco-canadese e madre con origini franco-scozzesi, Trudeau \u00e8 cresciuto in una famiglia economicamente benestante: parlava in inglese a scuola e francese a casa. Si iscrisse all'Universit\u00e0 di Montr\u00e9al e l\u00ec cominci\u00f2 a frequentare gli ambienti culturali, unendosi a un gruppo chiamato \"The Snobs\", che si riuniva per bere vino e discutere d'arte e di politica, e opponendosi con decisione alle coscrizione obbligatoria durante la Seconda guerra mondiale. La laurea in legge conseguita nel 1943 fu seguita da un master in politica economica ad Harvard. Nei primi anni cinquanta, divenne sostenitore della Federazione Cooperativa del Commonwealth (\"Co-operative Commonwealth Federation\"), dalla quale esperienza negli anni a venire nacque il Nuovo Partito Democratico. Sempre negli anni cinquanta, Trudeau fu inserito nella lista nera di coloro a cui era vietato l'ingresso negli Stati Uniti per aver preso parte a una conferenza a Mosca ed aver aderito a diverse pubblicazioni di sinistra. Successivamente, Trudeau fece appello contro tale interdizione e ne ottenne la revoca.\nDurante il suo periodo da professore associato di legge all'Universit\u00e0 di Montr\u00e9al, dal 1961 al 1965, le idee politiche di Trudeau si evolsero verso una visione pi\u00f9 liberale, a supporto dei diritti individuali, ed egli divenne un oppositore dei movimenti nazionalisti quebecchesi. Trudeau si un\u00ec al Partito Liberale del Canada nel 1965, e fu eletto lo stesso anno come membro della Camera dei Comuni nel collegio di Mount Royal, nella zona orientale di Montr\u00e9al, che rappresent\u00f2 per quasi vent'anni. Nel 1967, fu nominato Ministro della Giustizia dal Primo Ministro Lester Pearson. Durante il suo periodo come Ministro della Giustizia, Trudeau divenne popolare per aver ottenuto l'abrogazione delle leggi contro l'omosessualit\u00e0 dal codice criminale del Canada (celebri, a proposito, le sue parole \"non c'\u00e8 posto per lo Stato nella stanza da letto della nazione\"), nonch\u00e9 per aver legalizzato il divorzio.\nLeader di partito.\nNel 1967, Lester Pearson annunci\u00f2 la sua intenzione di lasciare la leadership del Partito Liberale. Conseguentemente, Trudeau decise di candidarsi come nuovo leader in quella che \u00e8 ancor oggi ritenuta una delle pi\u00f9 emozionanti corse alla maggiore carica del principale partito canadese: il congresso liberale del 5 aprile 1968. Considerato un \"outsider\" per via del suo recente ingresso nel partito, nonch\u00e9 per le sue idee ritenute radicali dai settori pi\u00f9 conservatori del partito, Trudeau riusc\u00ec malgrado ci\u00f2 ad attrarre l'attenzione dei \"media\" e guadagnarsi la simpatia dei giovani del partito, che videro la sua candidatura come un'opportunit\u00e0 di svolta generazionale. Una volta arrivati al congresso, Trudeau si dimostr\u00f2 essere, a sorpresa, in testa ai risultati dopo il primo turno di votazione, e riusc\u00ec a mantenere il primo posto fino al quarto turno, quando ottenne il 51% dei voti dei delegati di partito ed essere eletto nuovo leader del Partito Liberale. Trudeau fu proclamato nuovo capo del partito e primo ministro il 20 aprile 1968.\nTrudeau decise immediatamente d'indire una nuova elezione federale il 25 giugno, e benefici\u00f2 di una notevole ondata di popolarit\u00e0 personale, conosciuta storicamente in Canada come \"Trudeaumania\", che ne fece un'icona giovanile. Trudeau riusc\u00ec a vincere a mani basse l'elezione e a formare un governo liberale di maggioranza. Come primo ministro, difese il servizio sanitario pubblico inaugurato dal predecessore Pearson, che a sua volta aveva attinto a piene mani dall'esperimento del primo ministro neodemocratico del Saskatchewan Tommy Douglas. Uno dei momenti topici della sua esperienza da primo ministro arriv\u00f2 nel 1970, quando membri del Fronte di Liberazione del Qu\u00e9bec (FLQ) rapirono prima il console britannico James Cross, poi il ministro provinciale del Lavoro Pierre Laporte, il quale fu ucciso giorni dopo. Trudeau, sotto minaccia di una deriva terroristica del nazionalismo quebecchese, dichiar\u00f2 il \"War Measures Act\", che dava al governo poteri larghissimi di arresto e detenzione senza processo. Successivamente, a cinque membri del FLQ fu concesso di riparare a Cuba, ma alla fine tutti i membri del movimento nazionalista quebecchese di estrema sinistra furono arrestati, inclusi coloro che erano fuggiti all'estero, tutti rientrati in Canada negli anni a venire.\nNei primi anni da primo ministro, Trudeau ottenne anche un'implementazione del bilinguismo ufficiale che comprendeva l'offerta di tutti i servizi federali in inglese e francese. Per quanto concerne la politica estera, Trudeau conferm\u00f2 l'affiliazione del Canada alla NATO, ma nel contempo fu il primo leader mondiale occidentale a stabilire relazioni con la Repubblica popolare cinese ed andare persino in visita di stato a Pechino, e si dimostr\u00f2 essere anche buon amico di Fidel Castro e Cuba. \nDopo le elezioni del 1972, il partito liberale di Trudeau si trov\u00f2 ridotto a un governo di minoranza con l'appoggio esterno del Nuovo Partito Democratico, che spost\u00f2 le posizioni del governo a sinistra, portando anche alla creazione di \"Petro-Canada\", industria petrolifera pubblica. Sfiduciato nel 1974, Trudeau si ritrov\u00f2 dopo le elezioni di quell'anno nuovamente a capo di un governo liberale di maggioranza; tuttavia, i risultati non ottimali a livello economico, la crescita del debito pubblico e un calo di popolarit\u00e0 sempre maggiore del primo ministro portarono a una sconfitta elettorale nel 1979 a favore dei conservatori progressisti di Joe Clark, che diedero vita a un governo di minoranza. Tale governo tuttavia non ebbe vita lunga, e gi\u00e0 nel 1980 Trudeau, che nel frattempo aveva ritirato le sue dimissioni da leader del partito liberale, riusc\u00ec a riconquistare il governo, malgrado il suo Partito Liberale non riusc\u00ec a guadagnarsi neppure un seggio nel Canada occidentale (Columbia Britannica, Alberta, Yukon, Saskatchewan). Ci\u00f2 non diede gran forza a un governo che pure poteva contare su una maggioranza assoluta alla Camera dei Comuni, unitariamente a una gestione finanziaria non impeccabile. Nel 1984, la sonora sconfitta dei nazionalisti nel referendum sull'indipendenza del Qu\u00e9bec vide il primo ministro in carica sostenere con forza il no alla secessione, poi uscito vincitore col 60% circa dei voti.\nSempre nel 1984, susseguentemente a un sempre maggiore calo di popolarit\u00e0, e ai vari sondaggi che unanimemente lo davano perdente sicuro in una successiva elezione federale, Trudeau rassegn\u00f2 le dimissioni il 29 febbraio. Dopo il 1984, Trudeau intervenne raramente nella situazione politica canadese; i suoi interventi, tuttavia ebbero sempre un impatto significativo, come nel caso dell'opposizione agli accordi di Meech Lake e Charlottetown per emendare la costituzione canadese, sostenendo che essi avrebbero indebolito il federalismo del Paese. Entrambe le proposte uscirono sconfitte: l'una dal voto provinciale del Manitoba, l'altra da un apposito referendum su scala nazionale.\nLa \"Societ\u00e0 giusta\".\nUno degli obiettivi politici che pi\u00f9 spesso Pierre Trudeau affermava di perseguire era la creazione di una \"societ\u00e0 giusta\". Questa formula andava al di l\u00e0 delle politiche contro le discriminazioni delle minoranze, come l'abolizione delle leggi contro l'omosessualit\u00e0, ma si poneva come obiettivo quello di riformare profondamente tutta la societ\u00e0 canadese. Secondo Trudeau, ogni cittadino avrebbe dovuto 'sentirsi canadese' allo stesso modo e avere le stesse opportunit\u00e0 di tutti gli altri, senza che pesassero differenze di tipo linguistico, sessuale, etnico o economico.\nSeguendo quest'ideale, Trudeau tent\u00f2 di fare del Canada uno stato bilingue (oggi nella maggioranza delle scuole del Paese \u00e8 insegnato sia l'inglese che il francese ma nel 1968 questo accadeva solo dove convivevano i due gruppi linguistici) ma allo stesso tempo anche multiculturale. Da questo punto di vista, fu uno dei primi a capire le prospettive fornite dalla crescente immigrazione e a proporre soluzioni che possono ancora essere considerate valide e che anzi alcuni vorrebbero applicare anche altrove. Trudeau usc\u00ec cos\u00ec dalla logica delle \"tre solitudini\" (riferimento ai rispettivi isolamenti della popolazione anglofona, di quella francofona e della comunit\u00e0 dei Nativi americani), cercando di far accettare tutti in Canada, indipendentemente dall'etnia o dalla religione, e facendo s\u00ec che tutti, immigrati e non, potessero sentirsi a casa, mantenendo le loro tradizioni, la religione e l'insegnamento della loro lingua a scuola.\nNel 1976 Trudeau abol\u00ec la pena di morte dal Codice penale del Canada. Nel 1980 fece eleggere Jeanne Sauve come prima donna presidente della Camera; sempre lei sar\u00e0 poi nominata Governatrice Generale nel 1984, ancora una volta sar\u00e0 la prima donna a ricoprire quest'incarico.\nFra le misure che miravano all'uguaglianza di tutti i cittadini sarebbe dovuto probabilmente rientrare anche il Foglio bianco, che avrebbe fatto degli Indiani d'America uno dei tanti gruppi etnici del Canada invece che una minoranza particolare, confinata nelle riserve, che ancora reclama dallo Stato canadese parte delle terre che questo le sottrasse nel corso dell'Ottocento. La proposta fall\u00ec soprattutto perch\u00e9 venne accolta molto negativamente dalla comunit\u00e0 dei Nativi americani, che videro nel Foglio bianco l'ultimo di tanti tentativi di assimilazione, e quindi di distruzione, della loro cultura.\nLa Costituzione e la Carta dei Diritti e delle Libert\u00e0.\nQuando Pierre Trudeau divenne Primo Ministro formalmente l'atto che fondava lo stato canadese, la sua costituzione, era solo una legge approvata dal Parlamento inglese. Nel 1982 Trudeau fece rimpatriare la Costituzione canadese e aggiunse a questo testo, con valore di legge costituzionale, la Carta dei diritti e delle libert\u00e0, un documento che tuttora garantisce i principali diritti di tutti i cittadini canadesi, fra cui il diritto d'espressione, il diritto di stampa e la presunzione d'innocenza. Inoltre il rimpatrio della Costituzione era considerato fondamentale da Trudeau perch\u00e9 il Canada si liberasse degli ultimi vincoli che lo legavano al Regno Unito e si affermasse come stato completamente indipendente ed autonomo.\nLa Carta dei diritti e delle libert\u00e0 ha, fra le altre cose, permesso che le donne o i gruppi \"Met\u00ecs\" potessero efficacemente difendere i loro diritti in tribunale, inoltre ha fatto s\u00ec che venissero create diverse scuole francesi anche in province tradizionalmente ostili alla minoranza francofona come l'Alberta e il Saskatchewan.\nUltimi anni e morte.\nNegli ultimi anni della sua vita, a Trudeau vennero diagnosticati la malattia di Parkinson e un cancro alla prostata. Mor\u00ec il 28 settembre 2000 a Montr\u00e9al; gli fu concesso un funerale di stato che divenne uno degli avvenimenti dell'anno in Canada, per via delle proporzioni e dell'emozione derivante da tale evento.\nCritiche.\nTrudeau fu criticato soprattutto per aver tolto potere alle province per darlo al governo centrale. Egli venne visto come un prodotto del \"Canada centrale\", sostanzialmente l'Ontario e il Qu\u00e9bec, e per questo inadatto a capire i problemi delle regioni occidentali o di quelle atlantiche.\nQuello che viene considerato oggi l'aspetto pi\u00f9 negativo dei governi presieduti da Trudeau \u00e8 l'enorme debito pubblico che questi accumularono. Quando sal\u00ec al potere, nel 1968, il debito pubblico era di 18 miliardi di dollari (24% del PIL); quando si dimise il debito era cresciuto fino ai 200 miliardi (44% del PIL). I sostenitori di Trudeau, per\u00f2, sottolineano come questo fenomeno fosse comune a tutti i Paesi occidentali all'epoca.\nVita privata.\nTrudeau fu sposato dal 1971 al 1977 con Margaret Sinclair, di origini irlandesi, che all'epoca del matrimonio aveva appena 22 anni; ci\u00f2 caus\u00f2 molte polemiche per via della differenza d'et\u00e0 (trent'anni) fra i due. \nDurante il loro matrimonio, Trudeau e Sinclair ebbero tre figli: Michel (morto nel 1998, ucciso da una valanga mentre sciava in una zona remota del British Columbia), Justin (anch'egli diventato Primo ministro del Canada, carica da lui ricoperta a partire dal 2015) e Sacha, di professione giornalista.\nTrudeau ha anche avuto una figlia, Sarah, nata nel 1991 dal secondo matrimonio con Deborah Coyne.\nImpatto sociale.\nTrudeau \u00e8 ben conosciuto per aver avuto un notevole impatto sociale sulla societ\u00e0 canadese in generale, a partire dal termine \"Trudeaumania\" a lui associato dal 1968 per indicare il fenomeno di massa generato dalla sua figura durante i suoi esordi da politico. Questo termine, col suffisso \"-mania\" che sembrerebbe forse associarsi meglio a una rockstar piuttosto che a un uomo politico, spiega bene l'esaltazione che visse il Paese nei confronti di quest'uomo. In un periodo di contestazione, gli anni sessanta, e di cambiamento, c'era un Primo Ministro giovane, affascinante, sportivo (era cintura nera di karate) e amico delle celebrit\u00e0 pi\u00f9 in vista del momento. Da questo punto di vista Trudeau, almeno all'inizio, rappresent\u00f2 un punto di completa rottura col vecchio sistema e con la classe politica precedente.\nUna frase associata a Trudeau ed entrata nel vocabolario politico canadese, che pu\u00f2 aiutare a comprendere meglio il personaggio, \u00e8 \"Just watch me\" (semplicemente guardatemi), usata come risposta a un giornalista della CBC nel 1970, in piena crisi quebecchese, che gli domandava per quanto tempo avrebbe ancora esteso l'uso dell'esercito per limitare e in qualche modo intimidire i terroristi del Fronte di Liberazione del Quebec. Tale frase \u00e8 tuttora utilizzata di frequente nelle discussioni politiche canadesi."}
{"id": "710555", "revid": "765341", "url": "https://it.wikipedia.org/wiki?curid=710555", "title": "Andronico Paleologo (despota di Tessalonica)", "text": "Biografia.\nEra figlio dell'imperatore bizantino Manuele II Paleologo e di sua moglie Elena Draga\u0161, nacque nel 1400 a Monembasia, in Morea, dove Elena s\u00ec trovava fintanto che Costantinopoli era sotto assedio. Suo nonno materno era il principe serbo Costantino Draga\u0161. I suoi fratelli erano gli Imperatori bizantini: Giovanni VIII Paleologo e Costantino XI Paleologo, cos\u00ec come Teodoro II Paleologo, Demetrio Paleologo e Tommaso Paleologo, che erano despoti della Morea.\nNei primissimi anni della vita di Andronico contrasse elephantiasis graecorum, egli fu molto fortunato visto che sopravvisse alla malattia. Ma Andronico anche se non era morto per l'elephantiasis graecorum, rimase debole per tutta la vita, continuando a peggiorare. Quando aveva soltanto a otto anni il padre, Manuele II Paleologo, lo nomin\u00f2 despota di Tessalonica, visto che il cugino Giovanni VII Paleologo, che aveva l'incarico prima di lui era morto nel 1408.\nQuando nel 1421 il fratello Giovanni VIII Paleologo fu nominato coimperatore dal padre Manuele II Paleologo, l'impero bizantino era entrato in conflitto con l'impero ottomano, e per questo tra il 1422 e il 1423 gli ottomani assediarono Costantinopoli e Tessalonica. Sotto assedio Andronico perse le speranze di vittoria contro gli ottomani e perci\u00f2 inizi\u00f2 trattative diplomatiche perch\u00e9 la citt\u00e0 fosse annessa alla repubblica di Venezia, visto che Andronico pensava che i veneziani avrebbero potuto proteggere la seconda citt\u00e0 pi\u00f9 grande dell'impero bizantino. In quel momento Andronico non pens\u00f2 al proprio orgoglio di bizantino, ma pens\u00f2 agli abitanti di Tessalonica che sarebbero stati massacrati dagli ottomani se questi ultimi fossero entrati in citt\u00e0, e per questo pens\u00f2 che fosse meglio cedere la citt\u00e0 ai veneziani. Dopo lunghe trattative, la citt\u00e0 fu venduta per 50.000 ducati. Le truppe veneziane entrarono nella citt\u00e0 il 14 settembre 1423, contro i desideri della popolazione, ma Andronico l'aveva fatto per il loro bene. Andronico senza volerlo aveva contribuito allo scoppio del primo di una serie di guerre fra la repubblica di Venezia e l'impero ottomano. Gli ottomani conquistarono Tessalonica nel 1430.\nAndronico, preso l'abito monacale e cambiato il nome in Acacio, entr\u00f2 nel monastero dell'Onnipotente. Mor\u00ec nello stesso monastero il 4 marzo 1429 a causa dell\"'elephantiasis graecorum\", che prov\u00f2 definitivamente un corpo segnato da una salute gi\u00e0 cagionevole. Le spoglie di Andronico furono sepolte nel monastero dell'Onnipotente. Probabilmente Andronico ebbe, da una donna di cui si ignora il nome, un figlio naturale a nome Giovanni."}
{"id": "710556", "revid": "1305772", "url": "https://it.wikipedia.org/wiki?curid=710556", "title": "Battaglia di Milazzo", "text": ""}
{"id": "710557", "revid": "119207249", "url": "https://it.wikipedia.org/wiki?curid=710557", "title": "Simplasto", "text": "Il simplasto, o \"continuum simplastico\", indica nei tessuti vegetali l'insieme dei protoplasti delle cellule, che sono in continuit\u00e0 le une con le altre per mezzo di ponti citoplasmatici detti plasmodesmi. Al simplasto si contrappone l'apoplasto. Grazie alle particolari propriet\u00e0 dei plasmodesmi, che si pensa possano addirittura chiudersi del tutto e riaprirsi, un tessuto pu\u00f2 essere suddiviso in campi simplastici che non solo funzionalmente si comportano come una singola cellula ma sono una singola cellula. Tali campi simplastici si formano e si modificano continuamente in ogni tessuto, ergo una eventuale identificazione di una delle poche enormi cellule di una pianta varrebbe solo per un brevissimo periodo temporale. "}
{"id": "710559", "revid": "118229488", "url": "https://it.wikipedia.org/wiki?curid=710559", "title": "Tour di Fabrizio De Andr\u00e9", "text": "I tour di Fabrizio De Andr\u00e9 sono stati in tutto 12, in un periodo di 23 anni che va dal 1975 al 1998, l'anno prima della sua morte.\nIl repertorio audio delle tourn\u00e9e \u00e8 stato pubblicato dalla Sony Music il 13 novembre 2012 nel cofanetto contenente 16 dischi (due per ogni concerto) Fabrizio De Andr\u00e9 - I Concerti."}
{"id": "710560", "revid": "110157", "url": "https://it.wikipedia.org/wiki?curid=710560", "title": "Larus cachinnans", "text": "Il gabbiano del Caspio (o gabbiano pontico) (Larus cachinnans Pallas, 1811) \u00e8 un uccello caradriiforme appartenente alla famiglia Laridae, diffuso in Eurasia.\nDescrizione.\nRispetto al gabbiano reale zampegialle (\"Larus michahellis\") ha un aspetto pi\u00f9 allungato e snello, testa pi\u00f9 piccola e becco un po' pi\u00f9 sottile.\n\u00c8 un gabbiano di taglia grande, con lunghezza compresa tra 59 e 67\u00a0cm, peso tra 680 e 1.330\u00a0g, becco lungo e sottile ricurvo nella parte terminale. L'occhio \u00e8 piccolo e spesso scuro, le zampe hanno colore variabile dal rosa pallido al giallo pallido. \nIl mantello posteriore e le ali sono grigie. Le penne remiganti esterne hanno la punta bianca.\nBiologia.\nAlimentazione.\n\u00c8 un gabbiano sia predatore che saprofita. Durante la stagione riproduttiva si nutre spesso di piccoli roditori, come scoiattoli, e percorre anche lunghe distanze per spostarsi nelle zone steppose o boscose per trovarli.\nRiproduzione.\nLa stagione riproduttiva ha inizio ad Aprile quando costruisce il nido su terreni piani e aperti, in vicinanza dell'acqua. Depone due o tre uova che vengono covate per 27-31 giorni.\nDistribuzione e habitat.\nSi riproduce nella regione del Mar Nero e del Mar Caspio, ma il suo areale si estende a est nell'Asia centrale fino alle propaggini nord-occidentali della Cina. In Europa si \u00e8 insediato in Polonia e nella Germania orientale, ma si sposta a nord fino alla Svezia, Norvegia e Danimarca ed \u00e8 stato pi\u00f9 volte avvistato nell'Inghilterra sud-orientale, nell'Anglia orientale e nelle Midlands. In Italia \u00e8 stato avvistato pi\u00f9 volte, nel dicembre 2016, in Liguria, alla foce del Fiume Entella\nAlcuni stormi migrano a sud fino a raggiungere le zone mediterranee e l'Italia e si spingono anche al Mar Rosso e al Golfo Persico.\nTassonomia.\nHa due sottospecie:\nConservazione.\nIl gabbiano del Caspio \u00e8 valutato a \"rischio minimo\" (LC) nella lista rossa della IUCN, riguardante le specie minacciate."}
{"id": "710563", "revid": "198277", "url": "https://it.wikipedia.org/wiki?curid=710563", "title": "Bones (serie televisiva)", "text": "Bones \u00e8 una serie televisiva statunitense prodotta dal 2005 al 2017 per dodici stagioni.\nProtagonista della serie \u00e8 Temperance \"Bones\" Brennan, un'antropologa forense la quale, per via della sua bravura e competenza nell'analisi di resti umani, collabora con l'agente Seeley Booth dell'FBI alla risoluzione di complicati casi di omicidio.\nLa serie \u00e8 liberamente ispirata alle avventure di Temperance Brennan, l'omonimo personaggio letterario protagonista dei romanzi dell'antropologa forense Kathy Reichs (lei stessa tra le produttrici di \"Bones\").\n\"Bones\" \u00e8 trasmessa in prima visione negli Stati Uniti da Fox dal 13 settembre 2005, mentre in Italia \u00e8 trasmessa in chiaro dai canali Mediaset e sul satellite da Fox Life, Fox e Fox Crime.\nTrama.\nWashington. La dottoressa Temperance Brennan \u00e8 un'antropologa forense di fama internazionale che lavora con il suo staff per il Jeffersonian Institute (ispirato allo Smithsonian Institution e alla sua reale collaborazione con l'FBI), oltre a essere una scrittrice di romanzi di successo ispirati alla sua professione. Un giorno Temperance viene contattata da un agente dell'FBI, Seeley Booth, per aiutarlo a risolvere un caso di omicidio in cui il cadavere della vittima \u00e8 in condizioni molto deteriorate (decomposizione, combustione e mummificazione), e per la cui identificazione \u00e8 necessaria l'analisi delle ossa; i due avevano gi\u00e0 lavorato insieme in passato e non si erano lasciati in buoni rapporti, ma decidono di mettere da parte il loro risentimento e tornano a collaborare. L'indagine viene presto risolta e, visti i risultati, da quel momento \"Bones\" (\"Ossa\" \u2013 cos\u00ec Temperance viene soprannominata da Booth) e la sua squadra iniziano a collaborare assiduamente con Booth e il Bureau per risolvere casi di omicidio all'apparenza molto complicati.\nProduzione.\nLa maggior parte delle riprese \u00e8 stata effettuata a Los Angeles, nonostante la serie sia ambientata, principalmente, a Washington, D.C. Per gli esterni dell'immaginario Istituto Jeffersonian sono stati usati il Natural History Museum di Los Angeles e il Wallis Annenberg Building dell'University of Southern California, mentre gli interni sono stati appositamente costruiti nello studio 20th Century Fox del quartiere losangelino di Century City. Eccezionalmente, i primi due episodi della quarta stagione sono stati filmati a Londra e Oxford, in Inghilterra.\nColonna sonora.\nLa canzone strumentale che accompagna i titoli di testa della serie \u00e8 stata scritta e realizzata dal duo musicale statunitense The Crystal Method.\nRiconoscimenti.\nDal 2006 \"Bones\" ha ottenuto diverse candidature agli Emmy Award, Satellite Award, Teen Choice Award, Young Artist Award e NAACP Image Award. Nel 2009 ha vinto un BMI TV Music Award ai BMI Film &amp; TV Awards.\nIn Italia, nel maggio del 2010, \"Bones\" \u00e8 stata proclamata la miglior serie televisiva dell'anno al Telefilm Festival di Milano mentre nel 2011, sempre durante lo stesso festival, \u00e8 arrivata al secondo posto nelle migliori serie televisive dell'anno.\nNell'aprile del 2012, la testata online \"BuddyTV\" ha classificato \"Bones\" come la 10\u00aa miglior serie mai prodotta dalla 20th Century Fox.\nSpin-off.\nIl 21 aprile 2011, all'interno della sesta stagione di \"Bones\", \u00e8 stato trasmesso l'episodio \"La mappa del tesoro\", un \"backdoor pilot\" che ha introdotto i personaggi dello \"spin-off\" \"Il risolutore\". Protagonista della nuova serie \u00e8 Walter Sherman, un veterano della guerra d'Iraq e compagno d'armi di Booth. \"Il risolutore\" ha debuttato negli Stati Uniti il 12 gennaio 2012 ed \u00e8 stata cancellata al termine dell'unica stagione prodotta."}
{"id": "710564", "revid": "2091899", "url": "https://it.wikipedia.org/wiki?curid=710564", "title": "Apoplasto", "text": "I concetti di apoplasto e simplasto riguardano l'intima organizzazione delle cellule nella pianta e, in relazione a ci\u00f2, le possibili vie per il passaggio dell'acqua attraverso le pareti cellulari vegetali o il protoplasto delle cellule stesse. Pi\u00f9 precisamente, per il passaggio dell'acqua, si parla di \"via apoplastica\" e di \"via simplastica\". \nApoplasto.\nPer le propriet\u00e0 idrofile dei suoi componenti (cellulosa, emicellulose, pectine) la parete cellulare \u00e8 permeabile all'acqua: l'acqua pu\u00f2 agevolmente fluire attraverso le pareti cellulari senza che debba necessariamente attraversare membrane ed entrare quindi nel protoplasto. L'apoplasto \u00e8 pertanto costituito dall'insieme delle pareti che \"non\" sono state rese impermeabili all'acqua a causa di modificazioni con sostanze idrofobe (es.: lignificazione, cutinizzazione, suberificazione). L'apoplasto comprende anche il lume degli elementi vascolari, entro cui l'acqua pu\u00f2 liberamente fluire con la corrente traspiratoria.\nSimplasto.\nL'insieme dei protoplasti comunicanti tra loro \u00e8 detto simplasto. Il simplasto \u00e8 dato dalle cellule adiacenti, il cui citoplasma (ovvero la matrice liquida in esse contenuta) \u00e8 in comunicazione attraverso dei \"ponti\" (nello specifico mettono in comunicazione il reticolo endoplasmatico di due cellule adiacenti) chiamati plasmodesmi. L'acqua che \u00e8 trasportata per \"via simplastica\" non pu\u00f2 fluire liberamente come nell'apoplasto; segue due vie: quella attraverso la membrana o attraverso i plasmodesmi. Il simplasto rappresenta un rigoroso sistema di regolazione del flusso di acqua e delle sostanze che la pianta assorbe attraverso le radici. Inoltre in altri distretti della pianta, la presenza di \"domini simplastici\" individua insiemi di cellule che sono in relazione tra loro per gli scambi di sostanze, come regolatori di crescita, ioni, zuccheri. Esiste una certa plasticit\u00e0 dei domini simplastici, ottenuta variando il numero di plasmodesmi che collegano le cellule, agevolando i trasporti in determinate direzioni, ostacolandoli in altre. Ad esempio, le cellule degli stomi sono isolate dal simplasto delle cellule epidermiche della foglia. Oppure, in alcuni casi \u00e8 la via simplastica ad essere utilizzata per il caricamento del floema con zuccheri a livello della foglia."}
{"id": "710565", "revid": "322321", "url": "https://it.wikipedia.org/wiki?curid=710565", "title": "San Benedetto (IV secolo)", "text": "Agiografia.\nSecondo la tradizione fu soldato della guarnigione romana di stanza a Cupra (l'attuale Cupra Marittima), oggetto di una delle ultime terribili ondate di persecuzione verso i cristiani, quella che fece seguito al quarto editto dell'imperatore Diocleziano nel 304.\nIl soldato Benedetto, del quale si ignorano le origini, non abiur\u00f2 la fede cristiana e, secondo la storia tramandata nei secoli, venne decapitato il giorno 13 ottobre (304) sul ponte del torrente Menocchia, e poi gettato nello stesso corso d'acqua per poi finire in mare. Qui, dopo aver percorso appena 4 miglia, fin\u00ec su una spiaggia dove venne raccolto da un contadino che volle dargli degna sepoltura sul primo promontorio antistante. La tomba del martire divenne presto un luogo di culto e, attorno ad essa, nel tempo, si form\u00f2 il nucleo originario dell'attuale San Benedetto del Tronto. Pare infatti che il luogo dell'iniziale tomba (catacomba) coincida con quello sul quale venne edificata la prima Pieve di San Benedetto sul sito della quale nel XVIII secolo \u00e8 stata poi eretta l'attuale Chiesa abbaziale di San Benedetto Martire, al centro del \"Paese Alto\", il nucleo pi\u00f9 antico della moderna cittadina picena che dallo stesso Santo ha tratto il suo nome.\nLe spoglie del santo sono conservate nella stessa chiesa e nel 2003 (diciassettesimo centenario dalla morte) sono state oggetto di una radiodatazione ad opera dell'Universit\u00e0 del Salento che ha confermato, pur entro un intervallo di pi\u00f9 o meno 50 anni, dettato dai limiti di precisione di questo tipo di indagine, che le ossa che ancora si conservano sono da attribuirsi ad un uomo morto verso il 300 d.C.\nLe poche informazioni sul santo ci derivano dai resti di una lapide ancora presente nell'attuale chiesa e che si fa risalire all'epoca della costruzione della prima tomba, e a ci\u00f2 che rimane della memoria di un ciclo di affreschi dell'antica pieve nella quale era rappresentata la storia del martirio e del ritrovamento delle spoglie cos\u00ec come tramandata nei secoli.\nCulto.\nSan Benedetto, venerato con il titolo di martire, \u00e8 il patrono di San Benedetto del Tronto e si festeggia il 13 ottobre. Forse per via della modalit\u00e0 del martirio, \u00e8 invocato per i dolori e le malattie della testa."}
{"id": "710568", "revid": "287204", "url": "https://it.wikipedia.org/wiki?curid=710568", "title": "Aloe (medicinale)", "text": "Secondo le indicazioni del Ministero della Salute e la farmacopea ufficiale F.U. IX laloe si usa come purgante. Entra anche nella preparazione del fernet e di altri prodotti alimentari, di cosmetici (in forma di Aloe-vera-Gel) ed \u00e8 molto usata in veterinaria.\nL'uso \u00e8 controindicato negli stati di gravidanza (abortivo), durante l'allattamento e in ilei di ogni genere.\nUso popolare e come fitoterapico.\nNella tradizionale medicina popolare l\"aloe barbadensis\" e l\"aloe capensis\" vennero usati come lassativo / purgante per costipazioni acute. Si usava il succo inspessito delle foglia o la polvere essiccata (aloina), che \u00e8 ancora officinale secondo la F.U. IX.\nCome polvere e come unguento, l'aloe si usa ancora nelle ferite e negli eczemi, visto che \u00e8 stata riscontrata una sua funzione antisettica.\nNegli anni 80 del secolo ventesimo l'industria cosmetica ha scoperto l'utilit\u00e0 dell'uso del succo fresco delle foglia, che dispone di propriet\u00e0 rinfrescanti e blandamente idratanti, antinfiammatori e battericidi, se applicato sulla pelle. \u00c8 quindi usato come ingrediente a buon mercato di tanti prodotti cosmetici (sapone, emulsioni per il viso eccetera).\nLa commissione E del Ministero tedesco per la Salute scrive:\nIndicazioni: Stati patologici che richiedono una evacuazione con feci molli ad es.:\nControindicazioni: gravidanza (abortivo), allattamento, ilei di qualsiasi origine.\nEffetti collaterali: in caso di abuso o uso cronico: perdita di elettroliti, prevalentemente di potassio.\nInterazioni: nessuna nota. In caso di abuso o uso cronico: potenziamento dell'effetto di glucosidi cardioattivi.\nPosologia: Dose media giornaliera 0,05 - 0,2 g di polvere o estratto secco (tuttavia non \u00e8 stata dimostrata scientificamente la dose corretta). Dose letale: 1 g per diversi giorni susseguenti!\nSi usano preparati commerciali secondo F.U. IX, con una concentrazione garantita, perch\u00e9 siano dosabili in modo razionale."}
{"id": "710579", "revid": "798140", "url": "https://it.wikipedia.org/wiki?curid=710579", "title": "Maria Montessori", "text": "Biografia.\nI primi anni.\nFiglia di Alessandro Montessori, emiliano, e di Renilde Stoppani, marchigiana, Maria nacque in un'abitazione, oggi casa museo dedicata alla sua figura, al numero civico 10 di Piazza Mazzini a Chiaravalle, a pochi chilometri da Ancona. I genitori erano persone istruite e sensibili alle nuove idee politiche, che parlavano di unit\u00e0 italiana.\nIl padre Alessandro era nato a Ferrara e, dopo aver lavorato come impiegato di concetto nelle saline di Comacchio, negli anni settanta era stato trasferito a Chiaravalle per un lavoro di controllo. \u00c8 in questo luogo che incontr\u00f2 la donna con la quale poi si sarebbe sposato, Renilde Stoppani. Nei suoi scritti il padre ci d\u00e0 preziose informazioni sulla crescita e sullo sviluppo di Maria.\nLa madre Renilde (1840-1912) era originaria di Monte San Vito, paese nelle vicinanze di Chiaravalle, e proveniva da una famiglia di piccoli proprietari terrieri; era una donna istruita e amava molto la lettura. Come il padre, anche lei era cattolica, con una spiccata simpatia per gli ideali risorgimentali. Per parte di madre, Maria era nipote di Antonio Stoppani, abate e naturalista, ancor oggi celebre per essere stato autore del fortunato volume \"Il Bel Paese\". La giovane Maria Montessori ebbe nell'abate Stoppani un punto di riferimento e nella madre un costante sostegno alle sue idee innovative e alle sue scelte di vita insolite per l'epoca, anche in contrasto con un certo conservatorismo del padre.\nMaria Montessori rimase legata alla sua terra natale: nel 1971 il figlio Mario, durante la posa della prima pietra della nuova scuola Montessori di Ancona, raccont\u00f2 che la madre, al ritorno dall'India, nell'estate del 1950, aveva espresso il desiderio di rivedere i luoghi in cui era vissuta. Con il figlio infatti si rec\u00f2 ad Ancona e a Chiaravalle, dove disse: \"Adesso sono contenta; adesso anche se muoio ho rivisto il mio paese\".\nNel febbraio del 1873 Alessandro venne trasferito a Firenze, dove rimarr\u00e0 con la famiglia per due anni. Pochi anni dopo la famiglia affront\u00f2 un altro trasferimento: a Roma, divenuta da poco capitale, Maria venne iscritta alla scuola preparatoria comunale di Rio Ponte.\nFin da piccola Maria si era dimostrata vivace. Gli studi elementari non erano stati molto brillanti, a causa di problemi di salute tra cui una lunga rosolia. Studi\u00f2 francese e pianoforte, che abbandon\u00f2 presto. Verso gli 11 anni cominci\u00f2 ad appassionarsi agli studi. La sua passione giovanile era l'arte drammatica. Eccellente in italiano, presentava per\u00f2 lacune in grammatica e matematica. Nel febbraio del 1884 si era aperta a Roma una scuola governativa femminile: la \"Regia scuola tecnica\" (oggi Istituto Tecnico \"Leonardo Da Vinci\", in via degli Annibaldi). La fondazione di questa scuola rientrava nel piano di politica scolastica dell'Italia post-unitaria. Maria fu tra le prime dieci alunne e si diplom\u00f2 con 137/160.\nScelta e percorso universitario.\nFin dai primi anni di studio la ragazza manifest\u00f2 interesse per le materie scientifiche, soprattutto matematica e biologia, una circostanza che le causer\u00e0 contrasti con il padre, il quale avrebbe voluto avviarla alla carriera d'insegnante; la madre, invece, non smise mai di sostenerla.\nMaria Montessori non pot\u00e9 inizialmente iscriversi alla facolt\u00e0 di Medicina, come era sua ferma intenzione, per la mancanza del diploma di maturit\u00e0 classica. Per superare la difficolt\u00e0 all'iscrizione, s'iscrisse alla Facolt\u00e0 di Scienze e, dopo due anni, pot\u00e9 trasferirsi presso la Facolt\u00e0 di Medicina dell'Universit\u00e0 \"La Sapienza\" di Roma, sostenuta dal ministro Baccelli e anche da papa Leone XIII, che dichiar\u00f2: \"Tra tutte le professioni, quella pi\u00f9 adatta per una donna \u00e8 proprio quella di medico\".\nEntrata nella Facolt\u00e0, Maria Montessori dovette seguire norme rigide per riuscire a far parte di una comunit\u00e0 scientifica composta prevalentemente da uomini dato che, nel campo della medicina, erano ancora molti i pregiudizi nei confronti del sesso femminile. Inoltre, la Montessori era obbligata a fare pratica in anatomia principalmente di notte, cos\u00ec da non creare scandali poich\u00e9, in quel periodo, era irragionevole che una donna si trovasse alle prese con un corpo nudo di un defunto e che lavorasse con altri studenti uomini.\nPer la Montessori, particolarmente importanti per il futuro impegno a favore dei bambini dei quartieri poveri di Roma furono le lezioni di igiene sperimentale, tenute da Angelo Celli, marchigiano come lei, che era fermamente convinto che alcune malattie molto diffuse, come la malaria e la tubercolosi, non erano dovute a un'incapacit\u00e0 della scienza medica, ma erano espressione di marginalit\u00e0 sociale e dunque si sarebbero potute debellare solo con l'impegno dello Stato.\nNel 1896 sar\u00e0 la terza donna italiana a laurearsi in medicina, con la specializzazione in neuropsichiatria. Maria Montessori si dedic\u00f2 con passione e metodo alla ricerca in laboratorio. Oltre ai corsi di batteriologia e microscopia, segu\u00ec il corso di ingegneria sperimentale. Studi\u00f2 anche pediatria all'Ospedale dei bambini, le malattie delle donne nei reparti del San Giovanni (Roma), e quelle degli uomini al Santo Spirito (Roma) (due ospedali ancora attivi).\nMaria Montessori era una studentessa molto capace, tanto che vinse un premio di mille lire dalla Fondazione Rolli per un lavoro in patologia generale. Nel 1895 vinse un posto di \"aggiunto in medicina\" degli ospedali con il diritto di entrare nella Societ\u00e0 Lancisiana, riservata ai dottori e professori degli ospedali di Roma. Il suo curriculum risult\u00f2 eccellente in igiene, psichiatria e pediatria, materie che saranno alla base delle sue future scelte. Negli anni che precedettero la laurea, i suoi impegni di studio si orientarono sempre pi\u00f9 verso ricerche di tipo sperimentale in laboratorio e di osservazione nelle sale del manicomio dell'ospedale di Santa Maria della Piet\u00e0 di Monte Mario (Roma). Durante la preparazione della sua tesi, frequent\u00f2 le lezioni di Antropologia fisica (o biologica) tenute da Giuseppe Sergi. La tesi, che discusse il 10 luglio del 1896, fu a carattere sperimentale: quasi cento pagine scritte a mano che portano il titolo\n\"Contributo clinico allo studio delle allucinazioni a contenuto antagonistico\" (pp.\u00a033\u201337).\nScelte e percorso lavorativo.\nOttenne la nomina di assistente presso la clinica psichiatrica dell'Universit\u00e0 di Roma, in collaborazione con Giuseppe Ferruccio Montesano (con cui ebbe un sodalizio professionale e affettivo), dedicandosi al recupero dei bambini e delle bambine con problemi psichici, al tempo definiti \"anormali\". Il lavoro in clinica la port\u00f2 a entrare materialmente in contatto con gli ambienti scientifici di Regno Unito e Francia. Nacque cos\u00ec il suo interesse per la letteratura scientifica francese del primo Ottocento a proposito dei casi di ragazzi selvaggi, allevati da animali, ritrovati in zone isolate nel corso del Settecento, e per gli esperimenti rieducativi tentati da Jean Marc Itard (1765-1835). \nAttir\u00f2 inoltre la sua attenzione il lavoro svolto da Itard e dal suo collaboratore, \u00c9douard S\u00e9guin (1812-1880), riguardo alla possibilit\u00e0 di inserimento nella comunit\u00e0 dei bambini e delle bambine \"anormali\" attraverso un percorso di educazione adeguato.\nProprio la partecipazione a numerosi convegni pedagogici, in varie citt\u00e0 europee, le permetter\u00e0 di entrare in contatto con la scuola di Itard e Seguin e di apprendere i loro metodi sperimentali di rieducazione dei minorati mentali.\nContribu\u00ec con il suo impegno all'emancipazione femminile. Partecip\u00f2 al Congresso Femminile di Berlino nel 1896 in veste di rappresentante dell'Italia. \u00c8 rimasto famoso un suo intervento in tale sede sul diritto alla parit\u00e0 salariale tra donne e uomini. In quell'occasione le donne operaie della sua cittadina natale, Chiaravalle, raccolsero una somma per contribuire alle spese di viaggio. Partecip\u00f2 anche al successivo Congresso Femminile di Londra (1899).\nNel 1898 si present\u00f2 a Torino, al congresso pedagogico, i risultati delle sue prime ricerche e, dopo breve tempo, divenne direttrice della scuola magistrale ortofrenica di Roma. Con lo spostamento dei suoi interessi sul lato dell'educazione, decise di rinnovare le sue basi culturali laureandosi in filosofia.\nI suoi successi scientifici, conseguiti in un'atmosfera culturale fortemente influenzata dal positivismo, le valsero riconoscimenti e borse di studio, e la portarono a partecipare a una ricerca sui bambini ritardati con il collega, Giuseppe Montesano, a cui si leg\u00f2 sentimentalmente.\nDalla relazione con il Montesano nacque, nel 1898, un figlio, Mario, che Maria partor\u00ec di nascosto e affid\u00f2 a una famiglia di Vicovaro (un paesino del Lazio), precisamente alle cure di Vittoria Pasquali, e successivamente lo fece iscrivere in un collegio. Dopo la morte di sua madre, Maria pot\u00e9 prendere il figlio, ormai quattordicenne, a vivere con s\u00e9, dicendo che era un nipote (la verit\u00e0 fu rivelata solo nel suo testamento).\nSuccessivamente, il rapporto con Montesano fin\u00ec in modo drammatico; dal momento in cui Maria Montessori apprese che Montesano avrebbe sposato un'altra donna, prese a vestirsi solo di nero, in lutto eterno per quell'amore finito. La rinuncia al figlio, unita alla fine della sua storia d'amore, segnarono senza dubbio cambiamenti fondamentali nella sua vita.\nNel 1899 ader\u00ec alla Societ\u00e0 Teosofica, alla quale rimarr\u00e0 legata negli anni a venire, tanto che si trover\u00e0 a passare gli anni della seconda guerra mondiale ad Adyar, nella sede internazionale della societ\u00e0, sia pure in domicilio coatto, essendo cittadina italiana e quindi di un paese belligerante nemico. Come scrive Lucetta Scaraffia: \u00ab...non si tratt\u00f2 di un'adesione superficiale: il pensiero pedagogico della Montessori, i suoi scritti filosofico-femministi riportano notevoli tracce dell'influenza teosofica\u00bb.\nNel 1903 venne nominata Medico Assistente di II Classe nei ruoli del Personale Direttivo della Croce Rossa Italiana, con un grado militare assimilabile a quello di sottotenente, a disposizione per i servizi degli Ospedali Territoriali della C.R.I.\nNel 1904 consegu\u00ec la libera docenza in antropologia ed ebbe dunque l'opportunit\u00e0 di occuparsi dell'organizzazione educativa degli asili infantili. Nel 1907, i baroni Alice e Leopoldo Franchetti contribuirono all'apertura della prima Casa dei bimbi a Roma e, dopo aver conosciuto personalmente la pedagogista marchigiana in casa della scrittrice Sibilla Aleramo, decisero di sostenerla concretamente invitandola a soggiornare presso villa Montesca nell'estate del 1909. Sollecitata dai Franchetti la Montessori mise per iscritto quella che poi sarebbe divenuta la prima edizione del suo celebre \"Metodo\", dedicando l'opera ai due coniugi. Nello stesso periodo tenne anche il primo corso di formazione per maestre sul metodo Montessori presso Palazzo Alberti-Tomassini, sede del laboratorio della Tela Umbra a Citt\u00e0 di Castello. In seguito a questo corso, la baronessa Franchetti inaugur\u00f2 una \"Casa dei Bambini\" presso villa Montesca.\nGrazie all'intermediazione di Alice Hallgarten Franchetti, Romeyne Robert Ranieri di Sorbello ebbe modo di incontrare sia la Montessori sia l'istitutrice Felicitas Buchner presso Villa Wolkonsky a Roma nel 1909. Il metodo montessoriano fu adottato inizialmente per volont\u00e0 della marchesa Romeyne direttamente sui suoi tre figli Gian Antonio, Uguccione e Lodovico Ranieri di Sorbello, e in particolar modo i primi due funsero letteralmente da cavie per testare i materiali montessoriani in sperimentazione alla Villa Montesca nell'estate del 1909. Il metodo fu poi applicato tra l'estate e l'autunno del 1909 alla didattica della scuola elementare rurale del Pischiello in Umbria, fondata dalla stessa marchesa Ranieri di Sorbello. La scelta del metodo Montessori da parte della marchesa Romeyne fu dettata dalla necessit\u00e0 di sopperire alle gravi condizioni di arretratezza culturale dell'infanzia locale che si predisponeva in et\u00e0 avanzata, tra i 6 e i 9 anni, all'alfabetizzazione affrontata nella classe prima. . \nAl suo arrivo negli Stati Uniti, nel 1913, il \"New York Tribune\" present\u00f2 Maria Montessori come \"the most interesting woman of Europe\" (la donna pi\u00f9 interessante d'Europa). Da quel momento, il suo metodo riscuoter\u00e0 un buon interesse nel Nord America, con il tempo poi affievolitosi, fino al ritorno in auge sostenuto da Nancy McCormick Rambusch, fondatrice, nel 1960, della Societ\u00e0 Montessori Americana. Dal successo dell'esperimento romano nacque il movimento montessoriano, dal quale nel 1924 avr\u00e0 origine la \"Scuola magistrale Montessori\" e l'\"Opera Nazionale Montessori\", eretta, quest'ultima, in Ente morale e volta alla conoscenza, alla diffusione, all'attuazione e alla tutela del suo metodo. Maria Montessori ne divenne Presidente onoraria.\nLa Montessori e il fascismo.\nLa sua collocazione politica non \u00e8 pacifica: alcuni critici a sinistra l'hanno giudicata di destra per le tante scuole private aperte a suo nome e per le sue amicizie altolocate. D'altra parte, in casa idealista non piaceva l'importanza da lei data alla ricerca scientifica, n\u00e9 a destra si apprezzavano le concrete indicazioni per garantire criteri di uguaglianza e non classi basate su giudizi elitari. In principio Maria accett\u00f2 l'appoggio di Mussolini, interessato a risolvere il problema dell'analfabetismo con le \"Case dei Bambini\".\nNel 1914 Maria Montessori si trasfer\u00ec in Spagna, ove rimase fin oltre il termine del conflitto mondiale. Rientrata in Italia nel 1924, dopo essersi iscritta al partito fascista, ottenne il plauso del Duce:\nSempre nel 1924 si svolse a Milano un corso con le lodi del regime e la Societ\u00e0 degli amici del metodo venne trasformata in Ente morale, prendendo il nome di Opera Nazionale Montessori, con sedi a Napoli e a Roma, con presidente onorario lo stesso Benito Mussolini. Tuttavia le piccole scuole, non direttamente volute da lui, gli davano lustro e fastidio allo stesso tempo, forse perch\u00e9 non esercitava sul progetto un controllo totale (se ne occup\u00f2 anche Maria Jos\u00e8 di Savoia, che per il fascismo non aveva molta simpatia).\nFu questo il periodo in cui dominava sul piano culturale l'idealismo di Croce e di Gentile: lontani su alcuni aspetti, ma entrambi sostenitori di un attacco frontale nei confronti di un'educazione scientifica e dunque dell'impostazione positiva che caratterizzava anche il metodo montessoriano.\nNello stesso anno il direttore generale per il settore educativo, Giuseppe Lombardo Radice, che negli anni precedenti si era mostrato a favore del metodo Montessori, mosse a Maria una serie di pesanti critiche: l'accusa di aver rubato idee a Rosa e Carolina Agazzi, sostenendo che solo le due sorelle bresciane avevano elaborato un metodo veramente \"italiano\".\nSulla scia di Lombardo Radice arrivarono altre critiche. La Montessori venne definita \u00ababile ammaliatrice\u00bb, \u00abcamuffatrice\u00bb, \u00abaffarista\u00bb. Ancora una volta Maria lasci\u00f2 cadere le critiche, come se non la riguardassero, ma da allora i rapporti con il fascismo cominciarono a deteriorarsi.\nProprio lasciando cadere nel nulla le critiche che le venivano rivolte, la Montessori pot\u00e9 organizzare nel 1926 il primo corso di formazione nazionale che preparava gli insegnanti a seguire il suo metodo. Tra l'altro, nonostante le accuse di poca italianit\u00e0, Mussolini in persona sosteneva la Montessori, ritenendo che la fama internazionale che ella aveva raggiunto fosse un vanto per l'Italia; il capo del fascismo ricopr\u00ec addirittura la carica di presidente onorario del corso e don\u00f2 dal proprio fondo personale un sussidio di lire 10\u00a0000 a favore dell'Opera. Il corso si tenne a Milano e vi parteciparono ben 180 maestri. Essi provenivano soprattutto dalle zone pi\u00f9 vicine alla sede del corso (Lombardia e Veneto) e dalle Marche, terra natale della Montessori; altri partecipanti provenivano da Roma. Il corso dur\u00f2 sei mesi ed ebbe il patrocinio del governo fascista.\nTerminati i corsi internazionali svolti a Roma nel 1930 e nel 1931 e le conferenze all'estero, soprattutto quella di Ginevra sulla pace che ebbe risonanza internazionale, si approd\u00f2 a una rottura definitiva: nel 1934 arriv\u00f2 l'ordine di chiusura di tutte le scuole Montessori, sia per adulti sia per bambini, fatta eccezione per due o tre classi che vivranno nella semiclandestinit\u00e0. Nello stesso anno anche Hitler ordin\u00f2 la chiusura delle scuole Montessori in Germania insieme alle Waldorf. Nel 1936 il regime chiuse per ordine del ministro Cesare Maria De Vecchi anche la Regia scuola triennale del Metodo Montessori, che a Roma preparava i maestri fin dal 1928. Nel 1933 usc\u00ec \"La pace e l'educazione\", ma Maria Montessori era ormai emarginata dalla cultura fascista.\nNel 1933 Maria Montessori e il figlio, Mario Montessori, decisero di dimettersi dall'Opera Nazionale, che in pratica verr\u00e0 definitivamente chiusa dal fascismo nel 1936, insieme alla \"Scuola di metodo\" operante a Roma dal 1928. A causa degli ormai insanabili contrasti con il regime fascista, fu costretta ad abbandonare l'Italia nel 1934.\nI viaggi e le ultime attivit\u00e0.\nContinuarono cos\u00ec i suoi viaggi in vari paesi per diffondere la propria teoria educativa. Si rec\u00f2 in India, dove venne sorpresa dallo scoppio della seconda guerra mondiale e dove venne internata, insieme al figlio, in quanto cittadina di un paese nemico. Venne rilasciata nel 1944 e torn\u00f2 poi in Europa nel 1946, accolta ovunque con onori.\nAl suo rientro in Italia, nel 1947, si preoccup\u00f2 innanzitutto di ricostruire l'Opera Nazionale alla quale vennero affidati praticamente gli stessi compiti previsti dallo statuto del 1924, la cui attuazione e il cui sviluppo venne favorito anche attraverso la presenza di \"Vita dell'infanzia\", di cui ispir\u00f2 e determin\u00f2 la nascita. Grazie all'impulso datole da Maria Jervolino e Salvatore Valitutti, l'Opera Montessori pot\u00e9 riprendere e sviluppare le proprie finalit\u00e0, valorizzando i principi pedagogici della fondatrice e diffondendo la conoscenza e l'attuazione del metodo.\nA causa di una grave crisi finanziaria e organizzativa ne fu commissariata la gestione fino al 1986, quando, completamente risanata, riacquist\u00f2 la propria fisionomia statutaria che ancor oggi la caratterizza.\nTrasferitasi temporaneamente presso amici nella citt\u00e0 di Noordwijk, nei Paesi Bassi, venne richiesto nel 1951 il suo aiuto dallo Stato del Ghana, di imminente costituzione, per organizzarne l'ordinamento scolastico. Incerta se accettare, fortemente dissuasa dal figlio che temeva per la sua salute a causa di un viaggio cos\u00ec lungo, Maria Montessori mor\u00ec il 6 maggio 1952 a Noordwijk. Sulla sua tomba si legge, in lingua italiana: \u00abIo prego i cari bambini, che possono tutto, di unirsi a me per la costruzione della pace negli uomini e nel mondo\u00bb.\nEsiste una bibliografia montessoriana molto vasta e articolata; ciononostante risultano non ancora tradotte in Italia alcune classiche opere biografiche sulla studiosa.\nPensiero pedagogico.\nIl metodo montessoriano parte dallo studio dei bambini e delle bambine con problemi psichici, espandendosi allo studio dell'educazione per tutti i bambini. La Montessori stessa sosteneva che il metodo applicato su persone \"frenasteniche\" aveva effetti stimolanti anche se applicato all'educazione di bambini non affetti da disabilit\u00e0. Il suo pensiero identifica il \"bambino come essere completo, capace di sviluppare energie creative e possessore di disposizioni morali\", che l'adulto ha ormai compresso dentro di s\u00e9 rendendole inattive. Il principio fondamentale deve essere la \"libert\u00e0 dell'allievo\", poich\u00e9 solo la libert\u00e0 favorisce la creativit\u00e0 del bambino gi\u00e0 presente nella sua natura. Dalla libert\u00e0 deve emergere la disciplina.\nPer Maria Montessori la disciplina deriva dal \"lavoro libero\"; essa nasce solo quando nel bambino emerge l'interesse autentico, ossia quando egli \"sceglie\" il lavoro assecondando il proprio istinto, capace di procurare uno stato di raccoglimento assoluto. Compito dell'insegnante sar\u00e0 lavorare al mantenimento di questo stato tramite l'educazione al movimento. Secondo Maria Montessori \u00e8 proprio il movimento a giocare un ruolo centrale, poich\u00e9 la personalit\u00e0 si forma con il crescere all'unisono di facolt\u00e0 psichiche e facolt\u00e0 motorie. \u00c8 quando il bambino impara a muoversi seguendo uno scopo che sia connesso con l'attivit\u00e0 psichica che sapr\u00e0 dirigere la propria volont\u00e0; solo allora sar\u00e0 disciplinato. Per questo motivo il lavoro nelle \"Case dei Bambini\" \u00e8 basato sul movimento; entrando in un ambiente costruito a sua misura, con materiali ideati per l'utilizzo autonomo dalla stessa Montessori, il bambino pu\u00f2 scegliere la propria attivit\u00e0, seguendo l'istinto, svegliando l'interesse e la concentrazione. Un bambino concentrato non \u00e8 ancora un bambino disciplinato perch\u00e9 un bambino disciplinato \u00e8 capace di orientare la propria volont\u00e0 al raggiungimento di un fine. La volont\u00e0 si rinforza e si sviluppa con esercizi metodici. L'insegnante aiuter\u00e0 il bambino in questo processo con attivit\u00e0 previste dal metodo chiamate \"lezioni di silenzio\" nelle quali egli sperimenter\u00e0 l'immobilit\u00e0 perfetta, l'attenzione nel percepire il suono del proprio nome pronunciato da lontano, movimenti leggeri coordinati allo scopo di non urtare oggetti. Solamente quando il bambino sar\u00e0 in grado di orientare la propria volont\u00e0 a un fine, sapr\u00e0 obbedire ed essere quindi disciplinato. L'adulto, dice la Montessori, quando richiede la disciplina e l'obbedienza al bambino trascura quasi sempre la volont\u00e0 di questo; gli propone un modello da imitare: \u00abfai come faccio io!\u00bb, oppure un comando diretto: \u00abstai fermo!\u00bb, \u00abstai zitto!\u00bb. Bisogna domandarsi: \u00abcome pu\u00f2 il bambino scegliere di obbedire se ancora non ha sviluppato la volont\u00e0?\u00bb. La risposta \u00e8 contenuta in questo nodo teorico districato dalla Montessori: dalla libert\u00e0 alla disciplina.\nUn individuo disciplinato \u00e8 capace di regolarsi da solo quando sar\u00e0 necessario seguire delle regole di vita. Il periodo infantile \u00e8 un periodo di enorme creativit\u00e0, \u00e8 una fase della vita in cui la mente del bambino assorbe le caratteristiche dell'ambiente circostante facendole proprie, crescendo per mezzo di esse, in modo naturale e spontaneo, senza dover compiere alcuno sforzo cognitivo. Con Maria Montessori molte regole dell'educazione consolidate nei primi anni del secolo cambiarono. I bambini \"subnormali\" venivano trattati con rispetto, venivano organizzate per loro delle attivit\u00e0 didattiche. I bambini dovevano imparare a prendersi cura di s\u00e9 stessi e venivano incoraggiati a prendere decisioni autonome.\nMaria Montessori svilupp\u00f2 tutto il suo pensiero pedagogico partendo da una critica costruttiva della \"psicologia scientifica\", corrente di pensiero affermatasi nei primi anni del secolo. L'equivoco di base della psicologia scientifica era da ricercare nella sua illusione di fondo, secondo la quale erano sufficienti un'\"osservazione pura e semplice\" e una \"misurazione scientifica\" per creare una scuola nuova, rinnovata ed efficiente. Il pensiero pedagogico montessoriano riparte dalla \"pedagogia scientifica\". Infatti l'introduzione della scienza nel campo dell'educazione \u00e8 il primo passo fondamentale per poter costruire un'osservazione obiettiva dell'oggetto. L'oggetto dell'osservazione non \u00e8 il bambino in s\u00e9, ma la scoperta del bambino nella sua spontaneit\u00e0 e autenticit\u00e0. Infine, della scuola tradizionale infantile Maria Montessori critica il fatto che, in essa, tutto l'ambiente sia pensato a misura di adulto. In un ambiente cos\u00ec concepito, il bambino non si trova a suo agio e quindi nelle condizioni per poter agire spontaneamente.\nMaria Montessori definisce il bambino come un \u00abembrione spirituale\u00bb nel quale lo sviluppo delle funzioni mentali superiori si associa allo sviluppo biologico, per sottolineare che, alla nascita, niente \u00e8 gi\u00e0 preformato in lui, ma sono presenti delle \"nebule\" (oggi diremmo potenzialit\u00e0 che esprimono bisogni specifici antropologici ed evolutivi del bambino, che l'ambiente deve soddisfare), le quali hanno il potere di svilupparsi spontaneamente, ma solo a spese dell'ambiente, solo assimilando dall'ambiente esterno gli elementi necessari per la costruzione delle funzioni mentali superiori. Nello sviluppo dell'attivit\u00e0 nervosa superiore sono presenti dei periodi sensitivi, definiti \"nebule\", cio\u00e8 periodi specifici in cui si sviluppano particolari capacit\u00e0. Maria Montessori definisce \u00abmente assorbente\u00bb questa tendenza del bambino nei primi anni di vita all'assorbimento inconsapevole dei dati del suo ambiente, sottolineando la specificit\u00e0 dei processi mentali infantili rispetto a quelli dell'adulto. Ecco perch\u00e9 l'embrione umano deve \"nascere\" prima di completarsi e si pu\u00f2 sviluppare solo dopo la nascita, perch\u00e9 le sue potenzialit\u00e0 devono essere stimolate dall'ambiente.\nQueste \"nebule\", alla luce della neuropedagogia antropoevolutiva, sono definibili come potenzialit\u00e0 e mappe bio-neurali o, pi\u00f9 in generale, come \u00abpotenzialit\u00e0 plastiche del cervello\u00bb ed esprimono dei bisogni specie-specifici da soddisfare. Per un esito maggiormente efficace, ci\u00f2 deve avvenire nei periodi che la Montessori definisce \"sensitivi\", ad esempio quello per lo sviluppo della motricit\u00e0 fine, che dai 3 ai 4 anni consente gi\u00e0 di impugnare correttamente lo strumento della scrittura, grazie all'affinamento dell'opposizione indice-pollice, e anche di raccogliere briciole di pane.\nEducazione Cosmica.\nTipico delle scuole Montessori \u00e8 l'insegnamento dell'Educazione Cosmica. Il concetto di Educazione Cosmica \u00e8 basato sull'idea del \"piano cosmico\" ossia sul fatto che \"ogni forma di vita poggia su movimenti intenzionali aventi uno scopo non soltanto in se stessi\", e che \"ogni cosa \u00e8 collegata alle altre e ha il suo posto nell'universo\". Il piano cosmico conduce all'idea del \"compito cosmico\", ossia la \"collaborazione di tutti gli esseri animati e inanimati\".\nIn questo quadro Maria Montessori identifica come finalit\u00e0 della vita dell'uomo la \"costruzione di qualcosa che supera la natura\": la \"Supernatura\". Attraverso il suo lavoro, che riguarda \"ad un tempo la mano e l'intelligenza\", l'uomo mette in atto un processo creativo mediante il quale domina la materia, conquista l'ambiente e trasforma la natura. Delle sue scoperte e conquiste beneficia l'intera umanit\u00e0 nello spazio e nel tempo e l'educazione ha il compito di rendere visibile il principio armonico e unificatore che pervade l'intero universo e di svelare questa interconnessione, cosicch\u00e9 attraverso l'analisi e la riflessione possa manifestarsi un sentimento di gratitudine, l'uomo infatti \"deve ancora prendere coscienza delle responsabilit\u00e0 ben pi\u00f9 grandi che ha nell'adempimento di un compito cosmico, di dover lavorare con gli altri per il suo ambiente, per l'intero universo\".\nL'Educazione Cosmica abbraccia i concetti di educazione ecologica, educazione alla pace ed educazione alla mondialit\u00e0, ma non si esaurisce con la somma di essi, in quanto il suo scopo principale \u00e8 guidare il bambino verso l'amore per la vita, al sentirsi parte dell'universo e a trovare il proprio scopo nel mondo. Nelle scuole montessoriane le idee dell'Educazione Cosmica influenzano profondamente l'insegnamento di tutte le discipline e non solo quello della Storia, della Geografia e delle Scienze, come a volte si pensa.\nPunto cardine dell'Educazione Cosmica montessoriana \u00e8 il continuo rimando dall'esperienza personale a quella universale, dal concreto all'astratto, dall'analisi alla sintesi. Per quanto riguarda la sintesi, dice la Montessori che conoscere \"l'immenso mondo\" \u00e8 l'imperativo cui il bambino deve rispondere di fronte al \"piano cosmico\". Infatti, la celebre pedagogista scrive anche \"...diamo [all'infanzia] una visione dell'intero universo\". Per quanto riguarda poi l'analisi, dice che si deve \"dare al bambino un'idea di tutte le scienze, non gi\u00e0 con particolari e precisazioni, ma soltanto con un'impressione: si tratta di seminare le scienze, in quest'et\u00e0 in cui esiste una specie di periodo sensitivo dell'immaginazione.\".\nI motti dell'Educazione Cosmica sono dunque: \"Diamo il mondo al bambino\", da cui deriva \"Visione sintetica del mondo\"; \"Gettiamo i semi di tutte le scienze\", da cui deriva \"Visione analitica del mondo\". A proposito del \"gettare i semi di tutte le scienze\", si riportano le parole stesse di Maria Montessori:\nLa nascita del concetto di educazione cosmica montessoriana viene fatta risalire al 1942, quando, a causa della guerra, Maria Montessori e suo figlio Mario sono confinati nelle colline indiane, a Kodaikanal, e insegnano ai bambini tra i due e i dodici anni. Si pensa che le idee sull'educazione cosmica montessoriana, in quegli anni, furono inspirate in qualche modo dalla cultura indiana e dalla figura di George Arundale, presidente della Societ\u00e0 teosofica.\nIlluminanti sul concetto di educazione cosmica sono le parole stesse di Maria Montessori:\nEducazione Musicale.\nIl pensiero pacifista di Maria Montessori e l'elaborazione del \u201cpiano cosmico\u201d, centrali nella sua filosofia educativa, sono costituiti da principi che allo stesso tempo si ritrovano alla base di un'educazione di cui la musica \u00e8 elemento essenziale, cio\u00e8: i principi di libert\u00e0, autonomia, collaborazione, partecipazione, rispetto e solidariet\u00e0.\nDal punto di vista della pedagogia montessoriana \"\"La musica aiuta e potenzia la capacit\u00e0 di concentrazione, ed aggiunge un nuovo\" \"elemento alla conquista dell'ordine interiore e dell'equilibrio psichico del bambino\"\"\"\" quindi l'educazione musicale ha una funzione indispensabile nella vita di ogni essere umano e soprattutto nello sviluppo del fanciullo\".\"\nAffermando ci\u00f2, la Montessori evidenzia gli effetti positivi che hanno l'ascolto e la pratica musicale per il bambino, sia dal punto di vista psichico sia dal punto di vista cognitivo e neurologico, favorendo lo sviluppo dell'orecchio e aumentando le capacit\u00e0 di attenzione e di concentrazione. Inoltre, dato che la musica \u00e8 strettamente collegata al movimento, la sua applicazione garantisce un miglioramento delle capacit\u00e0 ritmiche e di coordinazione nella produzione di suoni tramite il proprio corpo, come ad esempio: lo schiocco delle dita, il battito delle mani, il battere i piedi, tutte azioni che caratterizzano la \u201cbody percussion\u201d.\nMaria Montessori, per favorire ai discenti una completa educazione musicale, decise di introdurre nelle case dei bambini materiali ben precisi, utilizzati ancora oggi per esercitazioni pratico-sensoriali, per educare all'ascolto e per l'apprendimento della \u201cscrittura\u201d musicale. Tra questi strumenti troviamo:\n\u00c8 proprio grazie a questi strumenti che, secondo la pedagogista, nell'ambiente educativo bisogna organizzare un angolo musicale, cio\u00e8 un luogo dove i bambini sperimentano ed esplorano questi oggetti sonori entrando in contatto con il mondo della musica. L'educazione musicale nel metodo Montessori arricchisce il fanciullo, sviluppando in lui capacit\u00e0 intellettive, psicomotorie e soprattutto creative, riuscendo a educarlo non solo all'indipendenza, all'autonomia e alla libert\u00e0 di agire, ma anche al confronto e all'interazione con i coetanei. Inoltre, migliora l'apprendimento attraverso l'ascolto; accresce la manualit\u00e0 con gli strumenti musicali e arricchisce le propriet\u00e0 linguistiche attraverso l'ausilio di filastrocche e canti. Concludendo, per Maria Montessori, l'educazione musicale costituisce un tassello fondamentale per una formazione globale del bambino.\nLe \"Casa dei bambini\".\nNel 1906 l'Istituto Romano Beni Stabili, diretto da Edoardo Talamo, decide la costruzione di 58 nuovi palazzi nel quartiere San Lorenzo in Roma, utilizzando maestranze non particolarmente qualificate. Per risolvere il problema dei figli dei lavoratori, Talamo si rivolge a Maria Montessori.\nNel 1907 fonda cos\u00ec la prima \"casa dei bambini\", destinata non pi\u00f9 ai bambini portatori di handicap ma ai figli degli abitanti del quartiere San Lorenzo di Roma. Si tratta di una casa speciale, \"non costruita per i bambini ma \u00e8 una casa dei bambini\". \u00c8 ordinata in maniera tale che i bambini la sentano veramente come loro.\nL'intero arredamento della casa \u00e8 progettato e proporzionato alle possibilit\u00e0 del bambino. In questo ambiente il bambino interagisce attivamente con il materiale proposto, mostrandosi concentrato, creativo e volenteroso. Il bambino trova un ambiente per potersi esprimere in maniera originale e allo stesso tempo apprende gli aspetti fondamentali della vita comunitaria. Essenziale \u00e8 la partecipazione dei genitori per la cura della salute e dell'igiene come prerequisito per la scuola. Il compito dell'insegnante \u00e8 l'organizzazione dell'ambiente. Deve attendere che i bambini si concentrino su un determinato materiale, per poi dedicarsi all'osservazione dei comportamenti individuali. L'insegnante aiuta il bambino, lo sviluppo del quale deve compiersi secondo i ritmi naturali e in base alla personalit\u00e0 che il bambino dimostra.\nNel medesimo anno fonda, sempre a San Lorenzo, una seconda Casa dei Bambini.\nPer completare il disegno dei servizi presenti all'interno del Primo quartiere popolare della Societ\u00e0 Umanitaria di via Solari a Milano, il 18 ottobre 1908, alla presenza della stessa Montessori, l'Umanitaria inaugurava la prima Casa dei Bambini della citt\u00e0, dando inizio a un esperimento unico nella storia dei servizi milanesi dedicati all'infanzia. L'intesa con la Montessori e l'applicazione del suo metodo proseguir\u00e0, nel 1909, con l'inaugurazione di una seconda Casa dei bambini che verr\u00e0 aperta nel secondo quartiere operaio dell'Umanitaria di viale Lombardia.\nLe Case dei Bambini ebbero successo anche fuori d'Italia: la prima nazione che ne speriment\u00f2 l'efficacia fu la Svizzera.\nLotta all'analfabetismo mondiale.\nIn \"Analfabetismo mondiale,\" Maria Montessori sostiene l'assoluta importanza di far fronte al fenomeno dell'analfabetismo: il parlare senza saper leggere e scrivere equivale infatti a essere tagliati completamente fuori da qualsiasi ordinaria relazione tra gli uomini ritrovandosi a vivere in una condizione di menomazione linguistica che preclude i rapporti sociali e che in questo modo rende l'analfabeta un \u201cextra-sociale\u201d.\n\u00abLa persona che parla, disperdendo per l'atmosfera dei suoni articolati non \u00e8 sufficiente. Bisogna che la parola diventi permanente, si solidifichi sugli oggetti, si riproduca con le macchine, viaggi attraverso i mezzi di comunicazione, raccolga i pensieri di persone lontane, e possa quindi eternarsi in modo da fissare le idee nel susseguirsi delle generazioni. [...] Per questo \u00e8 che, mancando del linguaggio scritto, un uomo rimane fuori della societ\u00e0.\u00bb\nAlla parola va quindi unita un'ulteriore abilit\u00e0 che completa il linguaggio naturale aggiungendovi un'altra forma di espressione, ovvero la scrittura. La Montessori afferma che la potenza dell'alfabeto, la conquista pi\u00f9 importante per tutta l'umanit\u00e0, non \u00e8 semplicemente quella di far capire le parole scritte nel loro senso, ma \u00e8 quella di dare nuovi caratteri al linguaggio raddoppiandolo. La padronanza dell'alfabeto arricchisce l'uomo, estende i suoi poteri naturali di esprimersi, li rende permanenti, li trasmette nel tempo e nello spazio, gli permette di rivolgersi all'umanit\u00e0 e alle nuove generazioni.\nPartendo dall'esperienza con i bambini la Montessori indica i principi pratici per costruire un metodo, adattato e adatto alle diverse condizioni, per insegnare a leggere e a scrivere anche agli adulti.\nLa prima e fondamentale fase del metodo Montessori, sia con gli adulti sia con i bambini, \u00e8 quella di riconoscere e scoprire i suoni del proprio linguaggio e di abbinarli al segno alfabetico corrispondente. In questo modo il mezzo visivo \u00e8 anche uno stimolo che aiuta ad analizzare i suoni delle parole. La scrittura non fa che ripetere pochissimi segni grafici in diverse combinazioni e proprio questa consapevolezza, data dalla scoperta e dalla prova delle infinite possibilit\u00e0 comunicative realizzabili con le poche lettere dell'alfabeto, dester\u00e0 un interesse che sar\u00e0 la molla fondamentale all'apprendimento della scrittura. Esercizi, strumenti e tecniche, progettati e ragionati per tappe sequenziali di apprendimento, sono quindi proposti all'interno di una relazione educativa che privilegia l'esperienza e l'autonomia dello studente.\n\u00ab...il linguaggio \u00e8 l\u00ec in ogni uomo. Gli analfabeti lo posseggono, lo portano con s\u00e9. Dunque risvegliarlo, farne rendere consci i possessori, indicare che \u00e8 all'interno della loro mente che bisogna ricorrere per utilizzarlo. Questo \u00e8 un tentativo di rinnovare dalla inerzia l'intelligenza stagnante: e ci\u00f2 \u00e8 necessario perch\u00e9 bisogna proseguire ancora: e andare alla conquista effettiva del mondo stampato, dove si possono raccogliere i pensieri e gli avvertimenti degli altri uomini.\u00bb\nScuole Montessori in Italia e nel mondo.\nNel mondo ci sono 22\u00a0000 scuole Montessori di ogni grado, tra nidi, materne, elementari, medie e superiori:\nCi sono inoltre scuole Montessori in Australia, Brasile, Brunei, Cile, Cina, Costa Rica, Ecuador, Egitto, Isole Figi, Filippine, Malesia, Messico, Nigeria, Pakistan, Sudafrica, Tanzania, Vietnam.\nCentro ideale di questa diffusione mondiale \u00e8 la citt\u00e0 in cui nacque Maria Montessori, Chiaravalle: qui \u00e8 ancora visibile la casa natale nella quale sono allestiti un museo e una biblioteca montessoriani. Nella casa ha sede anche un centro studi che organizza convegni dedicati all'opera e al pensiero dell'educatrice e ai quali partecipano studiosi provenienti dai vari Paesi in cui l'istruzione montessoriana \u00e8 diffusa.\nNel grafico sottostante viene visualizzato il rapporto tra il numero di scuole montessoriane e la popolazione di alcuni Paesi: pi\u00f9 la linea \u00e8 breve, pi\u00f9 scuole montessoriane sono a disposizione in un dato Paese.\nRiscoperta della Montessori in Italia.\nA cavallo tra la fine del XX secolo e l'inizio del XXI, anche in Italia si \u00e8 assistito a una sorprendente riscoperta del pensiero montessoriano, segnata dalla riedizione delle tre opere fondamentali dell'educatrice marchigiana: \"La scoperta del bambino\", \"Il segreto dell'infanzia\", \"La mente del bambino\", ma anche di \"Educazione per un mondo nuovo\", \"L'autoeducazione\" e \"Come educare il potenziale umano\"; inoltre \u00e8 stata ripubblicata l'antologia degli scritti montessoriani \"Educazione alla libert\u00e0\" e sono usciti acuti saggi dedicati al suo pensiero.\nNel 2007 \u00e8 andato in onda lo sceneggiato televisivo \"Maria Montessori - Una vita per i bambini\", che ha indicato al grande pubblico la figura dell'educatrice. Inoltre, nel 2012, in occasione dell'anniversario della nascita di Maria Montessori, il terzo canale della radio nazionale italiana ha mandato in onda, a puntate, la lettura di alcuni passi de \"La scoperta del bambino\". Di fronte al successo del metodo Montessori, diverse case editrici hanno indirizzato la loro attivit\u00e0 verso l'attuazione della pedagogia Montessori nelle scuole pubbliche, per i genitori che praticano l'educazione parentale e gli educatori in generale.\nA partire dai primi anni del 2000 in Italia le aperture di nuove scuole Montessori si susseguono senza sosta, cos\u00ec come il numero degli iscritti aumenta con ritmi del 30-40%."}
{"id": "710580", "revid": "67622", "url": "https://it.wikipedia.org/wiki?curid=710580", "title": "Gabbiano reale mediterraneo", "text": ""}
{"id": "710583", "revid": "1305772", "url": "https://it.wikipedia.org/wiki?curid=710583", "title": "Carlos Santana", "text": "Ha cominciato a riscuotere consensi verso la fine degli anni sessanta e i primi settanta, con il suo gruppo, chiamato semplicemente Santana. Gi\u00e0 allora mescolava vari generi, quali salsa, rock classico, blues e fusion. Allora come oggi Santana usava in modo estensivo i suoi assoli di chitarra e si avvaleva anche di strumenti pi\u00f9 tradizionali del suo paese. In seguito ha continuato a sperimentare questa formula, tra alterne fortune.\nNel corso degli anni novanta Santana rischi\u00f2 il declino, scongiurato nel 1999 dall'album \"Supernatural\". Grazie a questo lavoro, il pi\u00f9 importante successo della sua carriera, ha fatto conoscere la sua filosofia musicale alle nuove generazioni.\nHa venduto pi\u00f9 di 80 milioni di dischi ed \u00e8 anche considerato tra i pi\u00f9 grandi chitarristi rock esistenti. Vincitore di 10 Grammy Awards, la rivista Rolling Stone lo ha inserito nella Lista dei 100 migliori chitarristi secondo Rolling Stone al 20\u00ba posto.\nBiografia.\nDi origini spagnole e native messicane, Carlos Santana \u00e8 nato ad Autl\u00e1n de Navarro, nello Stato messicano di Jalisco, da una famiglia di musicisti: il padre Jos\u00e9, nato il 18 gennaio 1913 a Cuautla, era un violinista \"mariachi\" con un suo complesso, \"Los Cardinales\", mentre il nonno, Antonino Santana, suonava il corno francese nella banda municipale.\nNel 1940 Jos\u00e9 spos\u00f2 Josefina Barrag\u00e1n, e dal matrimonio nacquero sette figli: Antonio, Laura, Irma, Carlos, Leticia, Jorge e Mar\u00eda.\nAnche Carlos si appassion\u00f2 presto alla musica, iniziando a suonare il violino all'et\u00e0 di cinque anni.\nQuando il giovane Carlos aveva 11 anni la famiglia si trasfer\u00ec a Tijuana; l\u00ec il ragazzo inizi\u00f2 a suonare la chitarra da autodidatta, guadagnandosi da vivere intrattenendo i turisti dagli Stati Uniti.\nSi ispirava ad altri famosi chitarristi come John Lee Hooker, T-Bone Walker e B.B. King, che ascoltava dalle stazioni radio statunitensi al confine.\nNel 1961 la famiglia Santana emigr\u00f2 in California, a San Francisco, citt\u00e0 nella cui Mission High School Carlos si diplom\u00f2; poco dopo acquis\u00ec anche la cittadinanza degli Stati Uniti.\nCarlos inizi\u00f2 ad aiutare la famiglia lavorando come lavapiatti, e crebbe appassionandosi alla musica della Bay Area, spesso andando di nascosto al Bill Graham's Fillmore Auditorium ad ascoltare alcuni dei suoi musicisti preferiti: tra questi vi erano Muddy Waters, The Paul Butterfield Blues Band, The Grateful Dead e molti artisti rock, blues e jazz che l\u00ec si esibivano.\nAlla fine del 1966, il chitarrista Tom Frazier intese mettere in piedi un gruppo rock. Cos\u00ec a lui si aggregarono Santana (voce e chitarra), Mike Carabello (percussioni), Rod Harper (batteria), Gus Rodriguez (basso) e il nativo di Seattle Gregg Rolie (voce e organo), per formare i Santana. Carlos ha sostenuto che solo lui e Rolie erano interessati seriamente alla musica, mentre gli altri erano intenti solo allo spettacolo e alle esibizioni dal vivo. Lo stesso Santana non era visto dagli altri come vero leader del gruppo, che pure portava il suo nome. I sei operarono tutti come in un collettivo, cosa che avrebbero fatto per tutti i primi anni settanta. Stan 'Moon' Marcum, d'accordo con il gruppo sull'idea del loro nome, divenne il loro manager. In quel periodo Jorge Santana, fratello di Carlos e anche lui chitarrista, inizi\u00f2 una carriera parallela con i \"Malibus\" e poi pass\u00f2 ai \"Malo\", di discreta popolarit\u00e0.\nCarriera.\nGli inizi.\nDopo qualche tempo il nome del gruppo si ridusse semplicemente a \"Santana\". Allora nella sua formazione c'erano Carlos, Rolie, il bassista David Brown, il batterista Bob 'Doc' Livingston (che aveva sostituito Rod Harper) e il percussionista Marcus Malone. Il promoter Bill Graham li ascolt\u00f2 e gli permise di esibirsi al Fillmore (poi Fillmore West). L'esordio discografico di Santana fu un'ospitata in \"The Live Adventures of Mike Bloomfield and Al Kooper\", con Al Kooper e Mike Bloomfield, anche loro regolarmente in tourn\u00e9e al Fillmore.\nSono sempre girate voci su come la band abbia incorporato elementi di musica latina, visto che ironicamente n\u00e9 Santana n\u00e9 Gregg Rolie ne trassero inizialmente ispirazione. Si sa dei loro frequenti \u201cshowcases\u201d al San Francisco's Aquatic Park, dove suonatori di conga si sarebbero a loro uniti per le sessioni ritmiche. Inoltre, all'epoca Carlos cominci\u00f2 a esplorare per la prima volta altri tipi di musica, nella poliedrica scena di San Francisco. Il locale chitarrista jazz Gabor Szabo divenne fan di Santana, e us\u00f2 anche lui congas sul suo album \"Spellbinder\", uscito nel 1966. Ma soprattutto cap\u00ec presto che, usando le percussioni nella band, le ragazze avrebbero ballato scuotendo selvaggiamente i fianchi, come danzatrici del ventre. Cos\u00ec Santana scopr\u00ec che le percussioni latine attiravano il pubblico, e le aggiunse alla propria musica.\nPrimi successi.\nIl gruppo firm\u00f2 per la Columbia Records, e vi registrarono il loro primo album. Non soddisfatti delle vendite, compresero la necessit\u00e0 di un cambiamento stilistico. Cos\u00ec licenziarono Livingston e lo sostituirono con Michael Shrieve, che si rifaceva molto a jazz e rock. Marcus Malone fu costretto a lasciare la band per problemi personali, e vi rientr\u00f2 Mike Carabello. Con quest'ultimo arriv\u00f2 anche il percussionista del Nicaragua Jos\u00e9 Chepito Areas, ben conosciuto anche nel suo paese: entrambi contribuirono molto alla musica del gruppo, sia per le apprezzate capacit\u00e0 tecniche che per l'esperienza personale.\nBill Graham, loro fan fin dall'inizio, convinse i promotori del festival di Woodstock a permettere loro di entrare in scena, prima dell'uscita del loro primo vero album. La loro esibizione al festival ricevette molti applausi, e in seguito il successo del brano strumentale \"Soul Sacrifice\" (di undici minuti) aument\u00f2 la popolarit\u00e0 del gruppo. Graham gli diede poi dei consigli vitali per registrare \"Evil Ways\" di Willie Bobo, dato il potenziale successo della loro collaborazione. Il primo album in studio della band, \"Santana\", raggiunse il quarto posto delle classifiche statunitensi, e l'orecchiabile singolo \"Evil Ways\" arriv\u00f2 al numero nove di Billboard.\nNel 1970 raggiunsero i primi grandi successi commerciali con \"Abraxas\", entrato al primo posto di molte classifiche e forte di oltre 4 milioni di copie vendute. Al disco collabor\u00f2 anche il pianista Alberto Gianquinto, che consigli\u00f2 al gruppo di allontanarsi dalle lunghe sessioni dei percussionisti, e di concentrarsi su canzoni dalle strutture meno convenzionali. L'innovativa miscela musicale di Santana arriv\u00f2 al quarto posto delle classifiche del Regno Unito. \"Abraxas\" figura da allora in molte liste sui \"migliori album di sempre\". La compagine originaria del gruppo (primi due album) sarebbe entrata nel 1998 nella Rock and Roll Hall of Fame.\nTuttavia, Woodstock e il successo dei primi due album inizi\u00f2 a creare problemi alla band, e mise in luce le divergenze artistiche tra Rolie e Carlos. Il primo, insieme ad altri componenti, voleva enfatizzare il suono hard rock di base degli esordi. Il secondo stava invece esplorando sonorit\u00e0 blues e rock e voleva invece inserire elementi jazz, in una musica molto ispirata anche da Miles Davis e John Coltrane; inoltre si dedicava sempre pi\u00f9 a religione e meditazione. A complicare la situazione si aggiunse anche Chepito Areas, alle prese con una gravissima emorragia cerebrale; Santana e gli altri continuarono a suonare con vari sostituti (prima Willie Bobo e poi Coke Escovedo), ma i suoi colleghi, specie Michael Carabello, reputavano sbagliato lavorare senza Areas. Alcuni membri formarono propri gruppi, e i Santana cominciarono a sciogliersi.\nAl giovanissimo chitarrista Neal Schon fu chiesto di entrare nella band nel 1971 (Eric Clapton gli propose anche di aggregarsi ai Derek and the Dominos). Divent\u00f2 membro dei Santana, e con loro compose \"Santana III\". Il suono del gruppo, in cui le due chitarre assunsero un ruolo pi\u00f9 rilevante che in precedenza, fu consolidato anche dal ritorno di Chepito Areas, e dalla collaborazione di Coke Escovedo alle percussioni. Vi fu poi ulteriore supporto dalla sezione di un trombettista dei Tower of Power, Luis Gasca of Malo, e di altri cantanti e percussionisti. \"Santana 3\" fu anch'esso di successo, arrivando al numero uno di molte classifiche e vendendo due milioni di copie. I suoi singoli pi\u00f9 di successo furono \"Everybody's Everything\" e \"No One to Depend On\".\nPeraltro nel gruppo le frizioni interne proseguirono. Insieme alle differenze musicali, anche l'uso di stupefacenti da parte di alcuni componenti divent\u00f2 un problema, e molte performance successive iniziarono a risentirne. Coke Escovedo incoraggi\u00f2 i Santana a badare alla loro direzione musicale molto pi\u00f9 che alla costernazione di certi altri, convinti che il gruppo e la sua musica fossero uno sforzo collettivo. Inoltre si presentarono difficolt\u00e0 finanziarie sotto la guida di Stan Marcum, da Bill Graham ritenuto un incompetente. I crescenti risentimenti tra Santana e Michael Carabello sui loro stili di vita, indussero il secondo all'abbandono della band. James Mingo Lewis fu ingaggiato all'ultimo minuto come suo sostituto, durante un concerto a New York. Poi anche David Brown se ne and\u00f2, a causa del suo abuso di droghe. Allora fu anche interrotto un tour a Lima, in Per\u00f9, date le proteste degli studenti contro le politiche governative degli Stati Uniti d'America e i fan indisciplinati. Il tutto convinse Santana a perseguire altri cambiamenti nel gruppo e nella sua vita.\nNel gennaio del 1972, Carlos, Neal Schon e Coke Escovedo si unirono al batterista della Band of Gypsies Buddy Miles per un concerto all'Hawaii's Diamond Head Crater; da ci\u00f2 ne sarebbe derivato un album live. Poco dopo, Santana e il resto del gruppo iniziarono a lavorare sul quarto album, \"Caravanserai\".Durante le registrazioni, Santana e Michael Shrieve collaborarono con James Mingo Lewis, Armando Peraza (sostituto di Carabello), Tom Rutley e Doug Rauch (sostituti di David Brown). Alle tastiere lavorarono Wendy Haas e Tom Coster. Non soddisfatti dai nuovi musicisti, Gregg Rolie e Neal Schon se ne andarono subito dopo il completamento dell'album, malgrado il loro influente contributo. Rolie torn\u00f2 a Seattle, aprendo un ristorante insieme al padre, e divenne in seguito tra i fondatori dei Journey (in cui entr\u00f2 anche Neal Schon).\nQuando \"Caravanserai\" emerse nel 1972, segn\u00f2 un forte cambiamento nella direzione musicale, muovendosi di pi\u00f9 verso jazz e fusion. L'album fu molto stimato dalla critica, ma il capo della Columbia Records Clive Davis avvis\u00f2 Carlos e i suoi compagni che avrebbero rischiato di diventare un fenomeno da classifica, anche se il loro lavoro sarebbe stato premiato con un disco di platino. Le difficolt\u00e0 di allora dei Santana furono raccontate da Ben Fong-Torres su \"Rolling Stone\", nella storia di copertina \"The Resurrection of Carlos Santana\".\nIn quel periodo Santana conobbe Deborah King, che avrebbe poi sposato nel 1973. Deborah \u00e8 la figlia del musicista blues Saunders King. La coppia ha tre figli, Salvador, Stella e Angelica. Insieme alla moglie, Santana ha fondato l'organizzazione nonprofit \"The Milagro Foundation\", che fornisce aiuti finanziari in tutto il mondo per l'istruzione e la salute dei bambini.\nViaggio spirituale.\nNel 1972 Santana divent\u00f2 grande fan del gruppo The Mahavishnu Orchestra e del suo chitarrista John McLaughlin. Venuto a sapere dell'interesse di Carlos per la meditazione, McLaughlin present\u00f2 lui e Deborah al guru Sri Chinmoy. Questi li accett\u00f2 successivamente come discepoli nel 1973, e a Santana fu dato il nome di \"Devadip\" - ovvero \"Lanterna e occhio di Dio\".\nSantana e McLaughlin registrarono insieme l'album \"Love, Devotion, Surrender\", aiutati dai loro rispettivi gruppi, ma anche dal percussionista Don Alias e dall'organista Larry Young (i due avevano gi\u00e0 collaborato nel 1969 con Miles Davis, nel disco \"Bitches Brew\").\nOttenuti i diritti legali sul nome della band, Santana diresse un nuovo cambio di formazione. Cos\u00ec arrivarono Armando Peraza e torna il timbalista Chepito Areas, Doug Rauch al basso, Michael Shrieve alla batteria, e Tom Coster e Richard Kermode alle tastiere. In seguito Carlos chiam\u00f2 anche il cantante jazz Leon Thomas per un tour in Giappone: di quel concerto, alcune performance furono registrate nell'album live \"Lotus\". La Columbia Records non ne avrebbe permesso la pubblicazione, se non fosse stata accorciata la durata. Santana non fu d'accordo, e il disco divenne disponibile solo in edizione limitata, con tre registrazioni. Poi i Santana si recarono in studio per registrare \"Welcome\", album che riflesse ulteriormente gli interessi di Carlos per jazz e fusion, e il suo impegno per la vita spirituale di Sri Chinmoy.\nI cambiamenti di stile negli anni settanta.\nIn seguito arriv\u00f2 una collaborazione con la vedova di John Coltrane. Il disco, intitolato \"Illuminations\", si destreggiava tra free jazz, musiche dell'India Orientale e influenze classiche, e vi lavorarono anche Jack DeJohnette e Dave Holland (anche loro al fianco di Miles Davis). Subito dopo , seguirono altri cambi di formazione : Kermode, Thomas e Rauch lasciarono i Santana, e furono sostituiti dal cantante Leon Patillo e dallo storico bassista David Brown. A loro si aggreg\u00f2 anche il sassofonista Jules Broussard. La band registr\u00f2 in studio \"Borboletta\", pubblicato nel 1974. Poi Ndugu Leon Chancler sostitu\u00ec alla batteria Michael Shrieve, che avrebbe intrapreso una carriera solista.\nA quel tempo, la gestione di Bill Graham inizi\u00f2 a occuparsi dei loro affari. Graham critic\u00f2 la svolta jazz di Santana, e per lui il chitarrista doveva concentrarsi a riportare il gruppo in classifica con sonorit\u00e0 pi\u00f9 orecchiabili (specie quelle latineggianti e stradaiole degli esordi). In realt\u00e0 anche lo stesso Carlos sentiva che la direzione del gruppo scontentava molti fans. Bench\u00e9 album e concerti fossero stati molto apprezzati negli ambienti jazz e fusion, le loro vendite erano declinate.\nInsieme a Chancler, Tom Coster, il cantante Greg Walker e il produttore David Rubinson, Santana impose al gruppo un altro cambiamento di stile. Nel 1976 pubblicarono \"Amigos\", con pi\u00f9 influenze funk e latine. Il disco fu lanciato da brani come \"Dance, Sister, Dance\" e \"Let It Shine\" e soprattutto la strumentale \"Europa (Earth's Cry Heaven's Smile)\", e riport\u00f2 il gruppo ai primi posti in classifica. Rolling Stone gli dedic\u00f2 poco dopo un'altra storia di copertina, \"Santana Comes Home\".\nGli album di fine anni settanta seguirono la stessa formula di Amigos, malgrado parecchi cambi di formazione. Fra i componenti pi\u00f9 spesso in fuga e ritorno vi fu il percussionista Raul Rekow, arrivato all'inizio del 1977, deceduto per malattia il 2 novembre 2015. Il pi\u00f9 noto dei loro sforzi commerciali dell'epoca fu \"She's Not There\", cover di un noto brano degli Zombies, attivi negli anni sessanta. La canzone proveniva dal disco \"Moonflower\", pubblicato nel 1977.\n\"Moonflower\" era un doppio album perlopi\u00f9 con tracce dal vivo (19, per un totale di 97 minuti). Aveva una larga selezione di brani eseguiti fino ad allora dai Santana, ma non mancavano alcuni inediti. Oltre che con David Margen e il bassista Pablo Tellez, il gruppo lavor\u00f2 con Tom Coster alle tastiere e il cantante Greg Walker (che qui si avvalse di una tecnica di canto flautata, ma profonda). Graham Lear vi collabor\u00f2 come batterista e si esib\u00ec in attacchi di batteria tuttora molto stimati dai suoi colleghi rock, jazz, fusion e latin music (soprattutto il suo assolo su \"Soul Sacrifice, Hands and Feet\"). Altri tre percussionisti latin, Raul Rekow (bongos, congas, surdo, campanelli), Jos\u00e9 Chepito Areas (percussioni, campane, timbales, congas) e Pete Escovedo (percussioni, timbales, guiro, maracas) completarono la sezione ritmica. Nel complesso, da allora il lavoro dal vivo dei Santana fu molto pi\u00f9 apprezzato di prima.\nI successi relativi di quegli album permisero a Santana di avviare una carriera solista, anche con l'aiuto della Columbia Records. Cos\u00ec furono realizzati nel 1979 \"Oneness; Silver Dreams, Golden Reality\" e nel 1980 \"The Swing of Delight\", a cui parteciparono anche Herbie Hancock, Wayne Shorter, Ron Carter e Tony Williams (gi\u00e0 insieme a Miles Davis negli anni sessanta).\nLe pressioni di lavoro, il desiderio di essere un rocker di alto profilo e i requisiti di vita spirituale che esigevano il guru Sri Chinmoy e i suoi seguaci, procurarono non pochi problemi al matrimonio di Carlos. Pian piano si disilluse delle regole di vita imposte da Chinmoy, spesso non viste come ragionevoli (tra cui l'impedimento al chitarrista e sua moglie di mettere su famiglia). Ci\u00f2 divenne palese in seguito, nel fatto che la fama di Santana era usata per rendere pi\u00f9 popolare il guru. Alla fine Carlos e Deborah terminarono la loro frequentazione con Chinmoy, nel 1982.\nGli anni ottanta.\nUn decennio dopo, Santana e il suo gruppo pubblicarono singoli pi\u00f9 orecchiabili. \"Winning\" nel 1981 e \"Hold On\" nel 1982 arrivarono ai primi 20 posti in classifica. Dopo la sua rottura con Sri Chinmoy, Carlos torn\u00f2 in studio per registrare un altro album solista, con Keith Olson e il rinomato produttore R&amp;B Jerry Wexler. Il disco del 1983 ripropose le precedenti esperienze del chitarrista a Tijuana, con \"Who Do You Love\" di Bo Diddley e \"Havana Moon\" di Chuck Berry. Con Santana lavorarono anche Booker T. Jones, The Fabulous Thunderbirds, Willie Nelson e perfino l'orchestra mariachi del padre Jos\u00e9. Santana inser\u00ec le sue prime influenze rock anche nei brani per il biopic \"La Bamba\", interpretato da Lou Diamond Phillips e dedicato a Ritchie Valens.\nBench\u00e9 la band abbia cercato di produrre dischi pi\u00f9 \u201cradio friendly\u201d negli anni ottanta, il cambiamento di gusti nella cultura pop inizi\u00f2 a riflettersi sulle vendite del loro ultimo lavoro del periodo, \"Beyond Appearances\". Il 28 maggio 1984 Santana si esib\u00ec all'Arena di Verona in concerto con Bob Dylan. Nel 1985, Bill Graham sollecit\u00f2 ancora Santana, perch\u00e9 convincesse Bob Geldof a partecipare al Live Aid. I consensi ottenuti a quel concerto, dimostrarono che potevano ancora dare ottimi ascolti dal vivo, malgrado le ridotte vendite dei loro dischi. Santana conserv\u00f2 grande rispetto sia in ambiente jazz che quello rock, tanto che Prince e Kirk Hammett dei Metallica lo citano come ispiratore, e la sua amicizia con Miles Davis, che dagli anni ottanta aveva organizzato ma era sempre pi\u00f9 cagionevole di salute.\nI Santana tornarono nel 1986 con un nuovo album, \"Freedom\". Carlos richiam\u00f2 al microfono Buddy Miles, che voleva rilanciare la sua carriera musicale dopo aver speso molti degli anni precedenti in carcere, per spaccio di droga. La sua presenza scenica confer\u00ec carisma a non pochi concerti, ma ancora una volta le vendite del disco non furono decenti.\nOrmai stanco di compiacere i suoi manager con dischi da classifica, Santana fu invece entusiasta delle sessioni in studio e delle collaborazioni (il noto gruppo fusion Weather Report, il pianista jazz McCoy Tyner, il musicista blues John Lee Hooker (con cui incise nel 1989 il singolo \"The Healer\" che arriva in nona posizione nei Paesi Bassi), Aretha Franklin, il chitarrista dei Living Colour Vernon Reid, e il cantante dell'Africa occidentale Salif Kieta). Lui e Mickey Hart dei Grateful Dead, in seguito suonarono e registrarono con il batterista nigeriano Babatunde Olatunji (che con Santana aveva gi\u00e0 lavorato per il brano \"Jingo\", negli anni sessanta). Nel 1988 Santana si riun\u00ec ad alcuni compagni di band, per vari concerti. Inoltre la Columbia Records pubblic\u00f2 \"Viva Santana\", contenente alcune loro performance dei vent'anni precedenti.\nNello stesso anno Carlos fond\u00f2 un gruppo del tutto strumentale , Wayne Shorter Group, con il jazzista Wayne Shorter al sassofono. Vi giunsero anche Patrice Rushen alle tastiere, Alphonso Johnson al basso, Armando Peraza e Chepito Areas alle percussioni e Ndugu Leon Chancler alla batteria. Furono brevemente in tour e ricevettero critiche lusinghiere dalla stampa musicale, paragonandoli ai Santana di \"Caravanserai\". Il chitarrista pubblic\u00f2 anche il disco \"Blues for Salvador\", vincitore di un Grammy Award come Best Rock Instrumental Performance. Il 14 luglio 1989 con questa band \u00e8 l'ospite internazionale a Lamezia Terme della rassegna Fatti di Musica diretta da Ruggero Pegna.\nNel 1990 Santana lasci\u00f2 la Columbia Records e pass\u00f2 alla Polygram. Un anno dopo partecip\u00f2 all'album \"Solo Para Ti\" di Ottmar Liebert, per le canzoni \"Reaching Out 2 U\" e una reinterpretazione di \"Samba Pa Ti\". Nel 1992 ingaggi\u00f2 i Phish come suo gruppo di apertura. Tuttora \u00e8 vicino alla band, specie al chitarrista Trey Anastasio.\nNel 1993 (23 e 24 maggio) il (concerto a Citt\u00e0 del Messico) dal quale usc\u00ec il CD \"\" e il DVD con stesso titolo.\nIl rilancio.\nIl 1994 \u00e8 l'anno in cui Carlos Santana compone (in collaborazione con Franz Di Cioccio e Patrick Djivas della PFM) la sigla d'introduzione per i programmi Mediaset. Nel 1998 Santana e la sua band suonarono in Piazza Mazzini a Viareggio, in occasione della cerimonia di apertura del famoso Carnevale; la performance, che sarebbe dovuta durare meno di un'ora, dur\u00f2 invece pi\u00f9 di due ore.\nLe vendite di Santana negli anni novanta furono ridotte, e verso la fine di quel decennio si ritrov\u00f2 senza contratto. Tuttavia Clive Davis della Arista Records, che col chitarrista aveva lavorato per la Columbia, lo scrittur\u00f2 e lo incoraggi\u00f2 a registrare un album con artisti perlopi\u00f9 giovani. Cos\u00ec nel 1999 usc\u00ec \"Supernatural\", che includeva partecipazioni di Bobby Martin, Rob Thomas dei Matchbox 20, Eric Clapton, Lauryn Hill, Wyclef Jean, Man\u00e1, Dave Matthews, Eagle-Eye Cherry, Everlast e KC Porter.\nIl suo singolo di lancio fu \"Smooth\", cantata da Rob Thomas (anche coautore dei testi). Ebbe molto successo su varie stazioni radiofoniche. Trascorse dodici settimane al primo posto di Billboard, diventando cos\u00ec l'ultimo in ordine di tempo tra i grandi singoli degli anni novanta; ne fu anche girato il celebre videoclip su un barrio. \"Supernatural\" fu premiato in poco tempo con tre dischi di platino, e raggiunse inoltre il primo posto delle classifiche USA. Il secondo singolo estratto fu \"Maria Maria\", arrangiato da Bobby Martin ed eseguito insieme al duo R&amp;B The Product G&amp;B; anch'esso arrivo al numero uno in classifica, e vi rimase per dieci settimane nell'estate del 2000. Un altro singolo di successo fu \"Corazon Espinado\", a cui collaborarono anche i Man\u00e1. \"Supernatural\" ha venduto finora pi\u00f9 di 25 milioni di copie, di cui 15 milioni nei soli Stati Uniti d'America.\nIl disco e molte sue canzoni vinsero 9 Grammy Awards (otto allo stesso Santana), fra cui album dell'anno, registrazione dell'anno (il singolo \"Smooth\") e canzone dell'anno (premio andato a Thomas e Itaal Shur). I discorsi di Carlos durante la premiazione, descrissero le sue opinioni sul ruolo della musica nell'esistenza spirituale di una persona.\nNel 2001 Santana lavor\u00f2 con Michael Jackson alla canzone \"Whatever Happens\", dall'album \"Invincible\".\nUn anno dopo pubblic\u00f2 \"Shaman\", realizzato sulla falsariga di \"Supernatural\" e a cui parteciparono i P.O.D., Seal e molti altri artisti di successo. Pur se meno fortunato in vendite del disco precedente, contenne altri due singoli di successo: \"The Game of Love\", realizzato con Michelle Branch e arrivato al quinto posto di Billboard, dove rimase per molte settimane; e \"Why Don't You and I\", con Chad Kroeger dei Nickelback e (nel remix) di Alex Band dei The Calling, che nella stessa classifica giunse al numero 8. \"The Game of Love\" vinse un Grammy Award come Best Pop Collaboration with Vocals.\nNell'agosto del 2003, Santana arriv\u00f2 15\u00ba nella lista dei 100 migliori chitarristi secondo \"Rolling Stone\". Inoltre il suo debutto eponimo e \"Abraxas\" entrarono nell'elenco dei 500 migliori album edito dalla stessa rivista, rispettivamente ai numeri 150 e 205.\nNel 2005 Herbie Hancock contatt\u00f2 Carlos, per collaborarvi e per aiutarlo a reclutare altri artisti, cos\u00ec da registrare un album simile a \"Supernatural\". Cos\u00ec il 30 agosto usc\u00ec \"Possibilities\", con Santana e Ang\u00e9lique Kidjo a collaborare a \"Safiatou\".\n\"All That I Am\", pubblicato nello stesso anno, segu\u00ec la stessa formula di \"Supernatural\" e \"Shaman\", consistendo prevalentemente di canzoni realizzate con altri artisti; il primo singolo, \"I'm Feeling You\", fu eseguito di nuovo con Michelle Branch e i The Wreckers. A un altro pezzo, \"Trinity\", lavorarono Kirk Hammett dei Metallica e Robert Randolph del gruppo Robert Randolph &amp; the Family Band. Significativa anche la partecipazione di Steven Tyler degli Aerosmith al pezzo \"Just Feel Better\". Inoltre \"Illegal\" \u00e8 stato eseguito con la cantante colombiana Shakira.\nTra l'aprile e il maggio del 2006 il chitarrista ha iniziato un tour in Europa, per cui ha aperto la band di suo figlio Salvador.\nIl 19 ottobre 2007 la moglie Deborah, dopo 34 anni di matrimonio, chiede il divorzio dal chitarrista.\nShakira, Tina Turner e Chad Kroeger collaborano a \"Ultimate Santana\" la retrospettiva di \"Santana\" che ospita tre nuovi brani.\nL'anno successivo collabora con Eros Ramazzotti in una nuova versione di \"Fuoco nel fuoco\", canzone del cantautore romano.\nNel corso di un concerto a Chicago nel luglio 2010, durante una data del tour, ha pubblicamente chiesto alla fidanzata Cindy Blackman di diventare sua moglie e la coppia si \u00e8 sposata nel dicembre dello stesso anno.\nIl 21 settembre 2010 \u00e8 uscito il nuovo album intitolato \"\", questo album vanta collaborazioni come Rob Thomas, India Arie, Yo-Yo Ma, Chris Cornell, Scott Weiland, Jacoby Shaddix e tanti altri.\nIl 12 luglio 2011 si esibisce presso l'Arena Santa Giuliana di Perugia durante la manifestazione \"Umbria Jazz 2011\".\nIl 21 luglio 2011 sfoggia una sublime prestazione della durata di quasi 3 ore all'Arena della Vittoria di Bari, dove ha \"esordito\".\nIl 22 luglio 2011 si esibisce presso il Teatro Antico di Taormina per il suo \"Santana Guitar Heaven Tour 2011\". I biglietti sono stati venduti tutti entro poche settimane.\nIl trentaseiesimo album di Carlos Santana si intitola \"Shape Shifter\" ed \u00e8 pubblicato il 15 maggio 2012. Il cd contiene 13 brani di cui 11 scritti dal chitarrista, ed \u00e8 visto dalla critica come un ritorno alle vecchie sonorit\u00e0.\nIl 7 giugno 2019 Santana pubblica un album dal titolo \"Africa Speaks\", in collaborazione con la cantante spagnola Buika, prodotto da Rick Rubin.\nStrumenti.\nChitarre.\nNella sua carriera Carlos Santana ha utilizzato un gran numero di chitarre differenti. Al festival di Woodstock usava una Gibson SG Special (conosciuta anche come \"diavoletto\") con pick up P90, successivamente passa alla Gibson SG Standard e alla pi\u00f9 classica Les Paul nelle sue molteplici varianti, incide \"Borboletta\" con una Gibson L6 e nel 1976 inizia la sua collaborazione con Yamaha che durer\u00e0 fino alla met\u00e0 degli anni ottanta e usa un modello personalizzato della SG 2000. Caratteristica comune a tutte le chitarre da lui utilizzate, specialmente quelle personalizzate, \u00e8 la presenza di tasti scavati che facilitano l'utilizzo del bending e del vibrato, tecniche molto utilizzate da Santana.\nDal 1982 collabora con Paul Reed Smith e usa quasi esclusivamente un suo modello personalizzato: la PRS Santana I o in alternativa la Prs Santana II. La PRS gli ha dedicato una linea di chitarre, le PRS Santana (I,II,III, MD, 25th anniversary, 2015 model, Retr\u00f2) e la linea \"economica\" SE. In celebrazione della sua lunga carriera, la Paul Reed Smith ha pubblicato in edizione limitata il modello \"Carlos Santana One Abraxas SE\". La chitarra \u00e8 caratterizzata dalla grafica dell'album del 1970 Abraxas e nel dodicesimo tasto \u00e8 stato disegnato il simbolo della pace.\nEffetti.\nPer il suono distintivo delle sue chitarre, Carlos non si avvale molto dei pedali. La sua PRS \u00e8 connessa a un pedale wah wah e ad un pedale delay T-Rex Replica, e quindi a un amplificatore Dumble a sua volta legato ad altri amplificatori tra i quali scegliere tramite un a/b switch.\nIn precedenza us\u00f2 anche un overdrive Ibanez Tube Screamer.\nAmplificatori.\nAgli inizi della carriera Santana usa amplificatori Acoustic. A un certo punto, un tecnico, Randall Smith (poi titolare della Mesa Engineering), modifica un amplificatore Fender Princeton con i finali di un Fender Bassman, creando di fatto l'amplificatore Boogie, il cui nome \u00e8 dovuto a un'affermazione dello stesso Carlos (\"that's really boogie\"). Da allora Santana combina un Mesa/Boogie Mark I (con altoparlanti Altec 417-8H collegato a una cassa Boogie) e amplificatori Dumble Overdrive Reverb e Special (con altoparlanti Celestion G12M, inseriti in casse Brown o Marshall 4x12, a seconda del tipo di suono programmato).\nPer la ricezione del suono usa microfoni Shure KSM-32. Per registrare in studio si avvale inoltre di un amplificatore Fender Cyber-Twin."}
{"id": "710586", "revid": "125654336", "url": "https://it.wikipedia.org/wiki?curid=710586", "title": "Episcopa Theodora", "text": "Episcopa Theodora sono le parole di un'iscrizione che si trova su un mosaico del IX secolo che sta nella cappella di san Zeno, nella basilica di Santa Prassede a Roma. \nLa donna viene rappresentata con un'aureola quadrata, indicante il fatto che fosse in vita al momento dell'edificazione della cappella.\nDa un punto di vista storico, Teodora era la madre del papa Pasquale I, che le dedic\u00f2 la cappella.\nC'\u00e8 un ampio dibattito sul significato da dare al termine \"episcopa\" che si trova in questo mosaico. \nI sostenitori dell'ordinazione delle donne sottolineano che da un punto di vista linguistico \"episcopa\" \u00e8 il femminile latino del greco \"episkopos\" (\u03b5\u03c0\u03af\u03c3\u03ba\u03bf\u03c0\u03bf\u03c2), il termine biblico tradizionale per vescovo. Di conseguenza affermano che la Teodora dell'iscrizione \u00e8 nei fatto il Vescovo Teodora, dimostrazione dell'ordinazione delle donne nella chiesa cristiana del IX secolo. \nI critici di questi argomenti sottolineano, tuttavia che la femminilizzazione dei termini clericali erano tradizionalmente associati alle mogli del clero. \"Presbytera\" e \"diakonissa\" sono ad esempio usate attualmente per indicare le mogli dei presbiteri e dei diaconi nella Chiesa ortodossa. Poich\u00e9 la chiesa antica aveva vescovi sposati, il titolo di \"episcopa\" indica la moglie di un vescovo.\nDi conseguenza nel caso della Teodora del IX secolo il titolo onorario di \"episcopa\" le fu dato a causa della posizione del figlio come Vescovo di Roma."}
{"id": "710588", "revid": "287204", "url": "https://it.wikipedia.org/wiki?curid=710588", "title": "Conone (disambigua)", "text": ""}
{"id": "710589", "revid": "6923", "url": "https://it.wikipedia.org/wiki?curid=710589", "title": "Le Rime", "text": "Le Rime sono un gruppo di liriche composte da moderni editori i quali riuniscono la produzione dantesca e legate alle varie esperienze esistenziali e stilistiche di Dante. Non si tratta di un canzoniere organico costruito dal poeta secondo un disegno, ma di una serie di componimenti molto diversi, raccolti e ordinati successivamente dai critici moderni. Tale raccolta riunisce il complesso della produzione lirica dantesca dalle prove giovanili sino a quelle dell'et\u00e0 matura.\nCategorizzazione cronologico-stilistica.\nL'ordinamento di tutta la lirica dantesca proposto da Michele Barbi (1921) segue una categorizzazione tematico-formale:\nLa \"cronologia ideale\" di Contini (1939).\nRispetto all'edizione Barbi del '21, che suddivideva le rime in sezioni tematiche, il corpus stabilito da Gianfranco Contini cerca di rispettare l'ordine cronologico nella misura del possibile, secondo criteri di \"sottrazione\" e negazione, che in parte correggono le ragioni generiche e \"inclusive\" di Barbi. L'edizione del '39, infatti, raccoglie solo le rime \"estravaganti\", quelle, cio\u00e8 che rimasero esterne alla Vita Nova e al Convivio, e incorpora, in una sezione a parte, tutte quelle liriche considerate \"dubbie\". Ne deriva un corpus apparentemente disorganico, che per\u00f2 trova risposta nella costante tensione sperimentale di Dante poeta. Secondo Contini, l'evoluzione tecnica di Dante \u00e8 costantemente associata alla sua evoluzione spirituale: la discontinuit\u00e0 stilistica riflette un \"processo di inquietudine permanente\" che costituisce la vera linea unitaria delle \"Rime\".\nA partire giustamente dal processo sperimentale di Dante \u00e8 possibile, tuttavia, ipotizzare per il corpus una cartografia dinamica per nuclei stilistici e ideologici.\nRime stilnovistiche.\nLe rime giovanili comprendono componimenti che riflettono le varie tendenze della lirica cortese del tempo.\nTra questo gruppo di testi Dante aveva gi\u00e0 raccolto quelli che dovevano entrare a far parte della \"Vita nuova\", opera incentrata sulla figura di Beatrice, che infatti non rientrano nella raccolta delle \"Rime\".\nRime allegoriche e dottrinali.\nDopo la morte di Beatrice nel 1290 e la composizione della \"Vita Nuova\", nei temi della poesia di Dante ha luogo una svolta.\nNel \"Convivio\", Dante racconta come fosse sorta in lui una passione ardente per la filosofia, identificata allegoricamente con la \"donna gentile\" che aveva consolato il suo dolore. Da questo nuovo amore nascono alcune canzoni in cui perdura lo stile \"dolce\" della fase precedente ma si afferma un'impostazione esclusivamente allegorica, per cui, sotto l'immagine della donna di cui il poeta canta l'amore, si cela in realt\u00e0 un'astrazione. \u00c8 evidente che si tratta di riorganizzazioni ideologiche e stilistiche operate dopo la composizione delle rime.\nLa canzone 30 (detta della Leggiadria), la 47 (della Giustizia) e la 49 (della Liberalit\u00e0) erano probabilmente destinate all'inclusione nei capitoli del Convivio che non furono mai scritti.\nLe Rime \"Petrose\".\nSi tratta di un ciclo di quattro componimenti (43-46 dell'edizione Contini): due canzoni, una sestina e una sestina doppia, che tematizzano l'amore per la donna \"Petra\" che secondo alcune interpretazioni potrebbe essere un'allegoria della filosofia o una personificazione allegorica. Queste rime che prendono il nome dalla stessa donna (reale o allegorica) a cui sono dedicate si caratterizzano per il nuovo concetto di amore che viene proposto da Dante: infatti i versi si caricano di un amore passionale e carnale in cui si sprigiona una grande forza erotica, molto lontano dall'amore ideale e spirituale che Dante prova per Beatrice. Queste caratteristiche dei versi segnalano un ritorno di Dante al primo provenzalismo, a quel \"trobar clus\" di Arnaut Daniel non riciclato dai guittoniani, a un poetare oscuro, crudo, drammatico che mette in forma la durezza e la crudelt\u00e0 dell'amore di \"Pietra\".\nL'asprezza di questa parola poetica, la difficolt\u00e0 a verbalizzare, seppur liricamente, la realt\u00e0 tale che si presenta nelle Petrose (cupamente invernale, inorganica, deserta) anticiperebbe alcune atmosfere visive e stilistiche dell'Inferno. \nPer quanto riguarda una possibile datazione delle Petrose, la perifrasi astrologica che si articola nella fronte della prima stanza della canzone 43 segnalerebbe il dicembre 1296.\nMadonna Petra viene presentata come dura, insensibile, refrattaria all'amore del poeta.\nLe caratteristiche dell\u2019amore di Dante per Petra sono:\n- La dama \u00e8 rappresentata in termini concreti, reali, materiali;\n- Vi \u00e8 la totale mancanza di sublimazione e idealizzazione della donna;\n- Il tipo di Amore che il poeta prova, caratterizzato esclusivamente come sensazione fisica e carnale.\n- La violenza con cui il poeta si rivolge alla dama: egli desidera che lei provi lo stesso dolore che prova lui non essendo corrisposto e ha un forte desiderio di vendetta.\nSTILE Le scelte formali e stilistiche che adotta il poeta riscontrano questa violenza:\n- Ricerca di suoni aspri e disarmonici soprattutto in sede di rima;\n- Utilizzo di termini sia rari che espressivi, concreti, materiali;\n- Rime strane, insolite, preziose;\n- Struttura sintattica non piana, ma articolata in subordinate con numerosi iperbati e anastrofi (inversioni).\nQuesto stile riprende in parte i caratteri del Tobar Clus provenzale, e si ritrova nei versi finali de \"L'Inferno\" della \"Divina Commedia\" che per questo vengono chiamati \"rime aspre e chiocce\".Questa serie di canzoni \u00e8 un esempio di come i poeti medioevali, di cui Dante \u00e8 il maggiore esponente, sapessero adeguare il proprio stile ai contenuti che volevano esprimere e non viceversa."}
{"id": "710590", "revid": "767487", "url": "https://it.wikipedia.org/wiki?curid=710590", "title": "Ba'al (personaggio)", "text": "Ba'al \u00e8 un personaggio di finzione della serie televisiva fantascientifica \"Stargate SG1\" interpretato da Cliff Simon.\nBiografia.\nLa presa del potere.\nBa'al era uno dei tanti Signori del Sistema in lotta gli uni contro gli altri fin quando non ebbe la possibilit\u00e0 di ottenere una posizione di vantaggio rispetto agli altri Goa'uld sconfiggendo il Signore del Sistema Anubis, in quel momento il pi\u00f9 potente tra i Goa'uld.\nAnubis stava infatti attaccando Kelowna, il pianeta di Jonas Quinn, con la sua nave madre; Anubis era per\u00f2 vulnerabile ad un attacco perch\u00e9 non aveva il resto della flotta con s\u00e9 e la sua super arma era fuori uso. La SG-1, intenzionata a salvare il pianeta, contatt\u00f2 Ba'al stringendoci un patto: i terrestri gli avrebbero offerto l'opportunit\u00e0 di sconfiggere Anubis ed avere un vantaggio sugli altri Signori del Sistema, in cambio avrebbe lasciato in pace i Kelowniani, e cos\u00ec avvenne, soltanto che Anubis riusc\u00ec a scappare.\nQuando Anubis attacc\u00f2 la Terra e la sua flotta venne distrutta dall'arma degli Antichi, Ba'al si impossess\u00f2 dell'esercito, di parte della flotta e della tecnologia che furono di Anubis ed inizi\u00f2 una guerra continua e vincente contro gli altri Signori del Sistema.\nLa sottomissione ad Anubis e la fine dei Goa'uld.\nAnubis riusc\u00ec comunque a riprendere il controllo del suo esercito, ma non elimin\u00f2 Ba'al e mantenne segreto il suo ritorno al potere, cosicch\u00e9 tutti credessero che fosse ancora Ba'al al comando.\nLe cose per il goa'uld procedevano bene finch\u00e9 i Replicatori non iniziarono l'attacco finale alla galassia, ingaggiando battaglia con le navi di Ba'al per tutta la galassia e vincendo su tutti i fronti; Ba'al avrebbe fatto meglio a radunare le forze e poi ingaggiare battaglia, ma la sua mentalit\u00e0 chiusa da Signore del Sistema gli imped\u00ec di ragionare logicamente. Nel frattempo Teal'c convinse la resistenza Jaffa ad attaccare il pianeta Dakara, consapevole che la flotta di Ba'al era impegnata contro i Replicatori, ma anche che non avrebbe potuto resistere al ritorno della flotta del goa'uld. Infatti Ba'al radun\u00f2 tutta la flotta a Dakara, ma non per riconquistarlo, ma per collaborare con Jacob Carter/Selmak e Samantha Carter per calibrare l'arma degli Antichi trovata sul pianeta in modo da sconfiggere i Replicatori, riuscendoci e sconfiggendoli. Ba'al non perse tempo e subito ordin\u00f2 ai Jaffa ribelli di arrendersi, dato che li aveva circondati con la sua flotta, ma questi lo avevano preceduto prendendo il controllo delle sue navi spostandosi con gli anelli trasportatori. Ba'al per\u00f2 riusc\u00ec a fuggire con il teletrasporto.\nLa latitanza e i tentativi di riprendere il potere.\nRicercato dai Jaffa, che nel frattempo avevano costituito una propria nazione, dai Tok'ra e dal Comando Stargate, Ba'al si rifugi\u00f2 sulla Terra e si mise a capo del Trust, organizzazione che radunava vari potenti e ricchi esponenti dell'industria e dell'economia del pianeta controllata da goa'uld. Quindi cre\u00f2 una nuova tecnologia che gli permise di creare dei cloni di se stesso in modo che potesse agire su pi\u00f9 fronti in modo da riconquistare il potere; Ba'al impiant\u00f2 un segnalatore su di s\u00e9 e su ognuno di loro:\nRimasero comunque molti altri cloni.\nNel frattempo gli Ori stavano conquistando facilmente la galassia e Ba'al, come il Comando Stargate, cerca un modo per fermarli; l'unico modo \u00e8 trovare l'arma di Merlino, l'unica arma in grado di eliminare esseri ascesi.\nLa SG-1 non ha ancora trovato l'arma e Ba'al ne approfitta per rubare degli indirizzi Stargate dal database del Comando Stargate: il goa'uld si presenta al SGC dicendo di possedere delle informazioni sull'arma di Merlino, chiedendo in cambio alla SG-1 di scovare gli altri cloni e ucciderli, dato che si sono rivelati solo una seccatura. Una volta che tutti i cloni sono al Comando Stargate, uno di essi si libera e raduna gli altri cloni, ruba gli indirizzi e si teletrasporta scappando ai militari.\nIndividuato il pianeta dove si trova l'arma, Ba'al si reca l\u00ec e nonostante inizi la ricerca con tre giorni di vantaggio rimane intrappolato in un tranello e liberato dalla SG-1, a cui si unisce per aiutarli a trovare l'arma. Arrivati sul pianeta dove \u00e8 tenuto Merlino in stasi, Ba'al aiuta Samantha Carter a riparare il DHD per scappare dalle truppe Ori sulle loro tracce. La SG-1 riesce a scappare tranne Daniel, che viene catturato da Adria, comandante delle truppe Ori, mentre Ba'al viene ucciso da un soldato Ori. Esso si riveler\u00e0 essere l'ennesimo clone.\nSuccessivamente la SG-1 riusc\u00ec a catturare Adria, ma Ba'al la cattura a sua volta e abbandona il suo corpo per trasferirsi in quello dell'Orici; il suo scopo \u00e8 infatti prendere il controllo delle armate Ori. Quando per\u00f2 la SG-1 chiede ad un Tok'ra di rimuovere il simbionte Ba'al dal corpo di Adria, il goa'uld preferisce secernere una tossina capace di uccidere sia il simbionte che l'ospite; Adria riesce comunque ad ascendere prima che la tossina faccia effetto.\nLa fine.\nIn seguito verranno catturati tutti i cloni di Ba'al; l'ultimo sar\u00e0 portato sul pianeta dei Tok'ra dove il goa'uld sar\u00e0 processato e poi estratto dal corpo ospite che occupa da duemila anni. Ma durante la cerimonia di estrazione, Ba'al avverte la SG-1, che \u00e8 accompagnata da Jack O'Neill, che lui \u00e8 l'ultimo dei cloni, ma il vero Ba'al \u00e8 ancora latitante ed ha un piano per riconquistare il potere. Poco dopo gli edifici e le persone presenti iniziano a svanire, tra cui Teal'c e Vala Mal Doran. Il clone si libera e uccide O'Neill, venendo a sua volta ucciso da Cameron Mitchell. In seguito i membri rimanenti della squadra SG-1 attraversano lo Stargate per tornare sulla Terra, arrivando per\u00f2 in una linea temporale diversa dove Ba'al \u00e8 il capo incontrastato dei Signori del Sistema e sta per attaccare la Terra, Vala \u00e8 ospite della regina goa'uld Quetesh e Teal'c \u00e8 il Primo di Ba'al. La SG-1 riesce comunque a sventare il piano di Ba'al e riaggiusta la linea temporale, quindi nella cerimonia di estrazione il goa'uld viene estratto dal corpo ospite ed eliminato definitivamente."}
{"id": "710595", "revid": "49022", "url": "https://it.wikipedia.org/wiki?curid=710595", "title": "Llywarch Hen", "text": ""}
{"id": "710596", "revid": "33689", "url": "https://it.wikipedia.org/wiki?curid=710596", "title": "Conciliatore", "text": ""}
{"id": "710597", "revid": "5695", "url": "https://it.wikipedia.org/wiki?curid=710597", "title": "Re del mondo", "text": "Il Re del mondo sarebbe, secondo alcune tradizioni dell'Asia centrale, il sovrano della citt\u00e0 mitica di Agarthi (\u00abl'inaccessibile\u00bb), il regno sotterraneo nascosto agli occhi degli uomini e popolato da esseri semidivini (gli \"Arhat\", \u00abgli illuminati\u00bb), che si sarebbero rifugiati sottoterra per preservare dalla barbarie i loro poteri e le loro conoscenze. Secondo l'esoterista Ren\u00e9 Gu\u00e9non:\nSi tratta di un appellativo divino a cui per antagonismo si contrappone l'oscuro \u00abre di \"questo\" mondo\u00bb.\nOrigine della leggenda.\nI primi riferimenti espliciti al mito del \u00abRe del Mondo\u00bb sono in realt\u00e0 recenti e si trovano nelle opere di Louis Jacolliot, Saint-Yves d'Alveydre e Ferdynand Ossendowski, che descrivono il regno sotterraneo di Agarthi e il suo Re, il Manu, un essere semidivino, la cui figura simboleggia l'intermediario fra il terreno e il divino.\nLa radice di questo mito \u00e8 da ricercarsi nell'omonimo personaggio della religione ind\u00f9, secondo la quale il Re del Mondo sarebbe un'incarnazione (\"avatar\") del dio Vishnu, che compare sulla terra per condurre gli uomini (considerati alla stregua di bambini) alla conoscenza del divino e dell'eternit\u00e0, ponendolo in totale comunione con Dio.\nSecondo il gi\u00e0 citato Gu\u00e9non, inoltre, egli sarebbe da ricondurre anche alla figura biblica di Melchisedec che appare nel libro della \"Genesi\":\nReligione primordiale.\nDalle steppe dell'Asia centrale il mito del Re del Mondo avrebbe seguito le grandi migrazioni che, presumibilmente fra il 6000 e il 2000 a.C., diedero origine alle popolazioni dell'Europa settentrionale. La \"\u00c1sgar\u00f0r\" della mitologia norrena nella quale vivono gli \"\u00c6sir\" sarebbe la stessa Agarthi e Odino il \"Manu\".\nIl mito di una terra perfetta ed eterna e del suo Re saggio e illuminato potrebbe aver dato origine a molte delle mitologie evolutesi successivamente in Europa e in Medio Oriente: Manu sarebbe anche il \"Menes egizio\", l\"'Art\u00f9 bretone\", il \"Menw\" celtico, e persino l'Arcangelo Michele della tradizione ebraica e cristiana.\nIl Signore del Mondo quindi risulta essere un re-sacerdote e guerriero, un legislatore universale, il maestro di una religione che si trova alla radice di tutte le religioni, il culto unico e primordiale dell'Et\u00e0 dell'Oro, in contrapposizione con le comuni credenze che sarebbero solo la pallida ombra della religione originaria, frutto dell'Et\u00e0 Nera (\"Kali Yuga\" della tradizione ind\u00f9) in cui viviamo. Tutti i grandi ispiratori delle religioni terrestri (Ges\u00f9 Cristo, Maometto, Mos\u00e8, Buddha, R\u0101ma) sarebbero emanazioni dirette del Re del Mondo.\nIl Governo occulto.\nIn \"Mission de l'Inde en Europe\" di Saint-Yves d'Alveidre (1910), si descrive il Manu come il vero governatore occulto del mondo. Dalla sotterranea Agarthi egli conduce i destini dell'umanit\u00e0 secondo un ineffabile piano dettato da Dio, che non sempre per\u00f2 riesce comprensibile e non necessariamente positivo agli occhi dei comuni mortali. Il Manu conosce i pensieri di tutti i governanti umani della Terra, e conduce inevitabilmente al successo o al fallimento le loro scelte, a seconda che siano o meno conformi al piano divino.\nSecondo gli scritti teosofici di Alice Bailey, in realt\u00e0, tale ruolo spetterebbe a Sanat Kumara, che lei pone a capo di una gerarchia occulta formata da una fratellanza di esseri di luce, che guiderebbe i destini del mondo, mentre il Manu sarebbe piuttosto il responsabile di uno dei tre dipartimenti inferiori, quello preposto alla direzione delle razze umane.\nTutte le scoperte scientifiche deriverebbero dai suggerimenti dati, direttamente o indirettamente, agli scienziati e studiosi del pianeta dal Re del Mondo e dai suoi servitori per tutta la storia dell'umanit\u00e0. Questi \"Superiori sconosciuti\", come vengono talora chiamati, avrebbero iniziato le pi\u00f9 importanti sette esoteriche (Rosacroce, Illuminati, Massoneria, Priorato di Sion) alla verit\u00e0 del Mondo Sotterraneo di Agarthi. Riti, simboli, numeri e pratiche di queste sette rispecchierebbero riti, numeri e simboli del Mondo Sotterraneo. Fra queste si pu\u00f2 ricordare la svastica nazista, ispirata al simbolo del sole indiano a sua volta ricavato dal simbolo della vita e della luce del Regno di Agarthi.\nIn questo senso il Re del Mondo \u00e8 il pi\u00f9 alto esponente della istituzione nota ai teorici del complotto come \"Sinarchia\", descritta da Saint-Yves D'Alveydres come una sorta di governo centrale di uomini eletti che formano il Consiglio di Stati e il Consiglio Internazionale delle Chiese e che seguendo le sue direttive ispirano e controllano i grandi moti dell'umanit\u00e0 (migrazioni, guerre, rivoluzioni, scoperte scientifiche, mutamenti politici, ecc.).\nAl tempo stabilito il Re del Mondo riporter\u00e0 Agarthi alla superficie, instaurando una nuova Et\u00e0 dell'oro in cui non esisteranno n\u00e9 morte, n\u00e9 lutto, n\u00e9 crimini, in cui il Re del Mondo e i suoi adepti domineranno sull'umanit\u00e0 con benevolenza ma anche con fermezza.\nInfluenza culturale.\nIl noto cantautore Franco Battiato ha inciso una canzone intitolata \"Il re del mondo\", contenuta nel disco \"L'era del cinghiale bianco\" e dedicata appunto a questo mitico personaggio orientale."}
{"id": "710598", "revid": "1652635", "url": "https://it.wikipedia.org/wiki?curid=710598", "title": "Torquato Tasso", "text": "La sua opera pi\u00f9 importante, conosciuta e tradotta in molte lingue, \u00e8 la \"Gerusalemme liberata\" (1581), in cui vengono cantati gli scontri tra cristiani e musulmani durante la prima crociata, culminanti nella presa cristiana di Gerusalemme.\nBiografia.\nInfanzia e adolescenza.\nTorquato nacque a Sorrento, nel Regno di Napoli (all'epoca un vicereame facente parte della monarchia spagnola in capo agli Asburgo di Spagna), l'11 marzo del 1544, ultimo dei tre figli di Bernardo Tasso, letterato e cortigiano veneziano d'antica nobilt\u00e0 bergamasca, prestante servizio alle dipendenze del principe di Salerno Ferrante Sanseverino, e della dama napoletana Porzia de' Rossi, quest'ultima appartenente ad un casato nobiliare d'origine toscana (pistoiese per parte paterna e pisana per quella materna). La primogenita Cornelia era venuta alla luce nel 1537.\nDi Sorrento e della \u00abdolce terra nat\u00eca\u00bb il poeta conserver\u00e0 sempre un magnifico ricordo, rimpiangendo\nQuando Torquato era ancora bambino, il principe di Salerno s'oppose all'introduzione dell'inquisizione spagnola nella sua citt\u00e0, entrando perci\u00f2 in urto con il vicer\u00e9 di Napoli Pedro \u00c1lvarez de Toledo y Z\u00fa\u00f1iga, e venendone perci\u00f2 spogliato di tutti i propri titoli e bandito dal regno; di conseguenza, il futuro poeta dovette seguirne l'esilio al seguito del padre Bernardo.\nIl padre Bernardo segu\u00ec il suo protettore in altre citt\u00e0 italiane. All'et\u00e0 di 6 anni si rec\u00f2 in Sicilia e dalla fine del 1550 fu con la famiglia a Napoli, dove lo segu\u00ec il precettore privato Giovanni d'Angeluzzo. Frequent\u00f2 per due anni la scuola dei Gesuiti appena istituita e conobbe Ettore Thesorieri con il quale poi rest\u00f2 in corrispondenza epistolare.\nEbbe un'educazione cattolica e da giovane frequent\u00f2 spesso il monastero benedettino di Cava de' Tirreni (dove si trovava la tomba di Urbano II, il papa che aveva indetto la prima crociata), e ricevette il sacramento dell'Eucaristia quando \u00abnon avea anco forse i nov'anni\u00bb, come scrisse egli stesso. Due anni dopo la sorella Cornelia, che nel frattempo si era sposata con il nobile sorrentino Marzio Sersale, rischi\u00f2 di essere rapita durante un'incursione ottomana a Sorrento, e questo rimase impresso nella sua memoria.\nRimase a Napoli fino ai dieci anni, poi segu\u00ec il padre a Roma, abbandonando con grande dolore la madre che fu costretta a rimanere nella citt\u00e0 partenopea perch\u00e9 i suoi fratelli \u00abrifiutavano di sborsarle la dote\u00bb. Nella citt\u00e0 pontificia fu Bernardo a educare privatamente il figlio, ed entrambi subirono un grave trauma quando nel febbraio 1556 vennero a sapere della morte di Porzia, probabilmente avvelenata dai fratelli per motivi d'interesse.\nLa situazione politica a Roma sub\u00ec per\u00f2 uno sviluppo che preoccup\u00f2 Bernardo: era scoppiato un dissidio tra Filippo II e Paolo IV e gli spagnoli sembravano sul punto di attaccare l'Urbe. Mand\u00f2 allora Torquato a Bergamo presso Palazzo Tasso e la Villa dei Tasso da alcuni parenti e si rifugi\u00f2 presso la corte urbinate di Guidobaldo II Della Rovere, dove fu raggiunto dal figlio pochi mesi dopo.\nA Urbino Torquato studi\u00f2 assieme a Francesco Maria II Della Rovere, figlio di Guidobaldo, e a Guidobaldo Del Monte, poi illustre matematico. In questo periodo ebbe maestri di assoluto livello quali il poligrafo Girolamo Muzio, il poeta locale Antonio Galli e il matematico Federico Commandino. Torquato passava a Urbino solo l'estate, dal momento che la corte trascorreva l'inverno a Pesaro, dove Tasso entr\u00f2 in contatto con il poeta Bernardo Cappello e con Dionigi Atanagi, e scrisse il primo componimento a noi noto: un sonetto in lode della corte.\nBernardo si spost\u00f2 intanto a Venezia, indiscussa capitale dell'editoria, per occuparsi della pubblicazione del suo \"Amadigi\". Poco tempo dopo, quindi, anche il figlio cambi\u00f2 una volta di pi\u00f9 citt\u00e0, stabilendosi in laguna nella primavera del 1559. Sembra che proprio a Venezia, non ancora sedicenne, abbia cominciato a mettere mano al poema sulla prima crociata e al \"Rinaldo\". Il \"Libro I del Gierusalemme\" (conservato dal Codice vaticano-urbinate 413) fu scritto dietro consiglio di Giovanni Maria Verdizzotti e Danese Cataneo, due poeti mediocri che allora frequentava e che gi\u00e0 avevano scorto nel Tasso un talento straordinario.\nPeriodo universitario.\nNel novembre 1560 Torquato si iscrisse per volere paterno alla facolt\u00e0 di legge dello Studio patavino, raccomandato a Sperone Speroni, la cui casa frequent\u00f2 pi\u00f9 delle aule universitarie, affascinato dalla vastissima cultura dell'autore della \"Canace\". Tasso non amava la giurisprudenza, tanto che attendeva pi\u00f9 alla produzione poetica che allo studio del diritto. Cos\u00ec, dopo il primo anno ottenne dal padre il consenso per frequentare i corsi di filosofia ed eloquenza con illustri professori tra cui spicca il nome di Carlo Sigonio. Quest'ultimo rimarr\u00e0 un modello costante per le dissertazioni teoriche tassesche future - prime fra tutte quelle dei \"Discorsi dell'arte poetica\", in cui si nota anche l'influsso dello Speroni - e lo avvicin\u00f2 allo studio della \"Poetica\" aristotelica.\n\u00c8 in quest'epoca che si colloca il primo innamoramento del ragazzo, gi\u00e0 molto sensibile e sognatore. Il padre era stato introdotto nella corte del cardinale Luigi d'Este, e nel settembre 1561 si era recato col figlio a fare la conoscenza dei familiari del suo protettore. Torquato conobbe nell'occasione Lucrezia Bendidio, dama di Eleonora d'Este, sorella di Luigi.\nLucrezia, quindicenne, era molto bella ed eccelleva nel canto, anche se era piuttosto frivola. Avendo notato un interessamento della fanciulla, Tasso cominci\u00f2 a dedicarle rime petrarcheggianti, ma dovette presto essere ricondotto alla realt\u00e0, poich\u00e9 nel febbraio 1562 scopr\u00ec che la ragazza era promessa sposa al conte Baldassarre Macchiavelli. Non si arrese, continuando a cantarla in poesia, ma dopo le nozze si lasci\u00f2 andare al risentimento e alla delusione.\nIntanto, l'\"entourage\" cominciava ad avvedersi del talento del \"Tassino\" (come veniva chiamato per essere distinto dal padre), e nel 1561 e 1562 gli furono commissionate delle rime per alcuni funerali. Confluendo in due raccolte, furono le prime poesie pubblicate da Torquato.\nAncora pi\u00f9 notevoli erano gli sforzi prodigati per il \"Rinaldo\", composto in soli dieci mesi e dedicato a Luigi d'Este. Il poema epico cavalleresco, incentrato sulle avventure del cugino di Orlando, fu stampato a Venezia nel 1562 e contribu\u00ec a diffondere il nome di Tasso, che aveva ancora soltanto diciotto anni.\nIl padre intanto lo aveva messo nel 1561 al servizio del nobile Annibale Di Capua, e il duca d'Urbino gli aveva procurato una borsa di studio di cinquanta scudi annui per permettergli di continuare i corsi universitari. Dopo due anni a Padova, Tasso prosegu\u00ec gli studi all'Universit\u00e0 di Bologna, ma durante il secondo anno di permanenza nella citt\u00e0 felsinea, nel gennaio 1564, fu accusato di essere l'autore di un testo che attaccava pesantemente, con una satira sferzante, alcuni studenti e professori dello Studio. Espulso e privato della borsa di studio, fu costretto a ritornare a Padova, dove pot\u00e9 beneficiare dell'ospitalit\u00e0 di Scipione Gonzaga, che gli forn\u00ec il necessario per continuare il percorso di formazione.\nRitrov\u00f2 tra i maestri Francesco Piccolomini e segu\u00ec le lezioni di Federico Pendasio. In casa del principe Gonzaga era appena stata istituita l'Accademia degli Eterei, ritrovo di seguaci dello Speroni che miravano alla perfezione della forma, non senza scadere nell'artificiosit\u00e0. Tasso vi entr\u00f2 assumendo il nome di \"Pentito\" e leggendovi molti componimenti, tra cui quelli scritti per Lucrezia Bendidio e per una donna che la critica ha per lungo tempo identificato in Laura Peperara.\nSecondo questa versione Torquato conobbe Laura nell'estate del 1563, quando aveva raggiunto a Mantova Bernardo, nel frattempo messosi al servizio del duca Guglielmo Gonzaga. La delicatezza nei modi della giovane fece dimenticare presto al Nostro le ancor fresche pene amorose per Lucrezia Bendidio. Lo spirito del Petrarca rivisse allora nelle liriche del ragazzo nuovamente innamorato. L'anno dopo, rivedendola, fu per\u00f2 deluso, e pur continuando a cantarla dovette ben presto rassegnarsi al secondo scacco.\nRicerche recenti hanno tuttavia collocato la nascita della Peperara nel 1563, rendendo quindi impossibile che fosse lei la seconda musa del Tasso.\nI due canzonieri amorosi andarono in parte a finire tra le \"Rime degli Accademici Eterei\", stampate a Padova nel 1567, assieme ad alcune che scriver\u00e0 nel primo anno ferrarese.\nSi leg\u00f2 anche all'Accademia degli Infiammati.\nA Ferrara.\nNell'ottobre 1565 giunse a Ferrara in occasione del secondo matrimonio (quello con Barbara d'Austria) del duca Alfonso II d'Este, al servizio del cardinale Luigi d'Este, fratello del duca, spesato di vitto e alloggio, mentre dal 1572 sar\u00e0 al servizio del duca stesso. I primi dieci anni ferraresi furono il periodo pi\u00f9 felice della vita di Tasso, in cui il poeta visse apprezzato dalle dame e dai gentiluomini per le sue doti poetiche e per l'eleganza mondana.\nIl cardinale lasci\u00f2 al Nostro la possibilit\u00e0 di attendere solamente all'attivit\u00e0 poetica, e Tasso pot\u00e9 cos\u00ec continuare il poema maggiore. Rapporti particolarmente intensi intercorsero con le due sorelle del duca, Lucrezia e Leonora. La prima era uno spirito libero e incarnava ideali di vivacit\u00e0 e vitalit\u00e0, mentre la seconda, malata e fragile, fuggiva la vita mondana e conduceva un'esistenza ritirata. Per quanto Tasso fosse attratto da entrambe e per quanto si sia avallata l'ipotesi di una relazione amorosa con Leonora, la critica tassesca ha concluso che non si and\u00f2 al di l\u00e0 di forti simpatie.\nLa ricchezza culturale della corte estense costitu\u00ec per lui un importante stimolo; ebbe infatti modo di conoscere Battista Guarini, Giovan Battista Pigna e altri intellettuali dell'epoca. In questo periodo riprese il poema sulla prima crociata, dandogli il nome di \"Gottifredo\". Nel 1566 i canti erano gi\u00e0 sei, e aumenteranno negli anni appresso.\nNel 1568 diede alle stampe le \"Considerazioni sopra tre canzoni di M. G. B. Pigna\", dove emerge la concezione platonica e stilnovistica che il Tasso aveva dell'amore, con alcune note per\u00f2 affatto peculiari, che lo portavano a ravvisare il divino in tutto ci\u00f2 che \u00e8 bello, e a definire di matrice soprannaturale anche l'amore puramente fisico. I concetti vennero ribaditi nelle cinquanta \"Conclusioni amorose\" pubblicate due anni pi\u00f9 tardi.\nCompose anche i quattro \"Discorsi dell'arte poetica e in particolare sopra il poema eroico\", anche se videro la luce solo nel 1587 a Venezia, per i tipi di Licino.\nNell'ottobre 1570 part\u00ec per la Francia al seguito del cardinale e, temendo gli potesse accadere qualche disgrazia nel lungo e pericoloso viaggio, volle dettare le proprie volont\u00e0 all'amico Ercole Rondinelli, richiedendo la pubblicazione dei sonetti amorosi e dei madrigali, mentre precisava che \u00abgli altri, o amorosi o in altra materia, c'ho fatti per servizio di alcun amico, desidero che restino sepolti con esso meco\u00bb, ad eccezione di \"Or che l'aura mia dolce altrove spira\".\nPer il \"Gottifredo\" afferma di voler far conoscere \u00abi sei ultimi canti, e de' due primi quelle stanze che saranno giudicate men ree\u00bb, il che prova che il numero dei canti era salito almeno a otto.\nIntanto, sempre nel 1570, Lucrezia d'Este spos\u00f2 Francesco Maria II Della Rovere, compagno di studi di Torquato nel periodo urbinate.\nIl soggiorno transalpino fu di sei mesi, ma, siccome Luigi aveva messo a disposizione del poeta poco denaro, questi trascorse il periodo francese sostanzialmente nell'ombra, con il solo onore di essere ricevuto da Caterina de' Medici, la moglie di Enrico II. Di ritorno a Ferrara, il 12 aprile 1571 decise di lasciare il seguito del cardinale.\nCredeva incorrere in miglior fortuna presso Ippolito II, e scese pertanto a Roma. Anche il cardinale di villa d'Este per\u00f2 lo deluse, e Tasso decise di risalire la penisola, facendosi ospitare qualche tempo da Lucrezia e Francesco a Urbino, prima di entrare, nel maggio 1572, al servizio di Alfonso II.\nIn questo periodo continu\u00f2 ad attendere al capolavoro, ma si diede anche al teatro, e scrisse l'\"Aminta\", celebre favola pastorale che rientrava nei gusti delle corti cinquecentesche. Rappresentata con ogni probabilit\u00e0 il 31 luglio 1573 all'isola di Belvedere, dov'era una delle \u00abdelizie\u00bb estensi, ebbe un grande successo e fu richiesta anche da Lucrezia d'Este a Urbino l'anno successivo. Nell'euforia del successo, nello stesso 1573 Tasso cominci\u00f2 a scrivere una tragedia, \"Galealto re di Norvegia\", ma la abbandon\u00f2 all'inizio del secondo atto, salvo rimettervi mano molto pi\u00f9 tardi trasformandola nel \"Re Torrismondo\".\nIl capolavoro e la revisione.\nL'impegno principale rimaneva comunque il poema epico, per il quale l'autore non aveva ancora stabilito un titolo. Nel novembre '74 l'opera era quasi completa, visto che \u00abio aveva comincio quest'agosto l'ultimo canto\u00bb, ma si deve aspettare fino al 6 aprile 1575 per avere l'annuncio del completamento del testo, quando in una lettera al cardinale Giovan Girolamo Albano leggiamo: \u00abSappia dunque Vostra Signoria illustrissima, che dopo una fastidiosa quartana sono ora per la Dio grazia assai sano, e dopo lunghe vigilie ho condotto finalmente al fine il poema di Goffredo\u00bb.\nCompletato quindi nel 1575 il poema maggiore, si apr\u00ec per Tasso il periodo della nevrosi e del terrore di aver portato a termine un lavoro non gradito all'Inquisizione, allora in una fase di rigidit\u00e0 estrema (il concilio di Trento si era concluso da soli dodici anni). Da una lettera emerge l'inquietudine del poeta: \u00abQui va pur intorno questo benedetto romore de la proibizione d'infiniti poeti: vorrei sapere se ve n'\u00e8 cosa alcuna di vero\u00bb.\nTasso sottopose il testo al giudizio di cinque autorevoli personaggi romani - garanzia di validi consigli concernenti l'estetica e la morale - nevroticamente insoddisfatto delle proprie scelte estetiche ma principalmente preoccupato, come s'\u00e8 visto, dalle questioni religiose.\nI cinque erano il maestro ed erudito Sperone Speroni, il principe e cardinale Scipione Gonzaga, il cardinale Silvio Antoniano, il poeta Pier Angelio Bargeo e il grecista Flaminio de' Nobili.\nTorquato condivise in parte i consigli degli illustri letterati, che gli avevano rivolto critiche di stampo moralistico, ma talvolta li respinse bruscamente. Ne nacquero missive quasi quotidiane che mettono in luce un autore intimamente travagliato e continuamente bisognoso di dimostrare (forse soprattutto a s\u00e9 stesso) di non trasgredire principi di poetica n\u00e9 tanto meno di fede.\nOssessivo nell'apportare modifiche al testo, era continuamente combattuto e incerto sul da farsi, al punto che nell'ottobre arriv\u00f2 a scrivere al Gonzaga: \u00abForse a questa particolare istoria di Goffredo si conveniva altra trattazione; e forse anco io non ho avuto tutto quel riguardo che si doveva al rigor de' tempi presenti [...] E le giuro che se le condizioni del mio stato non m'astringessero a questo, ch'io non farei stampare il mio poema n\u00e9 cos\u00ec tosto, n\u00e9 per alcun anno, n\u00e9 forse in vita mia; tanto dubito de la sua riuscita\u00bb. Nemmeno l'entusiastica ammirazione di Lucrezia d'Este cui leggeva il poema ogni giorno \u00abmolte ore \"in secretis\"\u00bb, n\u00e9 l'essere venuto a conoscenza del grande piacere con cui da pi\u00f9 parti l'opera veniva letta, poterono placare le sue angosce.\nNel 1576 scrisse \"Allegoria\", con cui rivisitava tutto il poema in chiave allegorica cercando di emanciparsi dalle possibili accuse di immoralit\u00e0. Ma non bastava: gli scrupoli di carattere religioso assunsero la forma di vere e proprie manie di persecuzione. Per mettere alla prova la propria ortodossia nella fede cristiana si sottopose spontaneamente al giudizio dell'Inquisizione di Ferrara, ricevendo nel 1575 e nel 1577 due sentenze di assoluzione.\nDisagi presso la corte estense e fughe.\nDue belle signore, giunte alla corte nel 1575 e protrattesi presso il duca fino all'anno dopo, costituirono un intermezzo piacevole - forse l'ultimo - in mezzo a tante preoccupazioni. Per loro, la contessa di Sala Barbara Sanseverino e la contessa di Scandiano Leonora Sanvitale, cant\u00f2 gioiosamente in alcune rime amorose, che, com'era accaduto per Lucrezia e Leonora d'Este, obbediscono alle \"conventions de genre\" e non rivelano altro che una sincera amicizia.\nMa il Tasso si era stancato anche di Alfonso, e sognava di andare a Firenze, presso la corte medicea. Non \u00e8 chiaro perch\u00e9 volesse abbandonare Ferrara, ma i motivi adducibili sono vari e variamente intriganti, e tutti hanno in loro almeno una parte di verit\u00e0. \u00abCh'io desideri sommamente di mutar paese, e ch'io abbia intenzione di farlo, assai per se stesso pu\u00f2 essere manifesto, a chi considera le condizioni del mio stato\u00bb, scriveva a Scipione Gonzaga.\nLe \u00abcondizioni del mio stato\u00bb possono avere una valenza materiale: Tasso riceveva dal duca solo cinquantotto lire marchesane mensili, che sommate alle centocinquanta percepite in qualit\u00e0 di lettore all'Universit\u00e0 (carica che ricopriva per i soli giorni festivi) danno una cifra sicuramente bassa che a un poeta ormai affermato doveva parere stretta, anche solo per una questione di dignit\u00e0, senza voler pensare a motivazioni di pretta bramosia.\nL'espressione tassesca pu\u00f2 assumere per\u00f2 anche una connotazione morale e psicologica: si erano in effetti verificati alcuni episodi spiacevoli presso la corte estense. Nel 1576 Torquato aveva avuto una lite con il cortigiano Ercole Fucci. Provocato, aveva rifilato uno schiaffo al Fucci, che in risposta lo colp\u00ec pi\u00f9 volte con un bastone.\nUn servo aveva inoltre rivelato al Tasso che, durante una sua assenza, un altro cortigiano, Ascanio Giraldini, aveva fatto forzare la porta della sua camera, nel tentativo di appropriarsi di alcuni manoscritti. Tasso sarebbe anche riuscito a rintracciare il magnano ottenendone una confessione, come risulta da un'altra lettera al Gonzaga, in cui si ipotizzano altre trame ordite alle sue spalle, anche se \u00abio non me ne posso accertare\u00bb.\nA far precipitare il rapporto con il duca e la corte furono per\u00f2 gli scrupoli religiosi del poeta. Nell'aprile 1577 Tasso si autoaccus\u00f2 presso l'Inquisizione ferrarese (dopo l'autoaccusa presso il tribunale bolognese avvenuta due anni prima), attaccando inoltre influenti personaggi di corte. Si cerc\u00f2 allora di far desistere il poeta dall'intenzione di confermare le sue affermazioni negli interrogatori successivi, senza risparmiargli punizioni corporali che non riuscirono a far cambiare idea al Tasso, che si present\u00f2 altre due volte davanti all'inquisitore.\nLe accuse erano rivolte in particolare contro Montecatini, il segretario ducale. Siccome Torquato voleva recarsi a deporre presso il Tribunale capitolino, l'inquisitore ferrarese, conscio del fatto che una simile azione poteva mettere a repentaglio i rapporti con la Santa Sede, - vitali per casa d'Este - inform\u00f2 immediatamente il duca con una missiva del 7 giugno. Alfonso mise il poeta sotto sorveglianza, e il 17 giugno Tasso, ritenendosi spiato da un servo, gli scagli\u00f2 contro un coltello.\nTasso rimase nella prigione del Castello fino all'11 luglio, quando Alfonso lo fece liberare e lo accolse presso la villeggiatura di Belriguardo, dove per\u00f2 rimase pochi giorni, venendo rimandato a Ferrara per essere consegnato ai frati del convento di S. Francesco.\nIl poeta supplic\u00f2 allora i cardinali dell'Inquisizione romana affinch\u00e9 lo sollevassero da una situazione ormai insopportabile trovandogli una sistemazione nell'Urbe, e nel contempo si lamentava con Scipione Gonzaga per il trattamento ricevuto, ma pochi giorni dopo si ritrov\u00f2 nuovamente nella prigione del Castello. Tent\u00f2 quindi un'altra via e chiese invano perdono al suo signore.\nTasso era indubbiamente provato dalle fatiche della \"Gerusalemme\", e le lettere del periodo rivelano un animo inquieto e agitato, spesso preoccupato di smentire chi voleva vedere in lui i germi della pazzia. Le manie di persecuzione e l'instabilit\u00e0 si erano impadronite di lui, ma fino a qual punto? Fino a qual punto invece certe manifestazioni del poeta, che mantiene nelle missive una lucidit\u00e0 pressoch\u00e9 completa, funsero da pretesto per emarginare un personaggio divenuto pericoloso? Su questo punto i critici non sono mai riusciti a trovare un accordo.\nIntanto la prigionia nel Castello si prolungava, e non restava che la fuga: nella notte tra il 26 e il 27 luglio si travest\u00ec da contadino e fugg\u00ec nei campi. Raggiunta Bologna, prosegu\u00ec fino a Sorrento, dove, ancora sotto mentite spoglie e fisicamente distrutto, si rec\u00f2 dalla sorella, annunciandole la propria morte, cos\u00ec da vedere la sua reazione, e svelandole la sua vera identit\u00e0 solo dopo aver osservato la reazione realmente addolorata della donna.\nA Sorrento rimase parecchi mesi ma, volendo riprendere parte alla vita di corte, fece inviare da Cornelia una supplica al duca, in data 4 dicembre 1577, chiedendo di essere riammesso alle sue dipendenze, in un testo che fu certamente dettato, almeno in parte, dal poeta stesso: \u00abLa maggior colpa che io credo sia in lui, \u00e8 la poca sicurezza, che ha mostrata d'avere nella parola di V.A., e il molto diffidarsi della sua benignit\u00e0\u00bb.\nCos\u00ec, nell'aprile 1578 ritorn\u00f2 a Ferrara, ma, tempo tre mesi, era di nuovo in fuga; Mantova, Padova, Venezia. Presa la via di Pesaro, da Cattolica mand\u00f2 ad Alfonso una missiva in cui cerca di spiegare i motivi dell'abbandono, che restano, anche nella testimonianza diretta del Tasso, criptici: \u00abora me ne dono partito. per non consentire a quello, a che non dee consentire uomo, che faccia alcuna professione d'onore, o ch'abbia nell'animo alcuno spirito di nobilt\u00e0\u00bb. Paura, instabilit\u00e0?\nQuello che \u00e8 certo \u00e8 che nello stesso mese le parole di Maffio Venier - che lo aveva incontrato a Venezia - sembrano far perdere credibilit\u00e0 alle ipotesi di follia: \u00absebbene si pu\u00f2 dire che egli non sia di sano intelletto, scuopre tuttavia pi\u00f9 tosto segni di afflizione che pazzia\u00bb.\nAnche gli scambi epistolari intrattenuti con Francesco Maria Della Rovere paiono rivelare una personalit\u00e0 afflitta e agitata pi\u00f9 che folle. Il \"Leitmotiv\", adesso pi\u00f9 che mai, \u00e8 il dolore. Il dolore si fa allora \"poiesis\", creazione. \u00c8 proprio questo il periodo in cui vengono composti i versi dell'incompiuta canzone \"Al Metauro\", tra i pi\u00f9 citati e famosi dell'opera tassesca. Qui, in una rievocazione della propria vita \"sub specie doloris\", affiorano i ricordi delle proprie sofferenze e della morte dei genitori. Il poeta \u00e8 un esiliato, concretamente e metaforicamente, sin da quando bambino dovette lasciare il luogo nat\u00eco:\nIntanto continuava a vagare. Percorse a piedi il tratto che separa Urbino da Torino, ma non sarebbe riuscito a entrare nella citt\u00e0 - era stato respinto dai doganieri perch\u00e9 in stato pietoso - se Angelo Ingegneri, amico di Torquato da alcuni anni, non lo avesse riconosciuto e aiutato a entrare. A Torino ricevette l'ospitalit\u00e0 del marchese Filippo d'Este, genero del duca di Savoia, e godette di una certa tranquillit\u00e0 che gli permise di comporre poesie e iniziare tre dialoghi, la \"Nobilt\u00e0\", la \"Dignit\u00e0\" e la \"Precedenza\".\nPrigionia a Sant'Anna.\nIn seguito a nuovi pentimenti e nuove nostalgie della corte ferrarese, il poeta si adoper\u00f2 ancora una volta per il rientro nella citt\u00e0 ducale, facendo leva sulle intercessioni del cardinale Albano e di Maurizio Cataneo, e infine riguadagn\u00f2 la capitale estense tra il 21 e il 22 febbraio, proprio mentre fervevano i preparativi per le terze nozze di Alfonso, quelle con Margherita Gonzaga, figlia del duca di Mantova Guglielmo.\nFu ospitato da Luigi d'Este, ma nessuno badava a lui: \u00abOra le fo sapere, che io qui ho trovato quelle difficolt\u00e0 che m'imaginava, non superate n\u00e9 dal favore di monsignor illustrissimo, n\u00e9 da alcuna sorte d'umanit\u00e0 ch'io abbia saputo usare\u00bb, scrisse a Maurizio Cataneo il 24 febbraio. In una missiva al cardinale Albano, recante la data del 12 marzo, Tasso chiede almeno gli si faccia riottenere lo stipendio precedente.\nA questo punto i fatti precipitano: \u00abIersera l'altra si mand\u00f2 il povero Tasso a Sant'Anna, per le insolenti pazzie ch'avea fatte intorno alle donne del Signor Cornelio, e che era poi venuto a fare con le Dame di Sua Altezza, quali, per quanto m'\u00e8 stato rifferto, furono cos\u00ec brutte e disoneste, che indussero il Signor Duca a quella risoluzione\u00bb. Non \u00e8 chiaro quando accadesse esattamente il fatto, si oscilla tra l'11 e il 12 marzo, ma \u00e8 certo che in quest'ultima data il poeta fosse gi\u00e0 stato recluso nella prigione di Sant'Anna.\nPare sicuro anche che le parole offensive pronunciate in preda all'ira si siano indirizzate poi in modo esplicito allo stesso duca, ed \u00e8 probabile che si trattasse di gravi accuse (forse legate ancora una volta alla vicenda dell'Inquisizione) che, fatte in pubblico, chiedevano una risoluzione drastica.\nIl duca Alfonso II rinchiuse quindi Tasso nell'Ospedale Sant'Anna, nella celebre cella detta poi \"del Tasso\", dove rimase per sette anni. Qui, alle manie di persecuzione, si aggiunsero tendenze autopunitive.\nNell'Ospedale veniva trattato alla stregua dei \u00abforsennati\u00bb, ricevendo poche razioni di cibo scadente, privato di ogni comodit\u00e0 materiale e di ogni conforto spirituale, visto che il cappellano, \u00abse ben io ne l'ho pregato, non ha voluto mai o confessarmi o comunicarmi\u00bb. \u00c8 vero che dopo nove mesi ci fu un miglioramento del vitto, ma dovette trattarsi di ben poca cosa, e i primi tre anni coincisero con una sorta di isolamento.\nScrisse comunque ininterrottamente a principi, prelati, signori e intellettuali pregandoli di liberarlo e difendere la propria persona. Le suppliche erano rivolte al solito Gonzaga, alla mai dimenticata Lucrezia d'Este, a Francesco Panigarola (che sarebbe divenuto vescovo di Asti), a Ercole Tasso e molti altri. I primi anni di reclusione non impedirono a Torquato di scrivere; anzi, le tre canzoni del periodo rivelano una poesia essenziale, magistrale nella gestione delle armonie, simbolo di un'ormai indiscussa maturit\u00e0 e dimostrazione, una volta di pi\u00f9, di come le facolt\u00e0 mentali del poeta fossero ancora intatte. Ecco quindi \"A Lucrezia e Leonora\", con la celebre invocazione alle \u00abfiglie di Renata\u00bb, in una nostalgico ricordo dei tempi sereni trascorsi a corte, messo in contrasto con la durezza del tempo presente, ecco \"Ad Alfonso\", nuova supplica al duca che, rimasta inascoltata, divent\u00f2 un inno \"Alla Piet\u00e0\" nell'omonima canzone.\nLe condizioni mutarono con gli anni: a partire dal 1580 gli fu permesso di uscire qualche volta e di ricevere visite, nel novembre 1582 il vitto miglior\u00f2 ulteriormente, mentre dal 1583 pot\u00e9 lasciare Sant'Anna pi\u00f9 volte alla settimana, \u00abaccompagnato da gentiluomini e qualche volta fu condotto anche a corte\u00bb. Tuttavia il trattamento rimaneva molto duro e, a distanza di secoli, pare spropositato se il motivo dovesse ridursi alla pazzia o a delle offese personali.\nCerto, il Tasso soffriva di turbe psichiche. A questo proposito \u00e8 illuminante la lettera di aiuto che indirizz\u00f2 il 28 giugno 1583 al celebre medico forlivese Girolamo Mercuriale. Qui troviamo un elenco e una descrizione dei mali che affliggono il poeta: \u00abrodimento d'intestino, con un poco di flusso di sangue; tintinni ne gli orecchi e ne la testa, [...] imaginazione continua di varie cose, e tutte spiacevoli: la qual mi perturba in modo ch'io non posso applicar la mente a gli studi per un sestodecimo d'ora\u00bb, fino alla sensazione che gli oggetti inanimati si mettano a parlare. \u00c8 da notare tuttavia come tutte queste sofferenze non l'abbiano reso \u00abinetto al comporre\u00bb.\nSi pu\u00f2 poi ammettere che \u00abil Tasso non fu semplicemente un melanconico, ma di tratto in tratto veniva sorpreso da eccessi di mania, da riescire pericoloso a s\u00e9 ed agli altri\u00bb, ma, anche se questi squilibri dovessero essersi manifestati realmente, essi non giustificano n\u00e9 la tesi della pazzia n\u00e9 la necessit\u00e0 di allontanare il Tasso dalla corte per un periodo cos\u00ec lungo. Con buone probabilit\u00e0, quindi, la ragione principale deve essere riallacciata ancora una volta ai tentativi tasseschi di ricorrere all'Inquisizione romana, e l'imprigionamento era il solo modo per non compromettere il rapporto con lo Stato Pontificio.\nDopo l'edizione veneziana \"pirata\" e mutila di Celio Malespini (estate 1580), nel 1581, sempre durante la prigionia, vennero pubblicate - nel tentativo di porre rimedio alla sciagurata operazione - a Parma e Casalmaggiore, ancora senza il suo consenso, due edizioni del poema iniziato all'et\u00e0 di quindici anni. Il titolo di \"Gerusalemme liberata\" fu scelto dal curatore di queste ultime versioni, Angelo Ingegneri, senza l'avallo dell'autore. L'opera ebbe un grande successo.\nSiccome anche le stampe dell'Ingegneri presentavano delle imperfezioni e la \"Gerusalemme\" era ormai di dominio pubblico, bisognava approntare la versione migliore possibile, ma per far questo era necessaria l'autorizzazione e la collaborazione del Tasso. Cos\u00ec, seppur riluttante, il poeta diede il proprio consenso a Febo Bonn\u00e0, che diede alla luce la \"Gerusalemme liberata\" il 24 giugno 1581 a Ferrara, restituendola in modo ancora pi\u00f9 preciso pochi mesi dopo.\nQueste traversie editoriali addolorarono il Tasso, che avrebbe voluto mettere mano al poema in modo da renderlo conforme alla propria volont\u00e0. All'amarezza per le pubblicazioni segu\u00ec ben presto quella che gli fu causata dalla polemica con la neonata Accademia della Crusca. La diatriba non fu scatenata, per la verit\u00e0, n\u00e9 dal poeta n\u00e9 dall'Accademia. La sua origine va ricercata nel dialogo \"Il Carrafa, o vero della epica poesia\", che il poeta capuano Camillo Pellegrino stamp\u00f2 presso l'editore fiorentino Sermartelli all'inizio di novembre del 1584. Nel dialogo Torquato viene esaltato assieme alla sua opera, in quanto fautore di una poesia etica e fedele ai dettami aristotelici, mentre l'Ariosto viene duramente condannato a causa della leggerezza, delle fantasiose invenzioni e dell'eccessiva dispersione che si possono riscontrare nell'\"Orlando Furioso\".\nIl testo provoc\u00f2 la reazione dell'Accademia, che rispose nel febbraio dell'anno seguente con la \"Difesa dell'Orlando Furioso degli Accademici della Crusca\", stroncando il Tasso ed esaltando invece \u00abil palagio perfettissimo di modello, magnificentissimo, ricchissimo, e ornatissimo\u00bb, che era il \"Furioso\". La \"Difesa\" fu fondamentalmente opera di Leonardo Salviati e di Bastiano de' Rossi. Tasso decise di scendere in campo con l'\"Apologia in difesa della Gerusalemme Liberata\", edita a Ferrara dal Licino il 20 luglio. Rivendicando la necessit\u00e0 di un'invenzione che si fondi sulla storia, il poeta si opponeva alle opinioni dei paladini del volgare fiorentino, e respingeva le accuse di un lessico intriso di barbarismi e poco chiaro.\nLa polemica continu\u00f2, visto che il Salviati replic\u00f2 in settembre con la \"Risposta all'Apologia di Torquato Tasso\" (testo noto anche come \"Infarinato primo\"), cui seguirono un nuovo opuscolo di Pellegrino e un \"Discorso\" del Nostro, dopo di che - se si esclude un ulteriore scritto del Salviati, l'\"Infarinato secondo\" (1588) - per qualche tempo le acque si calmarono, ma la \"querelle\" tra ariosteschi e tasseschi prosegu\u00ec fino al secolo successivo, e fu una delle pi\u00f9 infiammate della storia della letteratura italiana.\nDurante la reclusione Tasso scrisse principalmente discorsi e dialoghi: fra i primi quello \"Della gelosia\" (redatto gi\u00e0 nel 1577 ma pubblicato nel 1585), \"Dell'amor vicendevole tra 'l padre e 'l figliuolo\" (1581), \"Della virt\u00f9 eroica e della carit\u00e0\" (1583), \"Della virt\u00f9 femminile e donnesca\" (1583), \"Dell'arte del dialogo\" (1586), \"Il Secretario\" (1587), cui si deve aggiungere il \"Discorso intorno alla sedizione nata nel regno di Francia l'anno 1585\" (composto nel 1585, edito solo nel 1817) e il \"Trattato della Dignit\u00e0\", gi\u00e0 iniziato a Torino, come si \u00e8 visto.\nQueste opere sviluppano tematiche morali, psicologiche o strettamente religiose. La virt\u00f9 cristiana \u00e8 proclamata come superiore alla pur nobile virt\u00f9 eroica, si afferma la comune origine di amore e gelosia, si valutano i talenti specifici della donna, il tutto arricchito dal racconto di esperienze personali che giustificano l'opinione dell'autore. Vengono affrontate anche questioni politiche, in special modo nel \"Secretario\", diviso in due parti, la prima dedicata a Cesare d'Este, la seconda ad Antonio Costantini. Qui, nella descrizione del principe ideale, si enucleano alcune caratteristiche come la clemenza (chiaro il riferimento alla propria condizione), l'esser filosofo, e soprattutto \u00abun gentiluomo a la cui fede ed al cui sapere si possono confidare gli Stati e la vita e l'onor del principe\u00bb.\nPi\u00f9 copiosa ancora fu la composizione di dialoghi, scritti sotto il nume ideale di Platone, ma paragonabili pi\u00f9 obiettivamente a quelli del sedicesimo secolo. Quasi ogni tematica morale viene sviscerata in una serie davvero lunga di opere pi\u00f9 o meno prolisse e pi\u00f9 o meno felici.\nTasso scrisse, nell'ordine, \"Il Forno, o vero de la Nobilt\u00e0\" (1579, 1581, modificato nel 1586 e ripubblicato l'anno seguente); il \"Gonzaga, o vero del Piacer onesto\" (1580, 1583), in seguito rivisto e stampato con il titolo \"Il Nifo, o vero del piacere\"; \"Il Messaggero\" (1580, 1582. Qui immagin\u00f2 di interagire amichevolmente con il folletto da cui si credeva perseguitato nella realt\u00e0. Questo dialogo ispir\u00f2 la celebre operetta morale leopardiana \"Dialogo di Torquato Tasso e del suo Genio familiare\"), con una seconda lezione del 1586; \"Il padre di famiglia\" (1580, 1583, ispirato a un gentiluomo che lo ospit\u00f2 a Borgo Sesia prima dell'arrivo a Torino); \"Il cavalier amante e la gentildonna amata\" (1580, 1583, con dedica a Giulio Mosti, giovane ammiratore del poeta); \"Romeo o vero del giuoco\" (1580, 1581), rivisto e dato alle stampe con titolo \"Il Gonzaga secondo, o vero del giuoco\" (1581, 1582); \"La Molza, o vero de l'Amore\" (1583, 1587, prende spunto dalla conoscenza che il Tasso fece della celebre poetessa Tarquinia Molza a Modena, nel dicembre 1576, ed \u00e8 dedicato a Marfisa d'Este); \"Il Malpiglio, o vero della corte\" (1583, 1586, con riferimento al gentiluomo ferrarese Lorenzo Malpiglio); \"Il Malpiglio secondo o vero del fuggir la moltitudine\" (1583, 1666); \"Il Beltramo, overo de la Cortesia\" (1584, 1586); \"Il Rangone, o vero de la Pace\" (1584, 1586, in risposta a uno scritto di Fabio Albergati); \"Il Ghirlinzone, o vero l'Epitafio\" (1585, 1586); \"Il Forestiero napolitano, o vero de la Gelosia\" (1585, 1586); \"Il Cataneo, o vero de gli Idoli\" (1585, 1586) e, infine, \"La Cavalletta, o vero de la poesia toscana\" (1584, 1587).\nIn tutto questo non aveva dimenticato l'opera principe, dimostrando di avere al riguardo idee piuttosto lontane da quella che sar\u00e0 la realizzazione finale. A Lorenzo Malpiglio espose intenzioni sostanzialmente opposte agli interventi che avrebbe apportato negli anni successivi: parla di portare la \"Liberata\" da venti a ventiquattro canti (secondo l'idea originaria) e di accrescere il numero delle stanze, tagliando anche dei passaggi ma con il risultato che \u00abla diminuzione sar\u00e0 molto minor de l'accrescimento\u00bb.\nNel 1586 qualche segnale, magari anche dettato da semplice interesse, lasciava intravedere un astio meno severo nei confronti del Nostro. Prima della reclusione, nel marzo del 1577, a Comacchio era stata rappresentata una commedia tassesca alla presenza della corte. Ora Virginia de' Medici voleva che il testo fosse perfezionato e completato per essere interpretato durante i festeggiamenti del suo matrimonio con Cesare d'Este. Tasso si mise al lavoro ed esaud\u00ec la richiesta. L'opera fu poi pubblicata nel 1603 e ricevette il titolo - \"Gli intrichi d'amore\" - dal Perini, uno degli attori dell'Accademia di Caprarola, che aveva messo in scena la commedia nel 1598.\nL'opera, ricolma di intrecci amorosi e di agnizioni secondo il costume dell'epoca, \u00e8 sofisticata e inverosimile, ma non mancano pagine vivaci ed episodi ispirati all'\"Aminta\". Vi si possono inoltre vedere alcuni elementi che confluiranno nella commedia dell'arte: il personaggio del \"Napoletano\", parlando in dialetto e \u00abprofondendosi in spiritosaggini sbardellate\u00bb, richiama alla mente la futura maschera di Pulcinella. La critica \u00e8 stata piuttosto concorde nel ritenerla infelice, tutta una goffaggine pedantesca e superficiale, nel giudizio di Francesco D'Ovidio.\nDopo la prigionia: le delusioni, le sofferenze, le peregrinazioni.\nIl 13 luglio 1586 fin\u00ec la prigionia: Tasso venne affidato a Vincenzo Gonzaga, che lo volle alla sua corte di Mantova. Nelle intenzioni di Alfonso, Tasso doveva restare presso il figlio di Guglielmo Gonzaga solo per un breve periodo, ma di fatto il poeta non torn\u00f2 pi\u00f9 a Ferrara, e rest\u00f2 presso Vincenzo, in un ambiente in cui conobbe Ascanio de' Mori da Ceno, diventandone amico.\nA Mantova Tasso ritrov\u00f2 qualche barlume di tranquillit\u00e0; riprese in mano il \"Galealto re di Norvegia\", la tragedia che aveva lasciato interrotta alla seconda scena del secondo atto - e che aveva frattanto avuto un'edizione nel 1582 -, e la trasform\u00f2 nel \"Re Torrismondo\", conglobando nei primi due atti quanto aveva precedentemente scritto ma cambiando i nomi, e procedendo alla stesura dei tre atti successivi in modo da arrivare ai cinque canonici. Quando nell'agosto si rec\u00f2 a Bergamo, ritrovando amici e parenti, si mise subito in azione per dare alle stampe la tragedia, e l'opera usc\u00ec, a cura del Licino e per i tipi del Comin Ventura, con dedica a Vincenzo Gonzaga, nuovo duca di Mantova.\nSi trattava comunque di una \"libert\u00e0 vigilata\", e i fatti dell'autunno 1587 lo dimostrano chiaramente. Dopo essere tornato a Mantova, deluso e preoccupato di una possibile venuta di Alfonso, Tasso and\u00f2 a Bologna e a Roma senza chiedere al Gonzaga l'autorizzazione e questi, sotto la pressione del duca di Ferrara, tent\u00f2 in ogni modo di farlo tornare indietro. Antonio Costantini, sedicente amico del poeta che metteva al primo posto l'ambizione e l'obiettivo di essere tenuto in onore presso la corte mantovana, e Scipione Gonzaga si mobilitarono, ma Torquato cap\u00ec la situazione e rifiut\u00f2 di ritornare, rendendo impossibile qualsiasi mossa, dal momento che un intervento che lo riportasse nel ducato mantovano con la forza non sarebbe mai stato tollerato dal Pontefice. Il fatto che nessuno impedisse il viaggio a Bergamo mentre ci fosse una mobilitazione generale per allontanare il poeta dall'Urbe rimane comunque un segnale che pare ulteriormente ridimensionare il peso della presunta follia di Torquato nelle preoccupazioni dei duchi del settentrione.\nNel corso del tragitto Tasso pass\u00f2 da Loreto, raccogliendosi in preghiera nel santuario e concependo quella canzone \u00aba la gloriosa Vergine\u00bb che pu\u00f2 forse richiamare il Petrarca della \"Canzone alla Vergine\" in qualche scelta lessicale, ma, in mezzo alla lode e alla supplica, \u00e8 tanto pi\u00f9 intessuta di travaglio e sofferenza:\nTorquato fu a Roma nell'autunno 1587 e fino alla primavera successiva. L'irrequietudine era di nuovo alle stelle: le lettere registrano le sue richieste di denaro e le lamentele per la propria condizione di salute. Il poeta \u00e8 ormai disilluso, e fa meno affidamento sulla possibilit\u00e0 che gli altri lo aiutino. Come scrisse alla sorella in una lettera del 14 novembre, gli uomini \u00abnon hanno voluto sanarmi, ma ammaliarmi\u00bb. Tuttavia, il Nostro \u00e8 in preda al bisogno materiale e continua ad autoumiliarsi, scrivendo versi encomiastici per Scipione Gonzaga, divenuto cardinale, senza ottenere alcunch\u00e9. Anche la speranza di essere ricevuto dal papa Sisto V viene delusa, nonostante le lodi che Tasso rivolge al pontefice in varie poesie, confluite assieme ad altre del periodo in un volumetto del 1589, stampato a Venezia.\nVista l'inutilit\u00e0 del soggiorno romano, il peregrinante poeta pens\u00f2 trovare maggior fortuna nell'amata Napoli. Cos\u00ec, ai primi di aprile del 1588 Tasso ritorn\u00f2 nella citt\u00e0 vesuviana fortemente intenzionato a risolvere a proprio favore le cause contro i parenti per il recupero della dote paterna e di quella materna. Bench\u00e9 potesse contare su amici e congiunti, e sulle conoscenze altolocate partenopee, tra cui i Carafa (o Carrafa) di Nocera, i Gesualdo, i Caracciolo di Avellino, i Manso, prefer\u00ec accettare l'ospitalit\u00e0 di un convento di frati olivetani. Qui conobbe l'amico pi\u00f9 caro degli ultimi anni: Giovan Battista Manso, signore di Bisaccia e primo entusiasta biografo dell'autore dopo la sua morte.\nIl clima amichevole in cui fu accolto, la stima di amici e letterati, e il conforto di una \u00abbellissima citt\u00e0, la quale \u00e8 quasi una medicina al mio dolore\u00bb, riuscirono a risollevare per un breve periodo l'infelice animo tassiano. Per ringraziare i monaci scrisse il poemetto, rimasto incompiuto, \"Monte Oliveto\", in riferimento al convento in cui sorgeva il complesso monastico che attualmente ospita la caserma dei carabinieri (resta visitabile la chiesa Sant'Anna dei Lombardi). L'opera - un resoconto encomiastico delle principali tappe esistenziali e delle principali virt\u00f9 di Bernardo Tolomei, il fondatore della Congregazione - \u00e8 fortemente intessuta di spirito cristiano, in un severo richiamo ad una vita sobria, lontana dalle vanit\u00e0 del mondo. Dedicata al cardinale Antonio Carafa, si interrompe alla centoduesima ottava.\nAl pari del \"Re Torrismondo\" e di molta parte dell'ultima produzione tassesca, il Monte Oliveto non ha goduto dei favori della critica. Guido Mazzoni vi vide pi\u00f9 una predica che un poema, mentre Eugenio Donadoni utilizz\u00f2 quasi le medesime parole che gli erano servite per stroncare il Torrismondo (v. \"Re Torrismondo\"): questa \u00e8 \u00abl'opera non pi\u00f9 di un poeta, ma di un letterato, che cerca di dare forma e tono epico a una convenzionale vita di santo\u00bb. Come per la tragedia nordica, la rivalutazione \u00e8 arrivata con l'analisi di Luigi Tonelli e di alcuni studiosi pi\u00f9 recenti.\nIn ogni caso, anche questo periodo napoletano si rivel\u00f2 problematico per Tasso, a causa delle precarie condizioni di salute e delle ristrettezze economiche, a cui si aggiunsero anche nuove polemiche letterarie e religiose sulla \"Gerusalemme liberata\". Spostatosi a Bisaccia, Tasso pot\u00e9 vivere un periodo di maggiore tranquillit\u00e0. Manso ricorda un episodio curioso: mentre sedeva con l'amico davanti al fuoco, questi disse di vedere uno \u00abSpirito, col quale entr\u00f2 in ragionamenti cos\u00ec grandi e meravigliosi per l'altissime cose in essi contenute, e per un certo modo non usato di favellare, ch'io rimaso da nuovo stupore sopra me inalzato, non ardiva interrompergli\u00bb. Alla fine della visione, Manso confess\u00f2 di non aver visto nulla, ma il poeta gli si rivolse sorridendo: \u00abAssai pi\u00f9 veduto hai tu, di quello che forse... E qui si tacque\u00bb. Viste le rare manifestazioni allucinatorie di cui abbiamo notizia, (si ricordino quelle che erano state descritte, nel 1580, nel dialogo \"Il messaggero\", in cui \u00e8 descritto uno \"spirito amoroso\" che appare a Tasso sotto la figura di un \"giovanetto dagli occhi azzurri, simili a quelli che Omero alla dea d'Atene attribuisce\"), la risposta del Nostro assume una valenza indubbiamente ambigua, e non pu\u00f2 escludersi che avesse voluto mettere alla prova il Manso per vedere se anche lui lo avrebbe considerato un \"folle\".\nA dicembre era di nuovo a Roma, dove giunse nella speranza di poter essere ospitato dal Papa in Vaticano, confidando negli illusori pareri di alcuni amici. Ad ospitare Tasso fu invece Scipione Gonzaga, e il poeta si sent\u00ec di nuovo \u00abpi\u00f9 infelice che mai\u00bb. Ricominciava la \"routine\": richieste d'aiuto a destra e a sinistra, con l'obiettivo di ricevere i cento scudi che gli erano stati promessi per la stampa delle sue opere: \u00abvorrei in tutti i modi trovar questi cento ducati, per dar principio a la stampa, avendo ferma opinione che di s\u00ec gran volume se ne ritrarrebbero molto pi\u00f9\u00bb, scrisse ad Antonio Costantini. I destinatari erano ancora una volta i pi\u00f9 disparati: il principe di Molfetta, il Costantini, il duca di Mantova Vincenzo Gonzaga, gli editori. Il Nostro si umili\u00f2 per l'ennesima volta anche con Alfonso, cui chiese nuovamente perdono, mentre al Granduca di Toscana Ferdinando I domand\u00f2 l'intercessione del cardinal Del Monte, lo stesso che prender\u00e0 sotto la propria protezione Caravaggio. Tutte le speranze, per\u00f2, furono disattese.\nAl tempo stesso anche le missive ai medici si rifecero intense. Tuttavia, in mezzo a tante delusioni e a tanto affanno non venne meno la \"verve\" creativa: oltre ad aver raccolto le \"Rime\" in tre volumi, e avervi scritto il commento, Tasso compose anche un poema pastorale che riprende, anche se solo nel nome, alcuni personaggi dell'\"Aminta\". \u00c8 \"Il rogo di Corinna\", dedicato a Fabio Orsino. La prima pubblicazione dell'opera fu postuma (1608).\nPer quanto Grazioso Graziosi, agente del duca di Urbino, dicesse al suo signore del modo eccellente in cui il Tasso era trattato presso il cardinale Gonzaga, egli rilevava al contempo le infermit\u00e0 fisiche e mentali di Torquato, che privavano la sua et\u00e0 \u00abdel maggior ingegno che abbian prodotto molte delle passate\u00bb. Tuttavia, \u00e8 bene diffidare della prima quanto della seconda affermazione. Se \u00abil povero Signor Tasso \u00e8 veramente degno di molta piet\u00e0 per le infelicit\u00e0 della sua fortuna\u00bb, come si legge in una missiva del Graziosi di due settimane dopo, perch\u00e9 cacciare il poeta in malo modo, mentre Scipione Gonzaga non era presente, e costringerlo a una nuova situazione di bisogno? In aiuto del Tasso vennero ancora i monaci della Congregazione del Tolomei, che lo ospitarono a Santa Maria Nuova degli Olivetani.\nGli ultimi anni del Tasso, per\u00f2, non conobbero pace duratura: le sofferenze psichiche si acuirono nuovamente, certo per le nuove delusioni derivanti da richieste di denaro non esaudite, dall'obbligo di piegarsi alla composizione di poesie a pagamento, e il poeta fu costretto a farsi ricoverare nell'Ospedale dei Pazzarelli, adiacente alla chiesa dei Santi Bartolomeo e Alessandro dei Bergamaschi, la cui costruzione era appena stata ultimata. Il dolore emerge in modo chiaro in una lettera inviata il primo dicembre 1589 ad Antonio Costantini, divenuto ormai suo confidente.\nA febbraio ritorn\u00f2 presso Scipione Gonzaga, sempre lamentandosi per la scarsa considerazione in cui era tenuto e sempre scrivendo della propria infelicit\u00e0. Tasso premeva, come gi\u00e0 pi\u00f9 volte in passato, per essere accolto a Firenze dal Granduca di Toscana, e accett\u00f2 quindi con gioia l'invito di Ferdinando de' Medici. A Firenze giunse in aprile, ospite prima dei fidati Olivetani, poi di ricchi e illustri cittadini quali Pannucci e Gherardi. Alla tranquillit\u00e0 necessaria per rivedere la \"Gerusalemme\" si aggiunsero anche relative soddisfazioni economiche (sempre comunque in cambio di versi encomiastici): dal Granduca ricevette centocinquanta scudi, da Giovanni III di Ventimiglia, marchese di Geraci, sembrerebbe, duecento scudi.\nIl motivo di gioia principale era tuttavia un altro, era l'avvicinarsi dell'evento pi\u00f9 ambito da chi si sentiva, sopra ogni cosa, poeta: \u00abPenso a la mia coronazione, la qual dovrebbe esser pi\u00f9 felice per me, che quella de' principi, perch\u00e9 non chiedo altra corona per acquetarmi\u00bb. Non ci fu nessuna incoronazione. C'\u00e8 chi ha asserito che questa lettera contenesse solo una bislacca speranza del Tasso, senza alcun legame con la realt\u00e0. Tuttavia, la sicurezza con cui l'evento viene ormai dato per certo lascia pensare che le illusioni del Nostro avessero un fondamento, e non fossero una pura chimera.\nUn nuovo evento lo indusse all'ennesimo spostamento: papa Urbano VII era succeduto a Sisto V, incoraggiando il Tasso a fare nuovamente affidamento sugli aiuti pontifici. Tasso scese cos\u00ec a Roma, accolto dagli Olivetani di Santa Maria del Popolo. Giovanni Battista Castagna mor\u00ec tredici giorni dopo l'elezione, lasciando il posto a Gregorio XIV. Anche questa volta le lettere del poeta registrano un amaro scacco: \u00abHo perduto tutti gli appoggi; m'hanno abbandonato tutti gli amici, e tutte le promesse ingannato\u00bb, confid\u00f2, sempre pi\u00f9 afflitto, a Niccol\u00f2 degli Oddi.\nL'autore della \"Gerusalemme\" \u00e8 ogni giorno che passa pi\u00f9 confuso, sballottato qua e l\u00e0 dagli eventi come una barca in mezzo al mare. Tutto questo riflette la condizione interiore di una persona disincantata ma al tempo stesso ancora ingenuamente pronta a fidarsi delle fallaci promesse che giungono dal mondo intorno, riflette un'instabilit\u00e0 ormai cronica. \u00c8 vero che la fede and\u00f2 radicandosi sempre pi\u00f9 in Tasso, ma il fatto che al duca di Mantova scrivesse di volersi ritirare in un monastero e pochi giorni dopo accettasse il suo invito a tornare a corte \u00e8 l'evidente manifestazione di un'anima senza pace.\nRitornato quindi sul Mincio (marzo 1591), accolto con tutti gli onori, pot\u00e9 dedicarsi totalmente al lavoro letterario, e in particolare alla revisione del capolavoro. La missiva a Maurizio Cataneo del 4 luglio ci informa del fatto che il poeta era gi\u00e0 a buon punto, e illustra le linee direttrici della propria opera correttrice: \u00absono al fine del penultimo libro; e ne l'ultimo mi serviranno molte di quelle stanze che si leggono nello stampeato. Desidero che la riputazione di questo mio accresciuto ed illustrato e quasi riformato poema toglia il credito a l'altro, datogli dalla pazzia de gli uomini pi\u00f9 tosto che dal mio giudicio\u00bb. Sono parole che possono parere sciagurate, ma riflettono gli scrupoli religiosi sempre pi\u00f9 pressanti.\nNon si era comunque concentrato solo sul poema: aveva raccolto le \"Rime\" in quattro volumi, e con l'editore veneziano Giolito parlava della possibilit\u00e0 di stampare tutte le opere (esclusa la \"Gerusalemme\") in sei libri. A tutto questo va aggiunto un nuovo lavoro che aveva intrapreso, lasciandolo poi incompiuto. \"La genealogia di Casa Gonzaga\", con dedica a Vincenzo, si interruppe dopo centodiciannove ottave, per essere pubblicato solo nel 1666, tra le \"Opere non pi\u00f9 stampate\" dell'edizione romana Dragondelli. Il poemetto \u00e8 sicuramente trascurabile, fatto di una versificazione fredda, appesantita da nozioni e nomi. Tra le fonti il ruolo principale \u00e8 stato svolto da un regesto di Cesare Campana, \"Arbori delle famiglie... e principalmente della Gonzaga\", uscito a Mantova l'anno prima, e dall'\"Historia sui temporis\" di Paolo Giovio, accanto a cui va ricordata la tradizione orale legata alla battaglia del Taro.\nLa calma, tuttavia, era ormai un ricordo di giovent\u00f9, e ogni soggiorno diventava insopportabile dopo un certo numero di mesi. Cos\u00ec, ridiscese la penisola, con l'intenzione di raggiungere nuovamente Roma. Il viaggio fu travagliato e appesantito dal fatto che Tasso si ammal\u00f2 pi\u00f9 volte durante il tragitto, costretto a sostare in varie localit\u00e0, fra cui Firenze. Giunto nell'Urbe il 5 dicembre 1591, ricevette l'ospitalit\u00e0 di Maurizio Cataneo. Poche settimane dopo era ancora in viaggio, diretto a Napoli.\nUltimi anni.\nA questo punto, inaspettatamente, ci fu spazio per qualche luce e qualche reale soddisfazione. Il soggiorno napoletano, durato dal febbraio alla fine di aprile del 1592, non trad\u00ec, n\u00e9 per quanto riguarda l'accoglienza ricevuta (fu ospitato dal principe di Conca Matteo di Capua e poi da Manso con grandi onori e affetto), n\u00e9 sulle questioni letterarie, n\u00e9 su quelle relative alla salute dell'artista. In effetti, in virt\u00f9 della \u00abpurit\u00e0 dell'aria\u00bb, Tasso cominci\u00f2 a sentirsi meglio, e di conseguenza pot\u00e9 dedicarsi in modo pi\u00f9 proficuo alle proprie attivit\u00e0. In questi mesi complet\u00f2 la \"Conquistata\", e, sempre durante il soggiorno partenopeo, mise mano all'ultima opera significativa, \"Le sette giornate del Mondo creato\".\nGli ultimi tre anni di vita lo videro prevalentemente a Roma: nell'aprile 1592 l'elezione al soglio pontificio di Clemente VIII lo fece venire nell'Urbe, e anche qui ebbe un trattamento decisamente migliore rispetto alle recenti esperienze. Pot\u00e9 infatti alloggiare nel palazzo dei nipoti del Papa, Pietro e Cinzio Aldobrandini, in procinto di diventare cardinali. Cinzio sar\u00e0 di fatto il vero mecenate dell'ultimo periodo. La produzione letteraria ebbe nuovi sussulti, consacrandosi ormai quasi esclusivamente agli argomenti sacri: compose i \"Discorsi del poema eroico\" e altri \"Dialoghi\", carmi latini e rime religiose. Addolorato per la morte di Scipione Gonzaga, gli dedic\u00f2, nel marzo 1593, \"Le lagrime di Maria Vergine\" e \"Le lagrime di Ges\u00f9 Cristo\". Tasso aveva intanto finito di rivedere il poema, e sempre nel 1593 vide la luce a Roma, per i tipi di Guglielmo Facciotti, la \"Gerusalemme conquistata\".\nEsistono inoltre chiare testimonianze del fatto che ci fosse l'intenzione di incoronare Tasso in Campidoglio, nonostante alcuni studiosi si siano ostinati a negarlo e a considerarla un'invenzione del poeta. \u00ab\u00c8 veramente degno il Signor Torquato Tasso di esser celebrato in questi medesimi tempi come raro per la sua poesia, ed \u00e8 parimente degno della grandezza dell'animo del Signor Cinzio Aldobrandini di erigergli una statua laureata, con mill'altre cerimonie e specie, come dicono che tosto si vedr\u00e0, e dargli luogo in Campidoglio fra le pi\u00f9 degne ed antiche cerimonie [...]\u00bb, rivela Matteo Parisetti in una lettera ad Alfonso II, risalente all'agosto del 1593.\nLo stesso Tasso \u00e8 esplicito al riguardo: \u00abQui in Roma mi voglion coronar di lauro\u00bb, scrive al Granduca di Toscana il 20 dicembre 1594, \u00abo d'altra foglia\u00bb. Sennonch\u00e9, pur essendo ancora bisognoso di soldi e continuando a fare richiesta per ottenerli, il poeta sentiva sempre pi\u00f9 lontane le preoccupazioni del mondo, e sempre meno si curava della vanit\u00e0 e dei successi terreni. La salute, dopo la parentesi napoletana, andava aggravandosi nuovamente, e Torquato cominciava a capire che la fine non era lontana. Per questo ritorn\u00f2 alle falde del Vesuvio, per concludere rapidamente in proprio favore la questione legata all'eredit\u00e0 materna: il risultato fu soddisfacente, acconsentendo il principe di Avellino a versargli duecento ducati all'anno, ai quali vanno aggiunti cento ducati annui che il Papa si risolver\u00e0 a dargli a partire dal febbraio 1595.\nA Napoli rimase dal giugno al novembre del 1594, alloggiato al monastero benedettino di san Severino, sempre pi\u00f9 votato alla vita monastica e attratto ancora dalla letteratura agiografica. Fu probabilmente nei mesi trascorsi presso i benedettini che Tasso abbozz\u00f2 l'incompiuta \"Vita di San Benedetto\". Alla fine dell'anno ritorn\u00f2 a Roma.\nCambi\u00f2 citt\u00e0 per l'ultima volta: la fine era dietro l'angolo. Riconosciuta la definitiva infermit\u00e0 che gli rendeva ormai impossibile scrivere e correggere, non sent\u00ec pi\u00f9 che un ultimo bisogno, tralasciando tutto il resto, il bisogno della \u00abfuga dal mondo\u00bb. Il 1\u00ba aprile entr\u00f2 al monastero di S. Onofrio, sul Gianicolo, senza pi\u00f9 nemmeno curarsi del fatto che il \"Mondo creato\" non era stato ancora rivisto. Tutto svaniva, di fronte all'importanza di prepararsi al trapasso: \u00abChe dir\u00e0 il mio signor Antonio, quando udir\u00e0 la morte del suo Tasso? E per mio avviso non tarder\u00e0 molto la novella, perch'io mi sento al fine de la mia vita [...] Non \u00e8 pi\u00f9 tempo ch'io parli de la mia ostinata fortuna, per non dire de l'ingratitudine del mondo\u00bb. Tutto perdeva importanza, a fronte della dolcezza della \u00abconversazione di questi divoti padri\u00bb, che cominciava \u00abla mia conversazione in cielo\u00bb.\nIl 25 aprile, all'\u00abundecima ora\u00bb, Torquato Tasso moriva all'et\u00e0 di 51 anni. Era una morte serena, ricevuta con tutti i conforti dei sacramenti: \u00abLa morte del Tasso \u00e8 stata accompagnata da una particolar grazia di Dio benedetto, perch\u00e9 in questi ultimi giorni le duplicate confessioni, le lagrime e insegnamenti spirituali pieni di piet\u00e0 e di giudizio, mostrarono che fosse affatto guarito dall'umor malinconico, e che quasi uno spirito gli avesse accostato al naso l'ampolle del suo cervello\u00bb.\nVenne sepolto nella Chiesa di Sant'Onofrio al Gianicolo.\nPresso il monastero, accanto alla strada \u00e8 ancora visibile la \"rampa della quercia\", dove si trova il tronco nero di una quercia secolare sostenuto da un sopporto metallico. Secondo la tradizione locale si tratta della cosiddetta \"quercia del Tasso\", l'albero alla cui ombra il poeta spesso sedeva per riposarsi.\nOpere.\nRinaldo.\nAll'et\u00e0 di diciotto anni Tasso riprese la materia del romanzo cavalleresco e nel 1562 pubblic\u00f2 il \"Rinaldo\", poema in ottave che narra in dodici canti (circa 8000 versi) la giovinezza del paladino della tradizione carolingia e le sue imprese di armi e di amori. Nella prefazione al poema Tasso dichiara di voler imitare in parte gli \"antichi\" (Omero e Virgilio), in parte i \"moderni\" (Ariosto). Si concentra per\u00f2 su un unico protagonista, secondo le esigenze di unit\u00e0 proposte dall'aristotelismo. Si tratta di un'opera tipicamente giovanile, ancora priva di originalit\u00e0, ma compaiono gi\u00e0 alcuni temi e toni fondamentali che caratterizzeranno il Tasso maturo e formato culturalmente.\nRime.\nTorquato Tasso compose un gran numero di poesie liriche, lungo l'arco di tutta la sua vita. Le prime furono pubblicate nel 1567 col titolo di \"Rime degli Accademici Eterei\". Nel 1581 uscirono \"Rime e prose\". Tasso lavor\u00f2 fino al 1593 ad un riordino complessivo dei testi, distinguendo rime amorose e rime encomiastiche. Previde poi una terza sezione, dedicata alle rime religiose e una quarta di rime per musica, ma non realizz\u00f2 il progetto.\nNelle \"Rime amorose\" \u00e8 ben riconoscibile l'influenza della poesia petrarchesca e della vasta produzione petrarchistica del Quattrocento e Cinquecento; contemporaneamente, per\u00f2, il gusto per le preziosit\u00e0 linguistiche e l'intensa sensualit\u00e0 rivelano l'evoluzione verso un linguaggio nuovo che maturer\u00e0 nel Seicento. L'uso frequente di forme metriche poco usate dai poeti precedenti, come il madrigale, e la raffinata musicalit\u00e0 dei versi fecero s\u00ec che molti di essi fossero musicati da grandi autori come Claudio Monteverdi e Gesualdo da Venosa.\nPi\u00f9 solenni e classicheggianti le \"Rime encomiastiche\", dedicate alle figure e alle famiglie signorili che ebbero rilievo nella vita del poeta. Per la loro creazione si ispira a Pindaro, Orazio e al celebre Monsignor della Casa. Fra tutte, la pi\u00f9 famosa \u00e8 la \"Canzone al Metauro\", intessuta di elementi autobiografici.\nLe \"Rime religiose\" sono caratterizzate dal tono cupo e plumbeo, forse dovuto al fatto che le scrisse negli ultimi anni di vita. Qui il poeta manifesta il desiderio di sconfiggere l'ansia esistenziale e il tormentoso senso del peccato attraverso la fede e l'espiazione.\nDiscorsi dell'arte poetica.\nAttorno alla met\u00e0 degli Anni Sessanta scrisse i quattro libri dei \"Discorsi dell'arte poetica ed in particolare sopra il poema eroico\", letti all'Accademia Ferrarese e pubblicati molto pi\u00f9 tardi, nel 1587, dal Licino. Il testo fornisce una chiara visione della concezione tassesca del poema eroico, piuttosto distante da quella ariostesca, che dava la prevalenza all'invenzione e all'intrattenimento del pubblico.\nPerch\u00e9 possa essere giudicato di buon livello, deve basarsi su un evento storico, da rielaborare in modo inedito. Infatti, \u00abla novit\u00e0 del poema non consiste principalmente in questo, cio\u00e8 che la materia sia finta, e non pi\u00f9 udita; ma consiste nella novit\u00e0 del nodo e dello scioglimento della favola\u00bb.\nAl \"verosimile\" deve essere unito il \"meraviglioso\", e Tasso trova l'unione perfetta di queste due componenti nella religione cristiana. \"Intiera\", l'opera deve essere \"una\", ossia prevedere l'unit\u00e0 d'azione, ma senza schemi rigidi: ci pu\u00f2 essere largo spazio per la \"variet\u00e0\", e per la creazione di numerosi racconti nel racconto, e in questo senso la \"Gerusalemme liberata\" costituisce una piena realizzazione delle idee dell'autore. Lo stile, infine, deve adeguarsi alla materia, e variare tra il \"sublime\" e il \"mediocre\" a seconda dei casi.\nAminta.\nL\"'Aminta\" \u00e8 una favola pastorale composta nel 1573 e pubblicata nel 1580 ca.\nPresenta un prologo, 5 atti, un coro. Ogni canto si conclude a lieto fine.\nHa ispirato la composizione della favola pastorale \"Flori\" di Maddalena Campiglia lodata dallo stesso Torquato Tasso.\nRe Torrismondo.\nIntorno al 1573-1574, sulle ali dell'entusiasmo per il successo dell'\"Aminta\" Tasso incominci\u00f2 una tragedia, \"Galealto re di Norvegia\", che per\u00f2 interruppe alla seconda scena del secondo atto. Il poeta la riprese e la complet\u00f2 a Mantova, subito dopo la liberazione dall'Ospedale di Sant'Anna cambiando per\u00f2 il titolo, diventato \"Re Torrismondo\", e il nome del protagonista. L'ambientazione \u00e8 nordica: in essa sono frequenti le immagini di distese boschive. In questo, il Tasso mostra la sua forte curiosit\u00e0 per le leggende nordiche, come ad esempio mostra la lettura dell\"'Historia de gentibus septentrionalibus\" di Olao Magno.\nL'\"editio princeps\" \u00e8 quella bergamasca del 1587; seguirono a ruota le edizioni di Mantova, Ferrara, Venezia e Torino, ma poi ci fu un lungo silenzio. L'opera fu rappresentata per la prima volta soltanto nel 1618 al Teatro Olimpico di Vicenza.\nIl \"Re Torrismondo\" \u00e8 molto importante perch\u00e9 anticipa le tragedie barocche, nelle quali si riprendono alcune caratteristiche fondamentali delle tragedie senecane: la \"meditatio mortis\" (il Memento mori) e il gusto dell'orrido. Nel Tasso, per\u00f2, ci\u00f2 che compare fortemente e caratterizza le sue tragedie \u00e8 il conflitto intimo che dilania l'animo dei personaggi: l'uomo si sente intrappolato dal fato, poich\u00e9 impossibilitato all'agire, a modificare il corso degli eventi ormai gi\u00e0 predisposti.\nTuttavia, la critica non si \u00e8 espressa positivamente in merito all'opera: Angelo Solerti e Francesco D'Ovidio si sono mostrati ostili verso il \"Torrismondo\" come lo erano stati nei confronti degli \"Intrichi d'amore\", e severo si \u00e8 dimostrato anche Umberto Renda, che alla tragedia ha dedicato una monografia. Ancora pi\u00f9 duro il giudizio di Eugenio Donadoni, che arriv\u00f2 a parlare di \u00abopera di un ex-poeta, non pi\u00f9 di un poeta\u00bb, e nemmeno Giosu\u00e8 Carducci, pur apprezzando lo sforzo di unire elementi pagani e religiosi, classici ed esotici, ha ritenuto il dramma degno dell'ingegno tassesco. Solo Luigi Tonelli, nel 1935, ha fatto presente che superava pur sempre \u00abla maggior parte delle tragedie cinquecentesche e rivaleggiava con le migliori del tempo\u00bb.\nGerusalemme liberata.\nLa \"Gerusalemme liberata\" \u00e8 considerata il capolavoro di Tasso. Il poema tratta di un avvenimento realmente accaduto, ossia la prima crociata. Tasso inizi\u00f2 a scrivere l'opera con il titolo di \"Gierusalemme\" nel 1559 durante il soggiorno a Venezia e la concluse nel 1575. L'opera fu pubblicata integralmente nel 1581 con il titolo di \"Gerusalemme liberata\". In seguito alla pubblicazione del poema il poeta rimise mano all'opera e la riscrisse eliminando tutte le scene amorose e accentuando il tono religioso ed epico della trama. Cambi\u00f2 anche il titolo in \"Gerusalemme conquistata\". In realt\u00e0 la \"Conquistata\" fu immediatamente dimenticata e la redazione che continu\u00f2 ad avere grande successo e ad essere ristampata, in Italia e nei paesi stranieri, fu la \"Liberata\".\nI Dialoghi.\nLa stesura di prose dialogiche impegn\u00f2 Tasso fin dal 1578, anno della composizione del \"Forno overo de la Nobilt\u00e0.\"\nLa dialogistica tassiana \u00e8 stata da sempre relegata al margine dalla critica: De Sanctis accenna soltanto al \"Minturo overo della Bellezza\", limitandosi ad asserire che Tasso da giovane fu \u201cinfetto dalla peste filosofica\u201d.\nUn giudizio a dir poco sminuente se si considera che il poeta compose venticinque dialoghi (e questa \u00e8 solo la cifra canonica; non si fa riferimento, infatti, agli abbozzi e ai rimaneggiamenti) e vi pose il suo impegno fino alla morte.\nUna valutazione pi\u00f9 precisa \u00e8 fornita da Donadoni: lo studioso dedica un intero capitolo della sua monografia ai \"Dialoghi\" indagandone trame, fonti e suggestioni. La prima edizione moderna del \"corpus\" dialogico tassiano \u00e8 quella di Guasti (1858-1859), il quale, per\u00f2, non riuscendo a reperire tutti i manoscritti dei \"Dialoghi\" si basa sui testimoni a stampa, dando vita ad un\u2019edizione, che presenta corruttele da far rabbrividire i moderni filologi.\nUn grande passo in avanti nella fortuna dei \"Dialoghi\" \u00e8 rappresentato dall\u2019edizione critica di Ezio Raimondi pubblicata nel 1958, di capitale importanza per gli studiosi tassiani i quali, ancora oggi, continuano a considerarla punto di riferimento. Raimondi consider\u00f2 i \"Dialoghi\" tassiani come opere postume, scegliendo la versione pi\u00f9 attendibile fra manoscritti e stampe in base alla loro storia individuale.\nQuesto criterio non \u00e8 stato accettato da Stefano Prandi e Carlo Ossola, i quali hanno proposto un\u2019edizione storica dei \"Dialoghi\" che tenesse conto dei testi effettivamente circolanti all\u2019epoca dello scrittore. L\u2019edizione in realt\u00e0 non ha mai visto la luce e si \u00e8 fermata al 1996 ad uno \"specimen\" che avrebbe dovuto anticipare una successiva edizione completa.\nNegli ultimi anni gli studiosi della prosa tassiana sono aumentati: si \u00e8 posta attenzione al Tasso politico, con due edizioni commentate della \"Risposta di Roma a Plutarco\" e al Tasso egittologo di cui si \u00e8 occupato Bruno Basile. Non mancano letture dei singoli dialoghi: Basile e Arnaldo Di Benedetto si sono occupati del \"Padre di Famiglia\" (rispettivamente, \"Fonti culturali e invenzione letteraria nel \u00abPadre di famiglia\u00bb di Torquato Tasso\"; e \"Torquato Tasso, \u00abIl padre di famiglia\u00bb\"); Emilio Russo del \"Manso\" (\"Amore e elezione nel \"Manso\" di Torquato Tasso\"), Massimo Rossi del \"Malpiglio Secondo\" e del \"Rangone\" (\"Io come filosofo era stato dubbio. La retorica dei \"Dialoghi\" di Tasso\"); Maiko Favaro, dopo la monografia di Prandi/Ossola, ha offerto una puntuale lettura del \"Forno\", premiata con il premio Tasso 2016 (\"Le virt\u00f9 del tiranno e le passioni dell\u2019eroe. Il \u201cForno overo de la Nobilt\u00e0\u201d e la trattatistica sulla virt\u00f9 eroica\"); Angelo Chiarelli si \u00e8, invece, occupato del \"Malpiglio overo de la corte\" (\"Una \u00abcongregazione di uomini raccolti per onore\u00bb. Tentativi di aggiornamento della teoria cortigiana nella dialogistica e nella prosa tassiana\"), preceduto dal contributo di Massimo Lucarelli sullo stesso argomento (\"Il nuovo \u00abLibro del Cortegiano\u00bb: una lettura del \u00abMalpiglio\u00bb di Tasso\") e del \"Costante\" (\"\u00abQuesta concordia \u00e8 sempre nelle cose vere\u00bb. Note per una contestualizzazione de \u00abIl Costante overo de la clemenza\u00bb di Tasso\").\nL'edizione critica di Raimondi fornisce il testo dei venticinque dialoghi tassiani, con un'appendice che ci permette di conoscere i manoscritti superstiti e le stampe. Questo il titolo dei vari dialoghi: \nLe sette giornate del mondo creato.\n\u00c8 un poema in endecasillabi sciolti, composto tra il 1592 e il 1594, accanto ad altre opere di contenuto religioso di impronta chiaramente controriformistica. Il poema venne pubblicato postumo nel 1607. Si fonda sul racconto biblico della creazione ed \u00e8 suddiviso in sette parti, corrispondenti come dice il titolo ai sette giorni nei quali Dio cre\u00f2 il mondo, e presenta una continua esaltazione della grandezza divina della quale la realt\u00e0 terrena \u00e8 un pallido riflesso.\n\"Le lacrime di Maria Vergine\" e \"Le lacrime di Ges\u00f9 Cristo\".\nSi tratta, come nel caso de \"Le sette giornate del mondo creato\", di due scritti facenti parte delle cosiddette \"opere devote\" del Tasso. Nello specifico, sono due poemetti in ottave che riprendono la tradizione della \"poesia delle lacrime\", in voga nella seconda met\u00e0 del Cinquecento, scritti e pubblicati nel 1593, appena qualche anno prima della morte.\nInfluenze culturali.\nLa figura del Tasso, anche per la sua pazzia, divenne subito popolare. La lucidit\u00e0 delle opere scritte durante il periodo di prigionia nell'Ospedale di Sant'Anna fece diffondere la leggenda secondo cui il poeta non era veramente pazzo ma fu fatto passare per tale dal duca Alfonso che voleva punirlo per aver avuto una relazione con sua sorella, imprigionandolo (anche se, come si \u00e8 visto, \u00e8 assai pi\u00f9 probabile che la vera ragione della reclusione consistesse nell'autoaccusa del poeta di fronte al tribunale dell'Inquisizione). Questa leggenda si diffuse rapidamente e rese particolarmente popolare la figura del Tasso, fino a ispirare a Goethe il dramma \"Torquato Tasso\" (1790).\nIn et\u00e0 romantica il poeta divenne il simbolo del conflitto individuo-societ\u00e0, del genio incompreso e perseguitato da tutti coloro che non sono in grado di comprendere il suo talento straordinario. In particolare Giacomo Leopardi, che quando si rec\u00f2 a Roma il giorno venerd\u00ec 15 febbraio del 1823 pianse sul sepolcro del Poeta in S. Onofrio (commentando in una lettera che quella esperienza era stata per lui \"il primo e l'unico piacere che ho provato in Roma\"), considerava Torquato Tasso come un \"fratello spirituale\", ricordandolo in numerosi passi dei propri scritti (tra cui quello citato) e nel \"\" (una delle \"Operette morali\").\nMolta parte della poesia recanatese \u00e8 impregnata di stile tassesco: i notturni di alcuni canti, come \"La sera del d\u00ec di festa\" o \"Canto notturno di un pastore errante dell'Asia\", richiamano quelli della \"Gerusalemme\", mentre nella canzone \"Ad Angelo Mai\" Leopardi crea una forte empatia con il \u00abmisero Torquato\u00bb, spirito fraterno \u00abconcepito come un \"alter ego\"\u00bb. I due nomi femminili pi\u00f9 celebri presenti nei \"Canti\", Silvia e Nerina, furono ripresi dall'\"Aminta\".\nIn generale, l'attenzione si spost\u00f2 dai personaggi della Liberata al dramma esistenziale vissuto dal suo autore. Pochi anni dopo, nel 1833, Jacopo Ferretti scrisse le parole del \"Torquato Tasso\", melodramma in tre atti musicato da Gaetano Donizetti e rappresentato per la prima volta al Teatro Valle. Il \"mito\" conquist\u00f2 anche Franz Liszt: era il 1849 quando l'\"apostolo del Romanticismo\" metteva in musica l'opera byroniana \"Il lamento del Tasso\", dando vita al poema sinfonico \"Tasso. Lamento e Trionfo\".\nIl poeta vicentino ottocentesco Jacopo Cabianca ha dedicato al Tasso un poema in dodici canti intitolato appunto \"Il Torquato Tasso\".\nNei primi anni del ventesimo secolo il compositore catanese Pietro Moro si concentr\u00f2 sugli ultimi momenti di vita del poeta con \"Ultime ore di Torquato Tasso\", carme in un atto sulle parole di Giovanni Prati (riviste per l'occasione da Rojobe Fogo).\nAdattamenti cinematografici de \"La Gerusalemme liberata\".\nIl primo regista a girare un film sull'opera fu Enrico Guazzoni. Lo stesso nel 1913 e nel 1918 ne far\u00e0 due remake;"}
{"id": "710600", "revid": "77358", "url": "https://it.wikipedia.org/wiki?curid=710600", "title": "Gabbiano reale del Caspio", "text": ""}
{"id": "710602", "revid": "63756", "url": "https://it.wikipedia.org/wiki?curid=710602", "title": "Oblast di Tomsk", "text": ""}
{"id": "710607", "revid": "786984", "url": "https://it.wikipedia.org/wiki?curid=710607", "title": "Gerusalemme liberata", "text": "La Gerusalemme liberata \u00e8 il maggiore poema eroico di Torquato Tasso. Esso presenta 15.336 versi endecasillabi raggruppati in 20 canti di lunghezza variabile in ottave.\nTasso inizi\u00f2 probabilmente a scrivere l'opera all'et\u00e0 di 15 anni con il titolo di \"Gierusalemme\" tra il 1559 ed il 1560 durante il soggiorno a Venezia, ma si ferm\u00f2 a 116 ottave, ben meno dei venti canti della \"Gerusalemme liberata\", composta in seguito.\nLa \"Gerusalemme liberata\" vera e propria, completata dall'autore nel 1575, fu pubblicata a Venezia senza l'autorizzazione del poeta nell'estate del 1580 da Celio Malespini con il titolo di \"Goffredo\", presso l'editore Cavalcalupo. L'edizione presentava molti errori e soltanto 14 canti.\nL'anno successivo l'opera, sempre lontano dal controllo del suo autore, ancora rinchiuso nell'Ospedale di Sant'Anna, fu pubblicata integralmente presso l'editore Viotti per cura di Angelo Ingegneri prima a Parma e poi a Casalmaggiore. Pochi mesi dopo, il 24 giugno 1581, usciva a Ferrara la prima edizione autorizzata dal Tasso, per i tipi di Baldini e a cura di Febo Bonn\u00e0.\nUscito da Sant'Anna per mediazione del principe di Mantova Vincenzo Gonzaga, il poeta rimise mano all'opera e la riscrisse da cima a fondo: espungendo gran parte delle scene amorose, accentuando il tono religioso e epico della trama, eliminando alcuni episodi. L'opera venne finalmente pubblicata nel 1593, col nuovo titolo di \"Gerusalemme conquistata\" (con dedica al cardinale Cinzio Aldobrandini, nipote del papa), opera che, dato il notevole rimaneggiamento, viene di solito considerata separatamente.\nLa prima edizione illustrata della \"Gerusalemme Liberata\" fu stampata a Genova nel 1590. Il volume comprende venti incisioni con scene del poema, in parte di Agostino Carracci e in parte di Giacomo Franco, tratte da disegni di Bernardo Castello. Agostino Carracci incise, sempre su disegno del Castello, anche il frontespizio del libro, dove compare un ritratto del Tasso.\nLa stesura della \"Gerusalemme liberata\".\nNel 1565 Tasso arriv\u00f2 alla corte di Ferrara e pot\u00e9 godere di piena tranquillit\u00e0 cos\u00ec da potersi dedicare, come gi\u00e0 Boiardo e Ariosto, alla composizione di un poema epico per la casata d'Este. Il progetto era molto antico nella fantasia del poeta: Tasso, da ragazzo aveva infatti pubblicato gi\u00e0 un \"Rinaldo\", romanzo in ottave scritto a ridosso della stampa del poema \"Amadigi\" (altro romanzo in ottave composto dal padre Bernardo nel 1560 e del quale il piccolo Torquato aveva corretto le bozze), e poi si era dedicato al \"Gierusalemme\", poema epico destinato a interrompersi: ce ne resta un canto e mezzo.\nAnche dopo le vicende editoriali travagliate dei primi anni Ottanta, descritte pi\u00f9 sopra, Tasso continuer\u00e0 a non essere soddisfatto del testo lamentando di non averlo mai reso conforme alla sua volont\u00e0. Sar\u00e0 da notare che se il Tasso accolse poche delle critiche mosse dai suoi censori, tuttavia fra il testo originale e quello andato poi in stampa, delle differenze vi furono: il caso pi\u00f9 noto \u00e8 quello del viaggio della nave della Fortuna che in origine iniziava in Levante e giungeva in America mentre, nella stampa, termina alle Canarie, taglio che rende l'intero episodio pi\u00f9 coerente al criterio dell'unit\u00e0 aristotelica che era il punto caldo delle discussioni fra il poeta e i suoi censori. Queste ottave ora mancanti, come ancora quelle del viaggio dell'aquila o quelle della visione di Rinaldo, sono raccolte sotto il nome di 'ottave estravaganti' e sono un grande documento del travaglio compositivo del poeta stesso. La \"Gerusalemme liberata\" \u00e8 divisa in 20 canti e comprende 1917 ottave; i 20 canti sono raggruppati in 5 parti, che corrispondono ai 5 atti della tragedia classica.\nMentre la sua fama dilagava, il poeta, gi\u00e0 nel carcere di Sant\u2019Anna, pensava ad un rifacimento dell'opera intera. Vi lavor\u00f2 assiduamente dopo la scarcerazione licenziando nel 1593 a Roma la \"Gerusalemme Conquistata\", opera complessa e perfettamente coerente al modello omerico e al cattolicesimo tridentino, che il Tasso chiam\u00f2 'la sua figlia prediletta', sebbene sia un'opera praticamente ignota ai lettori successivi.\nTrama.\nLa trama ruota attorno allo storico condottiero Goffredo di Buglione che, giunto al sesto anno della prima crociata a capo dell'esercito, attende la fine dell'inverno in Libano, quando gli appare l'Arcangelo Gabriele che lo invita ad assumere il comando dell'esercito e a portare l'attacco finale contro Gerusalemme.\nI \"cristiani\" accettano di eleggere Goffredo loro capo supremo e si mettono in marcia verso la Citt\u00e0 Santa. Nascono i primi scontri, e tra i cristiani si distinguono Rinaldo e Tancredi, tra i musulmani Clorinda e Argante. Dall'alto delle mura, assiste allo scontro la principessa Erminia che comunica al re di Gerusalemme Aladino i guerrieri cristiani pi\u00f9 forti. Argante, impaziente degli indugi dell'assedio, vuol risolvere con un duello le sorti della guerra, e sfida i cristiani e ad affrontarlo \u00e8 il prescelto Tancredi. L'accanito duello per\u00f2 viene sospeso per il sopraggiungere della notte e rinviato. Tuttavia intervengono i \"diavoli\" che decidono di aiutare i musulmani a vincere la guerra. Armida usa la seduzione per condurre e imprigionare i guerrieri cristiani in un castello. In seguito ad una delle molte contese che turbano il campo cristiano Rinaldo \u00e8 costretto a lasciare l'accampamento. La pagana Erminia, innamorata di Tancredi, indossa le armi di Clorinda (della quale Tancredi \u00e8 innamorato) per fuggire dalla citt\u00e0 e recarsi al campo cristiano per curare le ferite del suo amato. Tuttavia viene avvistata al chiaro di luna ed \u00e8 costretta a fuggire, trovando rifugio tra i pastori. Tancredi, credendo che ella sia Clorinda, la insegue ma viene fatto prigioniero da Armida nel castello con gli altri crociati.\nIl giorno del duello arriva e poich\u00e9 Tancredi \u00e8 scomparso viene sostituito da Raimondo di Tolosa, aiutato da un angelo. I diavoli a loro volta aiutano il musulmano e trasformano il duello in battaglia generale. Giunge al campo cristiano Carlo, il quale racconta che il principe danese Sveno, che stava raggiungendo i crociati con il suo esercito, \u00e8 stato ucciso dal sultano dei turchi Solimano. Si diffonde nel campo la notizia del ritrovamento del cadavere di Rinaldo e Argillano accusa Goffredo di averlo fatto uccidere. Quest'ultimo, con la sua autorevolezza e con l'aiuto divino, riesce a neutralizzare i disordini nati nel campo. A questo punto Solimano attacca il campo cristiano con l'aiuto di Clorinda e Argante; le sorti della battaglia si rovesciano per\u00f2 con l'arrivo dei crociati prigionieri di Armida, liberati da Rinaldo, erroneamente creduto morto per un inganno dei pagani.\nGoffredo cos\u00ec ordina ai suoi di costruire una torre per dare l'assalto a Gerusalemme, ma di notte Argante e Clorinda (di cui Tancredi \u00e8 innamorato) incendiano la torre. Clorinda tuttavia non riesce a entrare nelle mura e viene uccisa in duello, in una delle scene pi\u00f9 significative del poema, proprio da colui che la ama, Tancredi, che non l'ha riconosciuta perch\u00e9 coperta dalla corazza da combattimento. Tancredi \u00e8 addolorato per aver ucciso la donna che ama e solo l'apparizione in sogno di Clorinda gli impedisce di suicidarsi. Inoltre il mago Ismeno lancia un incantesimo sul bosco in modo che i crociati non possano ricostruire la torre in mancanza di materiale ligneo da costruzione. L'unico in grado di spezzare l'incantesimo \u00e8 Rinaldo, che \u00e8 per\u00f2 stato fatto prigioniero della maga Armida che lo trattiene presso di s\u00e9 con le sue arti magiche e femminili. Due guerrieri vengono inviati da Goffredo per cercarlo e alla fine lo trovano e lo liberano. Rinaldo, pentito di essersi lasciato irretire da Armida fino a trascurare il suo dovere di guerriero e di cristiano, vince gli incantesimi della selva e permette ai crociati di assalire e conquistare Gerusalemme. Il poema si conclude con Goffredo che pianta il vessillo cristiano all'interno delle mura della citt\u00e0 santa.\nLa poetica.\nL'idea di scrivere un'opera sulla prima crociata \u00e8 mossa da due obiettivi di fondo: raccontare la lotta tra pagani e cristiani, di nuovo attuale nella sua epoca, e raccontarla nel solco della tradizione epica-cavalleresca.\nSceglie la prima crociata in quanto \u00e8 un tema non cos\u00ec ignoto al tempo da lasciar pensare che fosse inventata, ma anche adatto all'elaborazione fantastica.\nIl tema centrale \u00e8 epico-religioso. Tasso cercher\u00e0 di intrecciarlo con temi pi\u00f9 leggeri, senza per\u00f2 sminuire l'intento serio ed educativo dell'opera. Nel poema si intrecciano due mondi, l\"idillico\" e l\"eroico\".\nGoffredo di Buglione \u00e8 il personaggio principale che raduna i cavalieri cristiani e li guida alla liberazione di Gerusalemme.\nIl centro dell'opera \u00e8 l'assedio di Gerusalemme difesa da valorosi cavalieri.\nDa un lato i principali cavalieri cristiani tra cui Tancredi e Rinaldo dall'altro il Re Aladino, Argante, Solimano e Clorinda.\nUna serie di vicende si intrecciano nell'opera e ci sar\u00e0 sempre il dualismo tra Bene e Male, e sebbene ci sia anche qui la magia, l'intervento sovrumano \u00e8 dato da Cielo ed Inferno, angeli e demoni, intrecciate con suggestioni erotico-sensuali.\nIl poema ha una struttura lineare, con grandi storie d'amore, spesso tragiche o peccaminose; come se il tema dell'amore sensuale, sebbene contrapposto a quello eroico, fosse necessario e complementare ad esso.\nSi ripropone quindi quel dissidio irrisolto tra tensione religiosa e amore terreno al quale la poesia da Petrarca in poi si era ampiamente ispirata.\nTasso si pone come obiettivo quello di allontanarsi dal Furioso di Ariosto, per rispettare i precetti letterari stabiliti dalla traduzione della Poetica (Aristotele) compiuta da Alessandro de' Pazzi nel 1536. In primo luogo respinge il meraviglioso fiabesco del romanzo cavalleresco a favore del meraviglioso cristiano: gli interventi soprannaturali di Dio, degli angeli e anche delle creature infernali, che appaiono verosimili al lettore fanno parte delle verit\u00e0 di fede. In secondo luogo, respinge anche la costruzione formale ariostesca, la quale \u00e8 caratterizzata dalla molteplicit\u00e0 delle azioni che si intrecciano tra di loro, che comprometterebbe l'unit\u00e0 di azione stabilita dai precetti aristotelici. Egli, tuttavia, riconosce che la variet\u00e0 \u00e8 necessaria per il diletto. Per conciliare questa antitesi afferma che il poema deve essere vario, ossia rappresentare pi\u00f9 situazioni (battaglie, amori, tempeste, siccit\u00e0 ecc.) ma tutte devono essere sottoposte ad un mondo unitario. In un passo dei \"Discorsi\" egli paragona il poema al mondo, che presenta notevoli variet\u00e0 di situazioni, ma tutte soggiogate alla mente ordinatrice divina. In terzo luogo, si vuole allontanare anche dallo stile medio tipico di Ariosto a vantaggio dello stile sublime. Lo stile deve avere \u00ablo splendore di una meravigliosa maest\u00e0\u00bb. Le parole devono essere \u00abperegrine\u00bb, ossia lontane dall'uso corrente. La sintassi \u00abavr\u00e0 del magnifico se saranno lunghi i periodi e lunghi i membri de' quali il periodo \u00e8 composto\u00bb.\nTasso afferma che la poesia pu\u00f2 unire al \"vero\" il \"verosimile\", a condizione di mantenere una coerenza storica nello sviluppo complessivo della vicenda. La storia, ricondotta nell'alveo dell'intervento provvidenziale di Dio, permette di realizzare lo scopo educativo e, per conseguire il diletto, che per Tasso \u00e8 l'altro fine irrinunciabile, l'elemento \"meraviglioso\" sar\u00e0 anch'esso di impronta cristiana, consister\u00e0 cio\u00e8 nella partecipazione di angeli e demoni.\nLa magia di Ariosto \u00e8 fiabesca, quella di Tasso ha un fine, \u00e8 ricondotta al contrasto tra bene e male.\nNei \"Discorsi del poema eroico\" Tasso parla della \"autorit\u00e0 della storia\" e della \"verit\u00e0 della religione\" come elementi di base del poema epico-cavalleresco. Aggiunge poi che il poeta deve avere \"licenza del fingere\" e che il poema deve far risaltare la \"grandezza e nobilt\u00e0 degli avvenimenti\" in quanto il mondo eroico deve essere il mondo della perfezione, perci\u00f2 anche il linguaggio deve essere \"illustre\".\nL'amore \u00e8 la tematica pi\u00f9 complessa, vissuta in maniera lacerante, poich\u00e9 anche se visto come peccato, poi vinto dai valori religiosi, il modo di raccontarlo dimostra che rimane un dissidio non risolto.\nCos\u00ec le storie d'amore si caricano di pathos tragico, Tancredi si innamora di Clorinda, guerriera musulmana, ed \u00e8 condannato dal destino ad ucciderla; Armida si innamora di Rinaldo.\nTra gli aspetti del proprio tempo che nel Tasso ricevono un'eco particolare, appare importante il ruolo esercitato dalla corte (corte degli Estensi) come ambiente essenziale ed irrinunciabile in cui si \u00e8 formata la fantasia e si \u00e8 modellata la vita del poeta: la corte insieme amata ed odiata, respinta e ricercata, in cui si distende e si configura il sogno di gloria e di felicit\u00e0 ed il tormento di vita; la corte come struttura che suggerisce alla poesia immagini di fasto e di grandezza e un modo particolare di intendere l'esistenza.\nLa Gerusalemme e lo spirito della Controriforma.\nUn anno dopo la nascita di Tasso era stato indetto il Concilio di Trento, tappa fondamentale del processo controriformistico.\nLa Chiesa manifestava l'ardente necessit\u00e0 di orientare gli intellettuali al fine di difendere l'ortodossia cattolica contro le confessioni riformate. Il rinnovamento del Tribunale dell'Inquisizione e l'istituzione dell'Index librorum prohibitorum contribuirono alla nascita di un clima di rimarcata attenzione alla compatibilit\u00e0 con la fede cristiana delle opere circolanti. Nello spirito della Controriforma, l'ideale dell'ortodossia prevaleva sugli ideali umanistici e rinascimentali di riscoperta del mondo classico e comportava la moderazione delle velleit\u00e0 e delle frivolezze. L'intellettuale cristiano, partecipe di questo nuovo interesse per la causa della fede, inizi\u00f2 a sentirsi responsabile dei messaggi veicolati dalle sue opere. \u00c8 proprio tale consapevolezza a plasmare una personalit\u00e0 tanto complessa quale quella del Tasso.\nL'esigenza del richiamo ai valori religiosi \u00e8 insita nel fine pedagogico della sua Gerusalemme liberata. Il poema \u00e8 teso non al solo \"delectare\", ma al \"docere\": i cristiani allora dovevano riscoprire la propria compattezza, combattendo per difendere la propria fede dalle minacce esterne, ovvero i Turchi, ed interne, ovvero le spinte disgregatrici figlie della riforma luterana. Il dover sensibilizzare la societ\u00e0 secondo lo spirito controriformistico fu motivo di particolare attenzione per il Tasso, che sent\u00ec il bisogno di sottoporre la sua opera al giudizio di otto revisori, al fine di valutare la chiarezza del messaggio educativo.\nPer il Tasso, vero manierista, conciliare, in s\u00e9 e nelle sue opere, lo spirito rinascimentale morente con la tensione religiosa significava conciliare l'unit\u00e0 con la variet\u00e0.\nA livello stilistico la molteplicit\u00e0 delle situazioni doveva essere governata da una trama unitaria e compatta in cui i diversi elementi si combinavano in una fitta rete di rapporti e di corrispondenze. Alle unit\u00e0 aristoteliche di luogo, di tempo e d'azione accost\u00f2 dunque la variet\u00e0, ovvero il susseguirsi di episodi secondari per arricchire la narrazione.\nA livello contenutistico, invece, \u00e8 evidente quella che il critico Lanfranco Caretti definisce \u201cdiscorde concordia\u201d: la contrapposizione dialettica tra la tematica eroica fondata sulla crociata, che coincide con il coinvolgimento morale dei personaggi, e quella sentimentale, susseguirsi di passione e debolezza. L'intrigo spirituale sopravvive in Tasso, lasciando emergere una sorta di \u201cbifrontismo spirituale\u201d, nel tentativo di conciliare classicismo e moderna ansiet\u00e0 religiosa. L'alterno susseguirsi di opposte prospettive, ora \u201cascendenti\u201d ora \u201cdiversive\u201d, \u00e8 simbolo del conflitto interiore dell'autore alla ricerca dell'unit\u00e0, da recuperare prima in s\u00e9 e poi nelle sue produzioni. \nCaretti vede la stabilit\u00e0 ariostesca contrapposta all'instabilit\u00e0 tassiana. Ci\u00f2 \u00e8 dovuto alla fine delle certezze del Rinascimento, quando le sorti politiche italiane erano avvolte da un'ombra di irreparabile sconfitta e si venne facendo sempre pi\u00f9 evidente il declino dello slancio attivo e fiducioso che aveva animato la civilt\u00e0 italiana, a cui si aggiunse la chiusura pi\u00f9 rigida della restaurazione cattolica. Si tratta di un'et\u00e0 in cui sull'eredit\u00e0 rinascimentale viene innestandosi \"lo spirito nuovo e inquieto di un'et\u00e0 percossa dall'urto violento della Riforma e intimamente desiderosa di una sincera \"renovatio\" morale\".\nL'equilibrio tra peccato e redenzione, tra passione ed ideale, per\u00f2, sembra sempre irrealizzabile. La tensione verso una catarsi irraggiungibile e la conseguente assenza di compattezza si traducono dunque in ansia. Si tratta della stessa ansia che rende il mondo della Liberata tormentoso e problematico. \u00c8 lo stesso senso di turbamento che avvolge il Tasso cosciente di una nuova consapevolezza: il potere dell'uomo e dell'intelletto \u00e8 limitato da condizionamenti morali e metafisici.\nCome sottolinea il Getto, il tema religioso \u00e8 presente anche con il rito e la liturgia: \"\u00c8 la prima volta che la religione, sentita come spettacolo e liturgia, trova posto nella poesia italiana\". Troviamo infatti voci essenziali del rito cattolico: le cerimonie religiose (funerali, messa, processione), i sacramenti (comunione, battesimo, confessione).\nLe fonti dell'opera.\nLa \"Gerusalemme\" \u00e8 sicuramente un'opera composita, un capolavoro che ha attinto a pi\u00f9 fonti, capace di fonderle insieme dando origine ad un testo coerente. Nelle lettere Tasso ha sempre sostenuto di voler conciliare l'esempio degli antichi con quello dei moderni, e il risultato conferma la buona riuscita delle sue intenzioni.\nLa critica ha sviscerato la \"Gerusalemme\" per estrapolarne le fonti e il loro peso, ma gli studiosi sono stati sostanzialmente concordi nell'individuazione delle opere che hanno ispirato Torquato, pur dissentendo quando si \u00e8 trattato di definirne una pi\u00f9 importante dell'altra.\nAlcuni si sono specializzati nella ricerca dei testi che pi\u00f9 hanno influenzato il capolavoro:\nAll'inizio del XX secolo Vincenzo Vivaldi ha deciso di intraprendere un'operazione piuttosto meccanica ma immensa per impegno e dedizione richieste. Vivaldi concludeva che \u00abi principali fattori della \"Liberata\" sono tre: cronache delle crociate, \"Eneide\" ed \"Iliade\", e poemi cavallereschi ed eroici italiani anteriori al poeta\u00bb. Faceva tuttavia dei distinguo, ed asseriva che se le \"Cronache delle crociate\" costituivano la base dell'opera, erano tuttavia rielaborate al punto da far rimanere, nella \"Liberata\", un sesto della verit\u00e0 storica, perch\u00e9 il resto \u00e8 dominato non solo dall'influsso di \"Eneide\" e \"Iliade\" o dall'Ariosto, dal Trissino, da Giraldi Cintio, ma anche da altri autori antichi quali Lucano o Stazio, Silio Italico o Apollonio Rodio, e naturalmente anche da Dante, Petrarca, Boccaccio, Poliziano.\nInsomma, quasi sempre rielabora episodi gi\u00e0 esistenti, perch\u00e9 la facolt\u00e0 della fantasia ebbe \u00abscarsissima\u00bb, e la fedelt\u00e0 maggiore sarebbe serbata agli antichi e all'Ariosto. La poca fantasia viene per\u00f2 compensata dalla capacit\u00e0 di fondere insieme gli elementi per creare un'opera viva e affatto nuova.\nSe discutibile \u00e8 l'epiteto di \u00abscarsissima\u00bb che Vivaldi rivolge alla fantasia del Tasso, il suo lavoro sulle fonti \u00e8 eccellente, e gli altri studiosi poco hanno aggiunto, se non in termini di \"gerarchia delle fonti\". Per il Multineddu in effetti \u00e8 l\"Eneide\" a occupare il primo posto tra i testi classici, Dante e Petrarca sono i poeti medievali con l'influenza maggiore e tra i \u00abcavallereschi\u00bb la palma va al Boiardo e all'Ariosto. Tra i cronachisti, infine, quello cui pi\u00f9 l'autore ha attinto sarebbe Guglielmo di Tiro.\nIl de Mald\u00e9 tira invece in ballo l'importanza dei riferimenti biblici e sacri. Le fonti principali sono \u00abla \"Bibbia\", le Cronache delle Crociate e i Santi Padri, con tutte quelle illustrazioni in prosa e in verso che la letteratura contemporanea e posteriore venne portando ad esaltazione delle Crociate e Cronache stesse\u00bb. Insomma, pur essendo vivi i riferimenti ariosteschi, \u00ablo spirito sacro cristiano domin\u00f2 e inform\u00f2 tutta l'alta materia e tutta l'arte\u00bb, e \u00abun'allegoria spirituale e morale sovraintese alla composizione della Gerusalemme\u00bb.\nIl richiamo all\"Iliade\" pare evidente: basti pensare al tema della guerra e al fatto che, come per gli Achei sia necessario il rientro in battaglia di Achille, cos\u00ec il campo crociato potr\u00e0 prevalere solo grazie al ritorno di Rinaldo. Si aggiunga anche l'intervento divino comune ai due poemi; tuttavia, mentre gli interventi di Dio, degli arcangeli e degli angeli (e dei demoni ad essi contrapposti) si inseriscono nella \"Gerusalemme\" nella linea della Provvidenza cristiana, quelli degli d\u00e8i che volta a volta aiutano i Greci o i Troiani sfuggono a questa dinamica di trascendenza.\nPersonaggi principali.\nGoffredo di Buglione.\nGoffredo di Buglione \u00e8 il protagonista maschile in assoluto del poema di Tasso. Egli \u00e8 il capitano dell'armata cristiana della Prima crociata contro l'esercito selgiuchide della Turchia che ha occupato Gerusalemme. Torquato Tasso si riferisce alla sua figura gi\u00e0 nel proemio, spiegando di narrare in versi le gesta del capitano che liber\u00f2 dalle mani degli Infedeli il Santo Sepolcro di Ges\u00f9. All'inizio del poema Goffredo, partito per la crociata gi\u00e0 dal 1096, non \u00e8 ancora riuscito a conquistare Gerusalemme. Giunge il 1099 e il cavaliere intrepido, avendo conquistato gi\u00e0 Costantinopoli, riceve la visita dell'Arcangelo Gabriele che lo invita a tenere duro contro i musulmani. Goffredo allora, riacquistando il coraggio e infondendolo anche nei cuori dei combattenti cristiani, manda una messaggio al reggente di Gerusalemme, Aladino, per avvisarlo del tremendo assalto che lo distrugger\u00e0. Argante per\u00f2, combattente straniero che poi si allea con Aladino, vorrebbe una tregua e si presenta a Goffredo come ambasciatore, proponendo un'alleanza con l'Egitto. Al rifiuto del Capitano, riprende di nuovo la guerra e Argante uccide il cristiano Dudone a cui Goffredo tributa i funerali. Dopo che i demoni dell'Inferno scelgono di far allontanare i cristiani dal loro obiettivo con stragi, carestie e persecuzioni spirituali, Goffredo inizia a perdere il ruolo di protagonista, venendo sostituito da Tancredi e da Rinaldo. Ricompare protagonista nella met\u00e0 del poema, nel canto VIII, XI E XIV in cui viene addirittura sospettato di tradimento dai suoi commilitoni. Quando Rinaldo, posseduto da un diavolo, uccide un compagno, fugge via dal campo in preda alla vergogna, Goffredo raccoglie le sue armi e l'armatura insanguinati. I soldati credono che sia stato lui ad uccidere Rinaldo. Dopo l'ennesimo assalto a Gerusalemme, Goffredo di Buglione viene gravemente ferito, ma risanato subito per intervento divino, affinch\u00e9 possa perseguire l'incarico affidatogli da San Michele Arcangelo. Nel frattempo Rinaldo viene sedotto dalla maga nemica Armida che lo attrae nel suo giardino incantato per fare l'amore. Rinaldo perde ogni attrazione e interesse per la guerra e rimane per molto tempo prigioniero. L'intervento di Ubaldo e Carlo, mandati da Goffredo che aveva ricevuto una visione di Rinaldo prigioniero, liberano il paladino e svergognano la maga. Dopo altre peripezie, Rinaldo si ritira in meditazione per l'errore compiuto e Goffredo, sconfitti i maggiori difensori di Gerusalemme, dichiara liberata la Citt\u00e0 Santa dalle mani degli Infedeli e adora il Santo Sepolcro.\nIl personaggio di Goffredo nel poema \u00e8 soprattutto ricordato per la sua perfezione assoluta nel fisico, nella prestazione nelle battaglie e specialmente per il carattere severo, inflessibile che non cede alle tentazioni. Tasso per celebrare la religione cristiana, essendo il periodo della Controriforma, volle scegliere un condottiero perfetto che rappresentasse in tutto e per tutto i degni successori di Ges\u00f9 Cristo nella crociata. L'esatto contrario di Goffredo \u00e8 Tancredi che, personaggio pieno di ambivalenze, \u00e8 sempre soggetto a dubbi, innamoramenti e turbe psichiche per colpa dei demoni che infestano gli animi dei cristiani. Infatti da ricordare sono il suo amore per Clorinda e l'infatuazione condannata della pastorella Erminia che prova per il paladino.\nClorinda.\nSecondo il racconto di Tasso (Gerusalemme Liberata, XII, 21-38) Clorinda \u00e8 la figlia di Sanapo, re d'Etiopia di religione cristiana. Folle di gelosia nei confronti della moglie, il re la rinchiude in una torre alla quale hanno accesso solo le sue ancelle e l'eunuco Arsete.\nLa regina \u00e8 sottomessa alla volont\u00e0 del marito e spesso si rifugia nella preghiera presso l'immagine di san Giorgio che adorna le pareti della sua stanza. Rimasta incinta partorisce una figlia bianca.\nL'evento trova spiegazione nel fatto che, avendo ella giaciuto con il marito di fronte alla raffigurazione del santo che libera la principessa dal drago, l'impressione data dall'immagine della principessa bianca dipinta, abbia influenzato l'aspetto della futura figlia. Terrorizzata dalla gelosia del marito che nonostante la sua innocenza non avrebbe creduto a nessuna spiegazione affida la bambina al suo servo, Arsete, facendogli promettere di crescerla secondo la fede cristiana, e prega san Giorgio di proteggerla.\nArsete parte in segreto con la bambina verso l'Egitto, sua terra natale; durante il viaggio si imbatte in una tigre, terrorizzato, si arrampica su un albero lasciando la bambina a terra; la tigre si avvicina e offre per allattarla le mammelle, cos\u00ec che la piccola Clorinda pu\u00f2 nutrirsi.\nArsete rimane attonito di fronte a quello che gli sembra un incredibile prodigio; allontanatasi la tigre, riprende la piccola e prosegue il suo cammino.\nViene per\u00f2 inseguito dai briganti e, scappando, si ritrova davanti ad un fiume, si tuffa sorreggendo Clorinda ma la corrente \u00e8 troppo forte; la bambina gli sfugge dalle mani, ma le onde la trasportano illesa a riva.\nDurante la notte appare in sogno ad Arsete san Giorgio (alla cui protezione si devono, infatti, l'allattamento della tigre e il miracoloso salvataggio dal fiume); egli intima ad Arsete di far battezzare Clorinda, ma il vecchio non gli d\u00e0 ascolto. Giunto in Egitto, fa svezzare la bimba in un villaggio; appena giunta alla fanciullezza Clorinda inizia ad autoeducarsi alla caccia e alla guerra (Gerusalemme Liberata, II, 39-40) rifiutando tutti gli ornamenti e le occupazioni femminili, addestrandosi nel combattimento fino ad essere in grado di seguire gli eserciti nelle campagne militare e conquistare fama e terre.\nQuando Goffredo di Buglione si prepara ad attaccare Gerusalemme e la citt\u00e0 si prepara all'assedio dei Crociati, il re Aladino sfoga la sua rabbia sui cristiani che vivono nella citt\u00e0 e condanna a morte Sofronia, una giovane cristiana che si autoaccusa del furto di un'immagine della Vergine, per salvare il resto del popolo dalla strage promessa dal re per il crimine in realt\u00e0 architettato dal mago e suo consigliere Ismeno per eliminare i cristiani.\nOlindo, innamorato segretamente di lei, si accusa per salvarla ma entrambi vengono condannati; stanno per essere giustiziati quando Clorinda ferma i carnefici. Si presenta al re che la conosce per fama e chiede la vita dei due giovani offrendo in cambio i suoi servigi nella battaglia che si sta preparando.\nAladino accetta a patto che i cristiani prendano la via dell'esilio (G.L. II, 1-38). Un giorno, durante un combattimento, la guerriera si ferma presso un fiume e si toglie l'elmo per bere: \u00e8 allora che il principe Tancredi d'Altavilla, il pi\u00f9 valoroso dei Crociati insieme a Rinaldo, la vede e si innamora di lei (G.L. I, 46-49).\nDa quel momento il principe perde di vista i suoi doveri di cristiano e di cavaliere schiavo della sua passione amorosa, tanto che durante uno scontro attaccato da lei non attacca ma anzi la chiama in disparte e le dichiara il suo amore. Di fronte alla sua dichiarazione la donna non reagisce essendo totalmente estranea al sentimento amoroso (G.L. III, 23-31).\nDurante l'assedio di Gerusalemme, Clorinda si distingue come arciera dall'alto della torre e ferisce lo stesso Goffredo (G.L. XI, 27-54), ma desiderosa di misurarsi col nemico e distinguersi con un'impresa eroica decide di introdursi nottetempo nel campo cristiano per incendiare la torre con cui i Crociati vogliono assaltare le mura (G.L. XII). Il guerriero Argante si offre di accompagnarla; il vecchio Arsete, che l'ha accompagnata fino a quel momento, cerca di distoglierla dal folle progetto narrandole per la prima volta la storia delle sue origini e di un nuovo sogno premonitore. Anche la guerriera ha fatto un sogno simile ma tace e rifiuta di lasciare il suo progetto e i valori per i quali ha sempre combattuto.\nL'impresa viene portata a compimento ma al momento del rientro tra le mura di Gerusalemme, Clorinda rimane chiusa fuori per errore. Allora Tancredi si accorge di lei e, non riconoscendola per l'armatura non sua, vede in lei solo l'incendiario della torre e rincorrendola la sfida a singolar tenzone. Il duello \u00e8 all'ultimo sangue; alla fine il principe ne esce vincitore, infliggendo alla donna una ferita mortale al petto.\nOrmai in fin di vita Clorinda riconosce al nemico la vittoria e gli chiede il Battesimo. Sono le prime luci dell'alba, Tancredi prende dell'acqua ad un vicino ruscello e le toglie l'elmo per battezzarla. Solo allora si rende conto di aver ferito a morte la donna che ama, ma reprime la sua angoscia per esaudire il suo ultimo desiderio, e la battezza. Clorinda gli d\u00e0 il segno della pace, sorride e muore serenamente in grazia di Dio.\nTancredi si dispera e gravemente ferito perde i sensi. Ritrovato dai compagni viene portato al campo dove appena rinvenuto d\u00e0 a Clorinda degna sepoltura. Non sa per\u00f2 rassegnarsi al suo crudele destino ed \u00e8 preda della disperazione e dei vaneggiamenti.\nTrova pace solo dopo che l'amata gli appare in sogno dal Paradiso dove si trova grazie a lui; la donna infatti era destinata fin dalla nascita alla conversione e alla salvezza e con la sua morte libera anche Tancredi dalla follia d'amore, facendolo tornare ai suoi doveri di combattente di Cristo. Subito dopo la morte di Clorinda la situazione della guerra si sblocca e il Santo Sepolcro viene riconquistato dai cristiani.\nClorinda \u00e8 sicuramente una delle figure in cui il Tasso ha chiuso una delle sue trame pi\u00f9 difficili, sembra quasi si tratti di un rimando alla virgiliana vergine Camilla o all'antico mito greco delle Amazzoni, le donne guerriere, che secondo la leggenda sacrificarono tutta la loro femminilit\u00e0 per la guerra. A queste caratteristiche \u201cmaschili\u201d il Tasso affianca un'aura di dolce femminilit\u00e0, rivelata solo in pochi versi e drammaticamente esaltata quando, ormai morente, ella chiede il battesimo. Si tratta quasi di un personaggio che per alcuni attimi fuggenti sembra uscire dalle sue vesti di metallo come una farfalla dalla sua crisalide o, come dice Fredi Chiappelli in \u201cStudi sul linguaggio del Tasso epico\u201d, \u00abVissuta a lungo in una larva militare, Clorinda fiorisce in tutta la sua dolcezza femminile d'improvviso e per un istante, l'istante della sua morte\u00bb. Sono interi mondi cristallizzati in pochi attimi e subito interrotti dalla foga della battaglia o dalla prematura morte della donna. Sembra quasi che si tratti di momenti eterni, fluttuanti nel tessuto temporale del racconto, fermi, statici, immobili, contemplativi.\nA queste sensualissime descrizioni fisiche si affiancarono i precetti morali, che portano il Tasso a decretare a queste storie una fine d'ineluttabile dolore. L'amore, infatti, per il poeta, non pu\u00f2 che portare ad un indebolimento degli animi e ad uno sviamento dal campo di battaglia e dalla missione sacra. Morente, Clorinda chiede il battesimo e muore da cristiana, suscitando quasi la commozione dell'autore stesso in una scena che \u00e8 espressione delle migliori doti liriche possedute dallo scrittore.\nTancredi.\nTancredi d'Altavilla \u00e8 un noto paladino fedele al Capitano Goffredo di Buglione, generale della Prima crociata contro i turchi di Gerusalemme. Egli \u00e8 l'esatto contrario del suo comandante, severo e fedele a Dio, ed ha un ruolo chiave nel poema perch\u00e9 rappresenta il dubbio, l'animo fragile umano e colui che cede spesso e volentieri alle tentazioni. Il suo amore per la nemica musulmana Clorinda \u00e8 un chiaro esempio della sua debolezza di carattere, tanto pi\u00f9 quando egli, senza riconoscerla, la uccide in combattimento. Infatti pochi giorni prima del grande assalto cristiano a Gerusalemme, i turchi selgiuchidi avevano sfoderato un'offensiva all'esercito cristiano, distruggendo il simbolo di ci\u00f2 che faceva resistere ancora Goffredo e i suoi paladini alle terribili sofferenze inflitte dai diavoli e dalle carestie. Clorinda, non riconoscendo Tancredi e viceversa per il paladino d'Altavilla, lo attacca in duello per\u00f2 ne rimane ferita gravemente. Questa, in punto di morte, chiede a Tancredi di battezzarla. Tempo prima di ci\u00f2 una pastorella, sempre \"infedele\" di nome Erminia si era innamorata di Tancredi, ma sapendo dell'impossibilit\u00e0 del loro rapporto, si rifugia sui monti, cercando di dimenticare le sue passioni. Infatti aveva gi\u00e0 cercato la fanciulla di intrufolarsi nel campo cristiano sotto mentite spoglie, ma poi era fuggita atterrita da uno scontro. Verso la fine del poema Erminia, vedendo Tancredi ferito gravemente dal duello con il saraceno Argante, lo cura sempre per\u00f2 travestendosi.\nErminia.\nFiglia del re Cassano di Antiochia, perde padre e patria quando la sua citt\u00e0 viene conquistata dai Crociati. Preda, tra molte altre, del vincitore di suo padre, il principe Tancredi, che tuttavia la onora e la protegge, Erminia finisce per innamorarsi del cortese conquistatore, tanto che la prigionia le \u00e8 ben pi\u00f9 diletta della libert\u00e0 che alla fine le viene donata (VI, 56-57).\nLa principessa \u00e8 cos\u00ec obbligata, non senza molto ben celato dolore, a lasciare il campo cristiano e a cercare rifugio insieme all'anziana madre, a Gerusalemme, citt\u00e0 alleata (VI, 59).\nTra le mura della citt\u00e0, patita dopo poco anche la perdita della madre, Erminia si strugge per amore di Tancredi, continua a vagheggiare la sua dolce prigionia, a maledire l'amara libert\u00e0 e a sognare il ritorno dell'amato, finch\u00e9 un giorno, i cristiani giungono alle porte della citt\u00e0, destando i timori della popolazione e risvegliando la sua tacita speranza.\nAlla vigilia dell'attacco mentre fremono i preparativi per la difesa, il re Aladino, la vuole accanto a s\u00e9 sulle mura, perch\u00e9 lo aiuti a riconoscere i vari eroi cristiani a lei bene noti a causa della sua prigionia (III, 12, 17). Non senza molti sospiri e mal celate lacrime Erminia nomina e descrive i principali eroi cristiani, tra cui naturalmente Tancredi, celando sotto il manto de l'odio altro desio (III 19-20; 37-40; 58-63).\nOgni volta che si trova sola, Erminia si rifugia sulla torre e qui piange e sospira; da qui osserva anche il combattimento tra Argante e Tancredi tormentandosi per la sorte dell'amato (VI, 62-63).\nNelle notti successive l'immagine del principe lacero e ferito la tormenta nei suoi incubi (VI, 65) e il desiderio di curare le sue ferite con le arti mediche apprese dalla madre, non la abbandona mai di giorno (VI, 67-68); cos\u00ec come l'amara consapevolezza che, rimanendo in citt\u00e0, sar\u00e0 invece obbligata a prestare il suo aiuto ad Argante, mettendo in ulteriore pericolo il suo amato che langue ferito nel campo cristiano.\nL'animo della fanciulla \u00e8 lacerato dal dubbio; la disperazione le fa pensare di somministrare erbe velenose ad Argante, ma la sua coscienza la porta a rifiutare tale proposito (VI, 68); il desiderio di raggiungere l'amato le fa meditare la fuga ma il dovere di salvaguardare l'onore regale la trattiene (VI, 69).\nUna vera e propria battaglia tra Onore e Amore si scatena dentro di lei; da una lato non avrebbe timore di avventurarsi fuori dal palazzo, avendo gi\u00e0 visto guerre e stragi, l'Amore poi le fornisce tutta la forza necessaria all'impresa, dall'altra per\u00f2 il dovere di conservare la sua virt\u00f9, preservata perfino durante la prigionia e il pericolo della fama di impudica le impediscono di realizzare i suoi propositi. Ma la speranza nell'amore di Tancredi quale ricompensa delle sue cure, il vagheggiamento della realizzazione dei suoi sogni, la spingono infine prevalgono (VI, 69-78).\nIndossate le armi di Clorinda, sottratte dalla sua stanza mentre la guerriera si trova in concilio di guerra, con uno scudiero ed un'ancella si reca al campo cristiano (VI, 86-92).\nAppena giunta per\u00f2, uno dei guerrieri, Poliferno, credendola la vera Clorinda, la attacca per vendicare la morte del padre ucciso dalla guerriera (VI, 108) facendola fuggire in preda al terrore (VI, 101).\nFrattanto Tancredi al quale era stato annunciato l'arrivo della donna che lui ama, insegue la non vera Clorinda, cadendo poi prigioniero nel castello di Armida.\nDopo una notte e un intero giorno di fuga, Erminia giunge sulle rive del Giordano (VII 1-5) si rifugia poi tra i pastori (VII, 14-22) presso i quali resta per qualche tempo, per poi essere rapita da un gruppo di soldati egiziani (XIX, 99) che la portano al campo dell'esercito musulmano.\nQui, la tante volte liberata e serva, alla vigilia della battaglia decisiva tra esercito Crociato e Musulmano, incontra Valfrino, inviato come spia da Goffredo, e, dopo avergli narrato la sua storia, lo prega di riportarla al campo crociato da Tancredi (XIX, 80).\nLungo la strada per\u00f2, i due incontrano lo stesso Tancredi in fin di vita dopo lo scontro decisivo con Argante; Erminia lo cura strappandolo alla morte (XIX 103-114), lui la riconosce e la ringrazia, ma in seguito al rientro del principe tra i suoi, di lei e del suo destino non si hanno pi\u00f9 notizie.\nArmida.\nArmida \u00e8 una bella maga, che lo zio Idraote, mago di Damasco, invia tra i Crociati affinch\u00e9 ne catturi il maggior numero possibile distogliendoli dalla loro missione con le sue arti magiche (IV, 23-30). Armida giunge al campo ed immediatamente i cristiani sono presi da lei (IV, 33, 1-4); dissimulando la gioia per le sue future conquiste che crede ormai certe, seguendo i consigli dello zio mago, si presenta come una principessa cacciata dal suo regno bisognosa della protezione di Goffredo e dei suoi. In presenza del capitano racconta di essere figlia di Arbilano re di Damasco e di sua moglie Cariclia, di aver perso i genitori e il regno, e di essere minacciata dal perfido zio che desidera la sua morte per usurpare il trono; chiede al capitano di darle dieci dei suoi uomini perch\u00e9 la aiutino a riconquistare il regno (IV, 33-64). Goffredo dapprima le rifiuta cortesemente l'aiuto richiesto perch\u00e9 distoglierebbe il suo esercito dalla sua missione (IV, 64-69), ma visto lo scontento dei suoi, per evitare ribellioni alla fine le concede quanto richiesto (IV, 77-82).\nVengono estratti a sorte dieci dei soldati cristiani (V, 72) ed Armida parte con loro, ma molti altri invaghiti della maga la seguono abbandonando nottetempo il campo (V, 77-85) che si trova cos\u00ec sguarnito dei principali eroi essendo anche Rinaldo lontano.\nIl piano di Armida sembra in parte realizzato; la donna conduce i suoi prigionieri al suo castello sulle rive del Mar Nero (X, 61), qui gli eroi cristiani vengono trasformati in pesci, (X, 66-68), la maga chiede loro di abbracciare la fede musulmana e di passare alla parte nemica (X, 69), al loro rifiuto li imprigiona, finch\u00e9 avendo saputo che il re d'Egitto sta radunando un esercito decide di donargli i suoi prigionieri. Proprio mentre li conduce da lui interviene Rinaldo che li libera (X, 70-71). \nArmida cos\u00ec, privata delle sue prede, decide di vendicarsi facendo prigioniero proprio il loro liberatore (XIV, 51); lo attira nel suo castello, lo induce al sonno con la sua magica arte e lo imprigiona.\nNel rimirarlo addormentato tuttavia Armida non pu\u00f2 che rimanere incantata dalla bellezza del paladino (XIV 66-68) e se ne innamora. Allora lo porta con s\u00e9 nel suo giardino sulle Isole della Fortuna perch\u00e9 nessuno le sottragga l'oggetto del suo amore (XIV, 69-71). Qui trascorre con Rinaldo, dimentico dei suoi doveri di crociato, un periodo di felici amori (XVI, 17-25), finch\u00e9 il paladino non viene riportato alla ragione dai suoi compagni Carlo ed Ubaldo inviati da Goffredo per ricondurlo alla guerra.\nArmida viene cos\u00ec abbandonata da Rinaldo in nome dei suoi doveri di combattente della fede, e rimasta sola e schernita (XVI, 35): in preda all'ira, promette vendetta (XVI, 59-60). Evoca i demoni, gli stessi attraverso i quali aveva fatto comparire il palazzo, e l'incanto cessa: tutto sparisce senza lasciare traccia (XVI, 68-69); poi vola con il carro magico fino al suo castello a Damasco, qui raduna il seguito e si prepara per unirsi all'esercito musulmano adunato dal re d'Egitto a Gaza (XVI, 73-75). Al campo Armida si mostra al sommo della sua bellezza, in veste di arciera, su un carro riccamente adornato, con un immenso seguito (XVII, 33-34).\nDi fronte al re d'Egitto e a tutto l'esercito Armida si promette a chi l'aiuter\u00e0 a realizzare la sua vendetta su Rinaldo colpevole di averla disonorata (XVII 48). Anche qui come prima nel campo cristiano i principali eroi si contendono i suoi favori e fanno a gara per tentare di compiacerla; allo stesso modo Armida illude i vari guerrieri per infiammarli ed ottenere da loro la sua vendetta (XIX, 67-70).\nGiunto il giorno della battaglia decisiva, quando la sorte arride all'esercito crociato, Rinaldo ed Armida si incontrano, la donna punta il suo arco contro il paladino e per tre volte cerca di scagliare la freccia, ma l'amore le impedisce di colpire l'amato (XX, 61-63); rimasta sola in balia dei nemici Armida viene difesa da Altamoro che abbandona per lei i suoi soldati dandole l'opportunit\u00e0 di mettersi in salvo (XX, 69-70).\nDopo aver visto tutti i suoi campioni cadere ad uno ad uno, disperando ormai la vittoria e la vendetta, fugge sul suo destriero (XX, 117) e si rifugia in una radura; qui in preda alla disperazione, medita di uccidersi con le stesse armi che non hanno saputo macchiarsi del sangue del suo nemico-amante realizzando la sua vendetta (XX, 124-127). Rinaldo giunge proprio nel momento in cui sta per trafiggersi con le sue stesse armi e la ferma (XX, 127); poi la rassicura, la invita a placare il suo animo, si dichiara suo campione e servo e promette di ricollocarla sul suo trono e di regnare al suo fianco come legittimo consorte se lei abbandoner\u00e0 la fede pagana. Armida si rasserena e accetta, si dichiara ancella sua e disposta a condividere la sua fede e il suo destino (XX, 134-136).\nRinaldo.\nAnche Rinaldo, oltre a Tancredi, \u00e8 una figura piena di difetti e ambivalenze nel poema. Combattendo per Goffredo, egli uccide incoscientemente il compagno Gernando. Fatto ci\u00f2 egli fugge dall'accampamento in preda allo sconforto. La maga Armida, nemica dei cattolici, lo attrae a s\u00e9 con la seduzione e il piacere. Rinaldo viene catturato e costretto ad amare Armida nella sua casa incantata. Goffredo, non vedendo pi\u00f9 Rinaldo, viene accusato dai suoi commilitoni di averlo ucciso e quindi, fattasi la situazione insostenibile, spedisce i soldati Carlo e Ubaldo in casa di Armida perch\u00e9 liberino Rinaldo. Infatti Goffredo di Buglione aveva scoperto la prigione del paladino grazie ad un intervento divino, dato che egli fu il prescelto dall'Arcangelo Gabriele per conquistare Gerusalemme. Ubaldo e Carlo dapprima si trovano a combattere contro i sortilegi della maga, addirittura uccidendo un drago sputafuoco, Rinaldo vedendo la sua immagine riflessa nello scudo del suo compagno vede la parte deformata ed oscura di s\u00e9 (tema del doppio). Tornato tra i suoi soldati, Rinaldo ottiene il perdono da Goffredo e si ritira in meditazione sul Monte Oliveto. Verso la fine del poema egli, che \u00e8 l'unico ad aver superato la propria paura, taglia la legna della foresta incantata di Saron e porta la cristianit\u00e0 alla vittoria.\nLa lingua.\nLo stile del Tasso si distingue per un \"parlar disgiunto\", per un verseggiare rotto da frequenti figure retoriche e metriche: chiasmo, enjambement, inversione, antitesi, anadiplosi, allitterazione, anafora.\nI versi sono spezzati all'interno da forti cesure.\nAd esempio a proposito di Clorinda e Tancredi il Tasso scrive: \"Segue egli impetuoso, ||onde assai prima /che giunga, in guisa avvien ||che d'armi suone, / ch'ella si volge e grida: ||\"O tu, che porte, / che corri s\u00ec?\".||Risponde:||\"E guerra e morte\"./ \n\"Guerra e morte avrai\", ||disse\u2026\nSono presenti due enjambement tra il primo e il secondo verso e tra il terzo ed il quarto; allitterazione di \"g\" e \"n\" nel secondo verso; anafora di \"che\" nel secondo, terzo e quarto verso; anadiplosi in \"guerra e morte\" tra i due versi. Cesure evidenti ci sono a met\u00e0 dei versi.\nEdizioni.\nTasso aveva completato l'opera nel 1575, ma fu poi riluttante a darla alle stampe, a causa di scrupoli morali che, uniti a disturbi nervosi che andavano via via aggravandosi, gli imponevano una revisione ossessiva del testo. Per questo lo sottopose al giudizio di amici, letterati e religiosi, tra cui Sperone Speroni, Flaminio de' Nobili, Scipione Gonzaga e Silvio Antoniano. Sottopose il poema persino all'Inquisizione, ricevendo due sentenze di assoluzione.\nTuttavia, nel 1580, mentre era internato nell'ospedale di Sant'Anna, fu pubblicata una prima edizione scorretta e non completa da Celio Malespini, a Venezia, presso l'editore Cavalcalupo e senza il consenso dell'autore. Tale edizione era mutila dei canti XI, XIII, XVII, XVIII, XIX, XX (il XV e il XVI erano incompleti) e recava il titolo di \"Goffredo\".\nTasso ne ebbe gran dispiacere, e l'amico Angelo Ingegneri si mise subito al lavoro per restituire una versione pi\u00f9 vicina all'originale. Sulla base di un manoscritto che aveva copiato a Ferrara nell'inverno precedente l'edizione malespiniana, diede alla luce due edizioni del poema, questa volta con tutti i canti. Fu lui a cambiare il titolo dell'opera, che divent\u00f2 cos\u00ec \"La Gerusalemme liberata\".\nTuttavia, per avere la migliore versione occorreva il consenso dell'autore, e, pur riluttante, Tasso diede a Febo Bonn\u00e0 la propria approvazione. Cos\u00ec, il 24 giugno 1581 l'opera usciva per i tipi ferraresi di Baldini, con dedica al duca Alfonso II d'Este. Segu\u00ec subito una seconda edizione dello stesso Bonn\u00e0, ancor pi\u00f9 precisa e corretta.\nPi\u00f9 tardi, nel 1584, Scipione Gonzaga, letterato amico di Tasso che disponeva di pi\u00f9 versioni in virt\u00f9 delle revisioni cui aveva sottoposto il poema per volere di Torquato, appront\u00f2 una nuova edizione, che apparve diversa dalla precedente per alcuni interventi di censura, operati sia dal curatore sia dall'autore stesso. Fu questa la versione che si afferm\u00f2 presso il pubblico.\nMolto celebre \u00e8 stata l'edizione del 1590 stampata a Genova da Girolamo Bartoli, con annotazioni di Scipione Gentili (1563-1616), Giulio Guastavini (m. 1633) e le tavole di Bernardo Castello (1557-1629). Quest'ultimo sottopose le illustrazioni al giudizio dell'autore, che le apprezz\u00f2, lodandole in un sonetto.\nIl poema riscosse subito grande successo, testimoniato dalle numerose ristampe che si susseguirono negli anni successivi. Il testo su cui esse si fondavano era quello del 1584, mentre oggi le edizioni critiche riproducono il testo non censurato del 1581. I numeri confermano l'estrema popolarit\u00e0 di cui l'opera godette sin dalla fine del Cinquecento: la \"Gerusalemme\" fu edita trenta volte nella parte finale del XVI secolo, centodieci volte nel XVII, centoquindici nel XVIII e addirittura cinquecento nel XIX.\nCome era gi\u00e0 accaduto per l\"Orlando Furioso\", il poema tassesco si diffuse a tutti i livelli sociali, e anche le persone pi\u00f9 umili ne sapevano parecchi versi a memoria. Interessante risulta un aneddoto riportato dal Foscolo: trovandosi una sera a Livorno, vide una brigata di galeotti che rincasavano dopo la giornata lavorativa, recitando i versi della preghiera dei crociati prima della battaglia.\nNell'Ottocento Severino Ferrari, uno dei pi\u00f9 validi allievi del Carducci e insigne filologo, miglior\u00f2 ulteriormente l'opera, avvalendosi dei dettami della moderna filologia, nata con il metodo del Lachmann, e rifacendosi alle edizioni del Bonn\u00e0.\nRiprese dell'opera nella musica e nella letteratura.\nLa \"Gerusalemme\" si pose immediatamente come modello del poema eroico e costitu\u00ec il punto di riferimento per le generazioni di poeti successive: Giulio Natali rilevava nel 1943 come l'opera fosse stata imitata un centinaio di volte prima che \"La secchia rapita\" di Alessandro Tassoni parodiasse il genere, dando vita al poema eroicomico.\nLa \"Liberata\" si diffuse subito anche fuori dalla penisola: si racconta come la regina d'Inghilterra, Elisabetta, si rammaricasse di non avere a disposizione un autore come il Tasso, e neanche le traduzioni si fecero attendere: la \"Gerusalemme\" ebbe presto varie versioni in latino e nelle principali lingue europee.\nLe riprese hanno naturalmente valicato i confini della letteratura: il compositore secentesco Jean-Baptiste Lully musicava una celebre \"Armida\", su libretto di Quinault, nel secolo precedente il \"Rinaldo\" h\u00e4ndeliano. Pregiatissimo il pur breve componimento monteverdiano intitolato \"Il combattimento di Tancredi e Clorinda\" (1624). Tra i personaggi del poema, quello della donna ammaliatrice, Armida, ha dominato la scena del melodramma nel Settecento: l'elenco di autori che l'hanno scelta come protagonista di una loro opera \u00e8 molto lungo e anche solo una selezione di nomi pu\u00f2 rendere l'idea dell'importanza del fenomeno: Albinoni (con due opere), Vivaldi, Jommelli (tre riprese), Traetta, Salieri, Sacchini, Gluck, Cherubini e Haydn.\nLa figura di Armida ricompare, anche se con minor frequenza, nell'Ottocento: \u00e8 celebre l\"Armida\" rossiniana, ma una certa rilevanza ebbero anche l'opera seria di Francesco Bianchi \u2013 le cui parole furono scritte da Lorenzo da Ponte \u2013 che and\u00f2 in scena al King's Theatre di Londra (1802), \"Armida e Rinaldo\", dramma in musica dell'aversano \u2013 e nipote dello Jommelli \u2013 Gaetano Andreozzi (1802), rappresentato per la prima volta al S. Carlo di Napoli, e \"Rinaldo e Armida\", ballo eroico del coreografo Louis Henry (1817, \"prima\" scaligera). In et\u00e0 romantica, Armida fu affiancata, nell'immaginario di librettisti e compositori, dal personaggio di Erminia. Alla dolce principessa saracena innamorata di Tancredi (protagonista a sua volta nel 1812 di un'opera seria di Stefano Pavesi) Luigi Antonio Calegari dedic\u00f2 una farsa giocosa in un atto (1805) e Antonio Gandini un'opera lirica (1818). La storia di Tancredi e Clorinda - gi\u00e0 oggetto di un madrigale di Claudio Monteverdi - \u00e8 stata ripresa in chiave interculturale nella omonima canzone con musica dei Radiodervish e testo di Michele Lobaccaro, pubblicata nel disco Beyond the sea del 2009.\nIn ambito letterario bisogna citare almeno l\"Enriade\" di Voltaire e la \"Messiade\" di Klopstock, che ebbero nell'opera di Tasso il modello principale.\nAdattamenti cinematografici.\nIl primo regista a girare un film sull'opera fu Enrico Guazzoni, che nel 1918 ne far\u00e0 un remake."}
{"id": "710608", "revid": "2194520", "url": "https://it.wikipedia.org/wiki?curid=710608", "title": "Manco II", "text": "Detto anche \"Manco Inca Yupanqui\" o pi\u00f9 semplicemente \"Manco II\", \u00e8 il capostipite della dinastia Inca di Vilcabamba che si confront\u00f2 alle armate spagnole dopo la conquista dello Stato peruviano. Dotato di uno spirito indomito, rappresent\u00f2 la parte migliore della stirpe incaica cercando di resuscitare quella dignit\u00e0 imperiale che aveva permesso ai suoi predecessori di operare la costruzione di un apparato statuale sulla base di una precedente configurazione di etnie disperse e in perenne lotta tra di loro.\nLa sua azione, temuta dagli iberici che vedevano in lui il fulcro di una lotta di \"reconquista\" indigena, si scontr\u00f2 con l'egoismo delle singole realt\u00e0 andine, le quali non avevano compreso la reale portata dell'invasione delle loro terre e del conseguente estremo assoggettamento delle loro istituzioni alla spietata politica di conquista dei nuovi invasori, che alla fine decisero di uccidere Manco con una trappola.\nLignaggio di Manco II.\nManco Inca era figlio di Huayna C\u00e1pac e della principessa Mama Runtu e, in quanto tale, dopo la morte di Hu\u00e1scar e di Tupac Huallpa, restava l'unico principe di sangue ancora vivente e diventava, perci\u00f2, il pi\u00f9 valido pretendente al trono degli Inca. La legittimit\u00e0 dei suoi diritti al trono era universalmente riconosciuta, nell'ambito delle genti del Cuzco, ma non era altrettanto apprezzata dalle armate di Quito che anzi, proprio per questa sua prerogativa, avevano cercato di ucciderlo.\nChalcochima, pur prigioniero, aveva brigato per mettere sul trono un figlio di Atahuallpa, ma le sue manovre erano rimaste senza esito e, con la sua morte, erano definitivamente tramontate le speranze dei sostenitori di un principe di Quito. Quizquiz, il comandante delle superstiti armate del nord, aveva compreso, suo malgrado, di non poter imporre un candidato di Quito e, nell'intento di riunire l'impero, spossato dalla guerra civile, aveva cercato di nominare un pretendente che potesse convenire a tutti i contendenti. Aveva scelto, allo scopo, il principe Paullu Inca, figlio, lui pure, di Huayna Capac, ma la cui madre era stata solo una sposa secondaria. Paullu era sembrato una valida alternativa finch\u00e9 Manco era dato per morto, ma la comparsa del principe aveva rimesso in gioco i diritti di successione a tutto vantaggio di quest'ultimo.\nIncontro con gli Spagnoli.\nIl principe Manco incontr\u00f2 per la prima volta gli Spagnoli di Francisco Pizarro sulle colline di Vilcaconga, a circa trenta chilometri dal Cuzco. Il giovane erede di Huayna Capac era accompagnato soltanto da un pugno di nobili fedeli ed era in fuga, braccato dagli uomini di Quizquiz. Vi \u00e8 discordanza tra i vari cronisti circa la data del suo incontro con le armate iberiche. Sancho de la Hoz, il cronista ufficiale della spedizione, asserisce che giunse il giorno dopo l'esecuzione di Chalcochima, avvenuta il 13 novembre a Jaquijahuana, l'attuale cittadina di Anta. Gli altri cronisti, invece, dichiarano che Manco arriv\u00f2 il giorno precedente e un \"conquistador\", in particolare, Juan de Pancorvo, racconta che egli ebbe un ruolo determinante nella condanna al rogo dell'anziano condottiero di Quito.\nConsiderando che Sancho de la Hoz scrisse la sua cronaca contestualmente ai fatti narrati, mentre gli altri \"conquistadores\" resero le proprie testimonianze molti anni dopo, si \u00e8 propensi a dare maggior credito al segretario di Pizarro, anche perch\u00e9 non si comprende l'utilit\u00e0 di una distorsione degli avvenimenti in questo frangente. In ogni caso, il principe fuggitivo collabor\u00f2 con gli stranieri e fu solo perch\u00e9 Manco diede il suo permesso che gli Spagnoli poterono entrare nella capitale, Cuzco. Una volta l\u00ec fu eletto imperatore con un consenso generale tra le panacas, e non, come \u00e8 stato erroneamente inteso fino ad oggi, nominato da Pizarro come Inca fantoccio.\nManco forniva molti motivi di interesse alle genti di Pizarro. Era un possibile sovrano legittimo e come tale poteva radunare intorno a s\u00e9 tutti i sudditi dell'impero. Inoltre rappresentava la componente fedele a Hu\u00e1scar e sarebbe diventato un naturale punto di riferimento per gli inca ostili a Quizquiz che, al momento, restava l'unico nemico potenziale capace di contendere il possesso del Cuzco. Il principe venne cos\u00ec rassicurato sulle intenzioni, al suo riguardo, dalle genti straniere, e con la promessa di una futura investitura si apprest\u00f2 a favorire la loro avanzata verso la capitale occupata dagli eserciti del nord.\nFase di collaborazione.\nLa conquista del Cuzco a fianco degli Spagnoli.\nManco, al momento, non era in grado di radunare un esercito, ma riusc\u00ec a rendersi utile fornendo una rete di informatori che avvisarono gli Spagnoli delle intenzioni di Quizquiz. L'anziano generale aveva deciso di bruciare la capitale piuttosto che consegnarla agli invasori e gli Spagnoli mossero subito all'attacco per impedirgli di mettere in atto i suoi propositi. Quaranta cavalieri avanzarono a passo di carica, ma contrariamente alle loro supposizioni si trovarono impegnati in un combattimento talmente aspro da mettere a repentaglio la loro stessa vita.\nGli indigeni che li accompagnavano, terrorizzati dall'arrivo degli eserciti di Quito, fecero dietro-front e impacciarono i cavalieri. Molti Spagnoli vennero feriti e tre cavalli furono uccisi dalla inaspettata opposizione degli indios, che costrinsero le truppe iberiche ad una disordinata ritirata. Quizquiz avrebbe potuto approfittare di questo sbandamento, ma, guardingo com'era, sospett\u00f2 che si trattasse di una tattica per attirarlo in campo aperto e fece desistere i suoi uomini dall'inseguimento. Questa volta, il consumato veterano aveva esagerato con la prudenza. Se si fosse spinto in avanti, anche il restante corpo di spedizione di Pizarro si sarebbe trovato a mal partito e avrebbe avuto gravi difficolt\u00e0 a respingere l'attacco. L'accorto generale, pago del risultato, prefer\u00ec, invece, ritirarsi in buon ordine e lasci\u00f2 il Cuzco alla merc\u00e9 degli invasori che, assieme a Manco e alla sua guardia entrarono da trionfatori nella capitale dell'impero Inca.\nIncoronazione.\nIl bottino ricavato dalla fusione dei metalli preziosi trovati al Cuzco si rivel\u00f2 pi\u00f9 ingente ancora di quello ottenuto dal riscatto di Atahualpa. Il valore di quello di Cajamarca fu di 697.994.930 maravedis, contro i 700.113.880 maravedis del tesoro del Cuzco. Ancora una volta, si ripeterono nella capitale imperiale le fastose cerimonie che salutavano l'avvento al trono di un nuovo imperatore, ma questa volta era chiaro per tutti che l'autorit\u00e0 del sovrano era solo apparente. Per chi avesse avuto dubbi in proposito venne ripetuto il giuramento di fedelt\u00e0 che anche Tupac Huallpa aveva pronunciato.\nCampagne contro Quizquiz.\nLa prima occasione, per Manco, di vendicarsi di Quizquiz, si present\u00f2 subito dopo il suo ingresso nel Cuzco. Il principe Inca non era ancora stato incoronato sovrano, ma rispose di buon grado alla richiesta di aiuto dei suoi alleati. Su richiesta di Pizarro, che voleva inseguire le truppe di Quito, 5.000 indigeni furono messi in campo, in appoggio a 50 cavalieri spagnoli, comandati da de Soto. Manco stesso, lasciato il fratello Paullu a rappresentarlo, si diresse, alla testa dei suoi uomini, sulle tracce del nemico. La spedizione non fu coronata dal successo perch\u00e9 gli uomini di Quizquiz si dimostrarono assai agguerriti e, bruciati i ponti sull'Apurimac, impedirono, con la forza delle armi, l'avanzata delle truppe del Cuzco costringendole a rientrare nella capitale per tema di tragiche conseguenze. L'inverno fece sospendere tutte le operazioni contro Quizquiz, malgrado si temesse che le truppe di Quito potessero approfittare dell'isolamento forzato del Cuzco per attaccare il presidio di Jauja.\nIl generale di Atahualpa se ne stava, invece, tranquillamente attestato, in attesa del nemico, dietro il rifugio dei fiumi impetuosi che circondavano la capitale degli Inca. Almagro e de Soto si prepararono a partire, non appena la stagione lo avesse permesso, e Manco fece altrettanto dandosi ad arruolare gli uomini necessari. Delle voci, che mettevano in dubbio la sua lealt\u00e0, presero, per\u00f2, a circolare tra gli Spagnoli e Pizarro volle vederci chiaro. Un'inchiesta ufficiale venne istituita e numerosi testimoni vennero interrogati. Alcuni indigeni furono sottoposti alla tortura, ma non venne trovato nulla di compromettente per Manco e Pizarro, ormai tranquillizzato, gli permise di proseguire i preparativi per l'imminente spedizione.\nLe truppe partitono alla fine di gennaio del 1534, ma la loro marcia si arrest\u00f2 dopo pochi giorni, dinnanzi alle acque tumultuose del fiume Pampas. I ponti erano stati bruciati e la corrente non poteva essere superata in nessun modo. Furono necessari venti giorni di sforzi inumani perch\u00e9 gli ingegneri indios riuscissero a costruire un nuovo ponte. Manco, per\u00f2, non era tra quelli che attraversarono il fiume ai primi di marzo. Alcuni giorni prima, Pizarro lo aveva fatto rientrare al Cuzco e, solo alla met\u00e0 di aprile i due si mossero verso Jauja.\nLa cittadina aveva resistito da sola all'assalto delle truppe di Quito, ma queste, ritirandosi, si erano attestate in un luogo, naturalmente protetto che avevano ulteriormente trincerato. Manco ottenne di andare all'assalto a capo di quattromila guerrieri, accompagnati da un corpo di cavalleria spagnola agli ordini di Gonzalo Pizarro e Hernando de Soto. Lo scontro fu durissimo, ma non serv\u00ec a far sloggiare Quizquiz dalle sue posizioni. Solo dopo pochi giorni, l'accorto generale decise di lasciare spontaneamente la zona occupata e si diresse, con il suo esercito, alla volta di Quito. Questa volta, Manco e gli Spagnoli preferirono lasciar partire il loro temuto nemico senza infastidirlo.\nVessazioni da parte degli Spagnoli.\nIl primo periodo del regno di Manco II fu caratterizzato dai suoi tentativi di ripristinare l'autorit\u00e0 imperiale visibilmente compromessa agli occhi dei sudditi dell'impero. Non era facile coniugare la maest\u00e0 assoluta di un imperatore Inca con la presenza delle truppe iberiche che spadroneggiavano nella citt\u00e0. Molti dei suoi seguaci non approvavano la politica di sottomissione che sembrava seguire il giovane sovrano, ma tutti erano consci che, per il momento, ogni tentativo di rivolta sarebbe stato destinato all'insuccesso. Ci\u00f2 nonostante, Manco aveva dei rivali, anche all'interno della sua stessa famiglia.\nNeppure la tragedia in cui versava l'impero Inca era stata sufficiente a sopire le lotte dinastiche che si sviluppavano, invariabilmente, ad ogni morte di un sovrano. Questa volta era uno zio di Manco, di nome Pascac, che contestava la legittimit\u00e0 della successione, spalleggiato da alcuni nipoti. Manco aveva trovato un sostenitore in don Diego de Almagro e i suoi oppositori avevano pensato bene di appoggiarsi ai Pizarro che apparivano i rivali di quest'ultimo, ma entrambi, non avevano capito che i \"conquistadores\" non davano eccessiva importanza alle loro dispute. Francisco Pizarro aveva cercato di dirimere la controversia, ma era partito dal Cuzco senza nulla concludere.\nAlmagro era stato pi\u00f9 incisivo: aveva fatto uccidere, dai suoi uomini, un fratello di Manco che minacciava di fare altrettanto con lui, ma neppure questa azione violenta aveva concluso la questione. I dispiaceri di Manco non dovevano per\u00f2 arrestarsi alle dispute familiari. Altre e ben pi\u00f9 importanti problematiche erano destinate ad angariargli la vita. La partenza di Almagro dal Cuzco, alla volta del Cile, regione ancora da conquistare, aveva lasciato Manco nelle mani dei fratelli pi\u00f9 giovani dei Pizarro, Juan e Gonzalo. I due nuovi padroni del Cuzco, giovani ed irresponsabili, non avevano alcuna considerazione per il giovane sovrano, di cui disconoscevano l'autorit\u00e0 e che si divertivano a tormentare.\nFinch\u00e9 aveva avuto la possibilit\u00e0 di consegnare dell'oro ai nuovi dominatori della zona, Manco aveva potuto tenerli a bada, ma negli ultimi tempi le richieste dei suoi tormentatori erano aumentate e, parimenti, erano cresciute le vessazioni nei suoi confronti: Manco veniva quotidianamente ingiuriato, anche alla presenza dei suoi sudditi, i suoi averi erano depredati e le sue mogli violentate. I fratelli Pizarro e gli altri militari iberici giunsero anche a smoccolargli candele sul naso e a orinargli addosso.\nNon sappiamo se Manco avesse provato, almeno in un primo momento, una sorta di gratitudine sincera verso gli Spagnoli, ma certamente, qualsivoglia sia stato il suo sentimento iniziale, la permanenza al Cuzco con i giovani Pizarro doveva trasformarlo in un odio profondo e perenne e non per loro soltanto, ma per tutta la loro razza, con solo poche eccezioni. La partenza di Almagro per il Cile lo aveva privato del solo appoggio che aveva, tantopi\u00f9 che assieme al capitano spagnolo erano partiti anche Villac Umu, il capo dei sacerdoti, e Paullu, il fratellastro che lo aveva appoggiato nella disputa con i suoi oppositori familiari. Manco, per\u00f2, era ormai deciso a tentare qualcosa per liberarsi della presenza di quegli stranieri ed era arrivato ad un tale livello di disperazione da essere pronto a farlo, anche a costo di mettere a repentaglio la sua stessa vita.\nTentativi di fuga.\nPrima fuga dal Cuzco senza successo.\nIl ritorno di Villac Umu al Cuzco fu il segnale della rivolta per Manco. Il sommo sacerdote aveva abbandonato la spedizione di Almagro e, appena tornato, aveva reso un livido resoconto dei maltrattamenti, nei confronti degli indios, di cui si erano macchiati gli Spagnoli, durante la loro marcia attraverso il Cile. Il giovane sovrano orripilato diede la sua approvazione all'inizio della ribellione e per prima cosa convoc\u00f2 un raduno di tutti i capi indigeni da svolgere in assoluto segreto.\nLa sera convenuta, Manco si ecliss\u00f2 dal Cuzco, portando con s\u00e9 alcune delle sue mogli e i nobili pi\u00f9 fedeli. Tradito da un servo degli spagnoli, il sovrano venne prontamente catturato da Gonzalo Pizarro e riportato al Cuzco, dove gli furono riservati maltrattamenti ancora peggiori di quelli sopportati in precedenza, giungendo i suoi aguzzini, ad incatenarlo e ad esporlo, in quella guisa, al popolo.\nFuga definitiva.\nUn notevole miglioramento della condizione di Manco si ebbe con il ritorno in Per\u00f9 di Hernando Pizarro. Il distinto cavaliere non aveva nessuno degli atteggiamenti sprezzanti dei suoi esaltati fratelli minori e non odiava gli Inca. Aveva mostrato dei sentimenti di amicizia per Atahuallpa ed erano in molti a credere che questi sarebbe stato lasciato in vita se Hernando fosse stato presente a Cajamarca al momento della sua condanna.\nHernando, in effetti, per prima cosa fece liberare Manco dai ferri e gli restitu\u00ec la libert\u00e0, ingiungendo a tutti, suoi fratelli compresi, di riservargli la considerazione che la sua maest\u00e0 imponeva. Manco fu, naturalmente, grato per queste attenzioni, ma ormai aveva preso decisioni estreme e ogni sua attivit\u00e0 si rivolse a cercare il mezzo di riguadagnare la libert\u00e0 per porsi alla testa del suo popolo. Manco aveva presto scoperto che una delle debolezze di Hernando Pizarro era l'avidit\u00e0 e decise di servirsene.\nIncominci\u00f2 col fornirgli notizie sui nascondigli di alcuni monili d'oro e quando fu certo di aver guadagnato la sua fiducia gli present\u00f2 un allettante progetto. Chiese semplicemente il permesso di recarsi nella vicina valle di Yucay con Villac Umu per la celebrazione di alcune festivit\u00e0, ma rese pi\u00f9 interessante la sua richiesta promettendo di riportare una statua d'oro, a grandezza naturale, che vi era stata sepolta. L'avidit\u00e0 di Hernando era nota e non si sment\u00ec in questa occasione. Il 18 aprile 1536 Manco lasci\u00f2 il Cuzco con la sua autorizzazione e, addirittura, con una scorta d'onore di due spagnoli e un interprete ufficiale.\nProclamazione della guerra di indipendenza.\nL'incontro di Manco con i capi delle forze dell'impero avvenne a Lares, una localit\u00e0 situata presso Calca. La dichiarazione della guerra agli invasori meritava una coreografia ufficiale e, in effetti, lo scenario in cui avvenne assunse una solennit\u00e0 suggestiva e maestosa. Tutti i partecipanti al raduno indossavano i variopinti costumi che, al tempo dell'impero, erano soliti portare nelle occasioni pi\u00f9 importanti.\nManco, con indosso le insegne da Qhapaq Inca, invit\u00f2 tutti i maggiorenti presenti, capi religiosi o comandanti militari che fossero, a pronunciare un giuramento solenne. Ognuno doveva impegnarsi a sacrificare la sua vita, se fosse stato necessario, per il raggiungimento dello scopo comune e questo scopo consisteva nello sterminio o nella cacciata di ogni straniero dal sacro suolo del Tahuantinsuyo. Tutti giurarono e tutti bevvero, per consacrare il proprio impegno, attingendo una tazza di \"chicha\" da due grandi giare d'oro massiccio preparate allo scopo. La guerra ad oltranza era dichiarata.\nTrionfi e sconfitte.\nL'assedio del Cuzco.\nLa prima avvisaglia del dramma che li aspettava, arriv\u00f2 inaspettata per gli Spagnoli che ancora non si erano ripresi dalla scomparsa di Manco. Hernando Pizarro, irritato per l'accaduto di cui si sentiva responsabile, aveva inviato a Calca suo fratello Juan, con settanta cavalieri, per risolvere sul nascere ogni possibile ribellione. Quando gli Spagnoli si affacciarono sulla valle rimasero colpiti dal numero impressionante di indios che vi si trovavano, ma senza indugio, caricarono come loro abitudine. Non trovarono quasi resistenza e occuparono la cittadina senza colpo ferire. Gli indigeni li osservavano a distanza di sicurezza e il loro comportamento lasciava interdetti.\nFu un messaggero arrivato di gran carriera dal Cuzco a rivelare la vera portata della ribellione. La citt\u00e0 era assediata e quello che accadeva a Calca era ormai insignificante. Cuzco era in effetti circondata, ma gli Spagnoli non ebbero difficolt\u00e0 a rientrarvi. Gli indios, gi\u00e0 in numero impressionante, stavano arrivando da ogni parte e Manco non avrebbe dato il segnale dell'attacco prima che fossero tutti riuniti. Quando l'esercito inca raggiunse la completezza, il numero dei suoi uomini era impressionante. Le cronache dell'epoca lo stimano tra i 100.000 e i 200.000 uomini in armi. Vi furono alcune scaramucce iniziali e gli indios dimostrarono di essere assai determinati, arrivando ad uccidere uno spagnolo e il suo cavallo in aperta pianura.\nL'attacco generale avvenne il 6 maggio, un sabato, e fu sferrato simultaneamente da tutti i lati. La massa degli assalitori ebbe, quasi immediatamente, ragione delle barricate che gli spagnoli avevano approntato e costoro, disorientati, furono costretti a ritirarsi. Gli Inca allora diedero fuoco ai tetti di paglia delle case, nell'intento di stanarli, ed in effetti li costrinsero a concentrarsi nella piazza principale della citt\u00e0 e in particolare all'interno di due enormi palazzi che vi si fronteggiavano: il Suntur Huasi e l'Hatun Cancha. Per sei giorni gli Inca cercarono di penetrare le difese dei due palazzi e per sei giorni gli Spagnoli riuscirono a respingerli.\nGli ausiliari indigeni, che condividevano l'assedio con i loro padroni iberici, ebbero un'idea. Avevano notato che tutti gli attacchi giungevano dalla fortezza di Sacsahuaman, sovrastante la citt\u00e0, e proposero di conquistarla. La fortezza sembrava imprendibile, ma il coraggio della disperazione aiut\u00f2 gli Spagnoli, che per raggiungere le mura finsero di fuggire verso Lima e poi tornarono indietro per investire il lato pi\u00f9 indifeso.\nTrovarono, per\u00f2, una resistenza accanita e persero alcuni uomini, poi, in un'ultima mischia prima del tramonto, ebbero la perdita pi\u00f9 importante: quella di Juan Pizarro che, colpito al capo da una pietra, sarebbe morto dopo alcuni giorni di sofferenza. Tra attacchi e contrattacchi, la battaglia prosegu\u00ec, nei giorni seguenti, con episodi di valore da entrambe le parti.\nUno spagnolo, Hern\u00e1n S\u00e1nchez di Badajoz, scal\u00f2 da solo una torre issandosi su una fune penzolante all'interno, sotto il lancio di pietre dei suoi occupanti e, giunto al terrapieno, lo difese fino all'arrivo dei suoi commilitoni. Un inca, di nome Cahuide, tenne, quasi da solo, una torre attaccata da forze soverchianti infondendo coraggio ai suoi uomini, poi, quando fu chiaro che la fine era prossima, gett\u00f2 le armi in faccia al nemico e si lanci\u00f2 nel vuoto.\nLa fortezza infine cadde e la sua conquista permise agli Spagnoli di tirare il fiato. Non pi\u00f9 bersagliati da quella posizione dominante, avrebbero potuto intraprendere, a loro volta, attacchi e sortite, riequilibrando le forze in campo. In effetti, da quel momento la guerra assunse una dimensione nuova. Le parti si fronteggiavano e si scontravano sempre in attacchi violenti, ma era chiaro per entrambi che la vittoria dell'una o dell'altra parte si sarebbe definita in un'altra zona del conflitto, probabilmente a Lima.\nL'annientamento dei contingenti spagnoli.\nL'assedio del Cuzco non era, in effetti, che una parte della guerra totale che gli Inca avevano scatenato contro gli invasori europei. Innanzitutto a fare le spese della rivolta erano stati i proprietari europei di \"encomiendas\" isolate che erano caduti, a decine, sotto i colpi degli indigeni. Successivamente anche i contingenti spagnoli inviati ad affrontare gli indios armati erano andati incontro ad una situazione inaspettata ed assai pericolosa. Francisco Pizarro, da Lima, appena avuta notizia della ribellione aveva pensato, ovviamente, di mandare un aiuto ai suoi fratelli assediati al Cuzco.\nCominci\u00f2 con l'inviare settanta cavalieri agli ordini di un suo nipote, Diego Pizarro, poi, accortosi in ritardo dell'estensione della sollevazione, invi\u00f2 a Jauja trenta soldati sotto la guida del capitano Morgovejo de Qui\u00f1ones. Un terzo contingente di settanta cavalieri fu mandato, a sua volta, verso il Cuzco, ma lungo la strada mediana che per un buon tratto costeggia il litorale. Quest'ultimo contingente era comandato dal cognato di Pizarro, Gonzalo Tapia. Evitare le montagne poteva essere un buon piano, perch\u00e9 nulla accadde a Tapia finch\u00e9 si tenne nella pianura, ma appena la strada pieg\u00f2 verso l'interno incominciarono per lui le prime difficolt\u00e0.\nAvventuratisi in una gola e passato un fiume su un solido ponte, egli ed i suoi uomini furono affrontati dagli indigeni, che dall'alto lanciavano pietre su pietre. Pensarono bene di tornare indietro, ma il ponte era stato distrutto e, ormai in trappola, non rest\u00f2 loro altro da fare se non cadere tutti con le armi in pugno, fino all'ultimo uomo. Morgovejo frattanto aveva raggiunto Jauja ed aveva iniziato le operazioni di rappresaglia. In un villaggio erano stati massacrati cinque spagnoli e il capitano pens\u00f2 bene di bruciare vivi ventitr\u00e9 notabili.\nRiteneva, con il suo gesto, di aver ristabilito l'autorit\u00e0 iberica, ma non sapeva che, proprio in quei giorni, tutto il distaccamento di Diego Pizarro era stato annientato presso il fiume Guamanga e che l'unico sopravvissuto doveva la sua vita al desiderio di Manco di interrogare un superstite. In una gola Morgovejo perse la retroguardia e riusc\u00ec a salvarsi a stento. Raggiunto un luogo pianeggiante venne circondato e pot\u00e9 superare lo sbarramento solo grazie ad un espediente: giunta la notte, lasci\u00f2 il campo illuminato e sgattaiol\u00f2 assieme ai suoi uomini fuori dallo sbarramento. Giunto all'ultimo passo montano che lo separava da Lima, che ormai significava la salvezza, Morgovejo fu nuovamente attaccato.\nAlcuni dei suoi uomini si trascinarono alla sommit\u00e0 del passo, ma la maggior parte rimase per sempre nella gola. Tra loro vi era anche il capitano, con una gamba spezzata, che ebbe almeno la consolazione di vedere il suo servo indigeno rimanere a morire con lui, combattendo in sua difesa quando avrebbe potuto salvarsi con la fuga. Pizarro, sapute le notizie di questi disastri, ebbe finalmente chiare le dimensioni dell'insurrezione. Aveva appena inviato a Jauja venti cavalieri sotto la guida di Gonzalo de Gahete appoggiato da un fratello collaborazionista di Manco che, per l'occasione, era stato in tutta fretta nominato Qhapaq Inca.\nComprendendo di averli inviati al disastro invi\u00f2 subito, di rinforzo, altri trenta cavalieri ed alcuni fanti al comando di Francisco de Godoy. Questo secondo drappello non arriv\u00f2 mai a Jauja. Quando fu ad una giornata dalla cittadina incontr\u00f2 due spagnoli assai malconci, di cui uno con una gamba spezzata. Era tutto quello che restava degli abitanti della citt\u00e0 di Jauja e del contingente di Gahete. I cittadini erano stati sorpresi nel sonno e quelli che erano riusciti a scampare all'assalto erano stati trucidati successivamente nel luogo fortificato che avevano raggiunto in tutta fretta. I soldati di Gahete avevano, invece, trovato tutti la morte passando un fiume a guado. A Francisco de Godoy non rest\u00f2, evidentemente, che tornare in tutta fretta a Lima guardandosi indietro per tutto il percorso.\nLa battaglia di Lima.\nLe forze Inca destinate all'attacco di Lima erano comandate da un generale che aveva guadagnato le sue insegne presso le armate di Huayna Capac. Si trattava di Kizu Yupanqui, un importante nobile del Cuzco, zio di Manco II ed appartenente alla panaca Hatun Aytllo, fondata da Pachac\u00fatec. A lui si dovevano le strepitose vittorie sui contingenti spagnoli accorsi in aiuto degli assediati del Cuzco e il valore strategico delle sue iniziative faceva sperare che anche a Lima egli sarebbe stato in grado di padroneggiare la situazione.\nIn realt\u00e0 la congiuntura era affatto diversa perch\u00e9 una cosa era vincere uno squadrone a cavallo in gole impervie, dove le cavalcature erano solo d'impiccio, e un'altra cosa era affrontare una carica in campo aperto come erano, appunto, i dintorni di Lima. Ci\u00f2 malgrado, Kizu Yupanqui, per prestigio e per abilit\u00e0, era l'unico in grado di affrontare Pizarro direttamente nella sua capitale. Gli Inca si presentarono di fronte a Lima con un esercito di 50.000 uomini, perfettamente equipaggiati e divisi in squadroni ordinati.\nI conterranei di Manco resistettero ad una prima carica di assaggio, lanciata da Pedro de Lerma e contrattaccarono animosamente uccidendo un cavaliere e ferendo lo stesso de Lerma: la citt\u00e0 venne completamente circondata e le poche alture prospicienti vennero occupate dagli indigeni che le fortificarono prontamente per trasformarle in basi per i loro attacchi. Gli Spagnoli erano circa 400 e potevano contare sull'aiuto di circa 5.000 ausiliari indigeni, ma avevano il vantaggio delle fortificazioni e della mobilit\u00e0 dei cavalli.\nCi\u00f2 nonostante durante i primi giorni di guerra non riuscirono a prendere il sopravvento sugli indigeni che avevano perfettamente assimilato le tattiche necessarie per ricevere il minor danno possibile dalla cavalleria. Divisi in squadroni, gli Inca scendevano dalle alture fortificate e impegnavano il combattimento. Dopo ogni carica, un altro squadrone rilevava quello attaccato e non dava tempo di infierire sui caduti agli Spagnoli, che erano obbligati a combattere senza potersi riposare. La tattica era quanto mai efficace e, alla fine avrebbe logorato le truppe montate, riducendone la mobilit\u00e0 e gli effettivi, ma inaspettatamente Kusi Yupanqui decise di cambiare strategia.\nContro ogni aspettativa fece schierare l'esercito in campo aperto, in piena pianura e attese, a pi\u00e9 fermo, l'inevitabile carica della cavalleria. Lo stesso generale si piazz\u00f2 in prima fila circondato dai suoi ufficiali e deciso a dare l'esempio. Non \u00e8 facile spiegare il perch\u00e9 di questa manovra suicida. Dopo tanti mesi di lotte e dopo tanti successi, il generale Inca sapeva di non poter affrontare il nemico nel terreno pianeggiante senza esporsi a rischi eccessivi. Forse riteneva che gli Spagnoli fossero spaventati al punto da non poter pi\u00f9 sfruttare il vantaggio della cavalleria, o forse riteneva che i suoi uomini avessero acquisito sufficiente dimestichezza con il nemico da contrastarlo efficacemente; probabilmente non lo sapremo mai e ci dobbiamo accontentare di esaminare i fatti accaduti.\nLa carica di cavalleria infranse le prime file dell'esercito Inca e lasci\u00f2 sul campo Kusi Yupanqui e quaranta dei suoi ufficiali. La massa degli indios, per\u00f2, non si sband\u00f2 e riguadagn\u00f2 in buon ordine la relativa sicurezza delle alture fortificate continuando a rappresentare una minaccia per gli abitanti di Lima. Al mattino, quando si apprestavano a riprendere le operazioni, gli Spagnoli ebbero la gradita sorpresa di vedere alture e pianura completamente sgombre dai nemici. Durante la notte, tutto l'imponente esercito di Manco, protetto dalle tenebre, era sfilato sotto i loro occhi senza che se accorgessero. La battaglia di Lima era terminata.\nAlmagro conquista il Cuzco.\nL'economia andina non permetteva di concepire la guerra come un evento di durata indeterminata. Il benessere delle popolazioni dipendeva dai raccolti agricoli e le coltivazioni non permettevano di tralasciare arature e semine. Manco era perfettamente consapevole di avere un tempo limitato, tuttavia riteneva di potersi concedere ancora un tentativo prima di sciogliere le sue truppe. Due eventi gli impedirono, per\u00f2, di mettere in atto i suoi propositi. A Lima, Pizarro aveva costituito un nuovo distaccamento di pi\u00f9 di 500 uomini e lo aveva affidato al capitano Alonso de Alvarado, un soldato spietato e prudente che intendeva giungere al Cuzco aprendosi la strada con il terrore tra le popolazioni insorte.\nUn altro esercito si stava, per\u00f2, avvicinando al Cuzco, da tutt'altra direzione. Si trattava di quello di Almagro, di ritorno dal Cile dove era andato incontro ad un completo insuccesso. L'\"adelantado\", come veniva chiamato il socio di Pizarro, aveva perso molti uomini, ma aveva pur sempre una forza considerevole e non era certo animato da buone intenzioni nei confronti dei Pizarro che occupavano il Cuzco. Manco fu avvicinato da Almagro tramite l'Inca Paullu che aveva accompagnato gli Spagnoli in Cile, ma diffidente come era diventato, non si risolse ad allearsi con degli Spagnoli, pur contro gli odiati Pizarro.\nTra sospetti e incomprensioni si arriv\u00f2 ad uno scontro cruento tra gli Inca e gli uomini di Almagro e i seguaci di Manco furono costretti a ritirarsi. Almagro, da parte sua, sfumata la possibile alleanza con gli indigeni insorti, doveva vedersela con gli occupanti del Cuzco che, malgrado le decisioni della Corona, disconoscevano il suo buon diritto sulla citt\u00e0, e con l'avanzante esercito di Alvarado che era ritenuto fedele a Pizarro. Superiore per forze, l'esercito dei Cileni come ormai veniva chiamato, occup\u00f2 il Cuzco con un colpo di mano e fece prigionieri i tre fratelli Pizarro, poi, con tutta calma, si prepar\u00f2 ad affrontare Alvarado.\nLo scontro avvenne ad Abancay, poco lontano dal Cuzco e si risolse a favore di Almagro che invi\u00f2 il comandante nemico, fatto prigioniero, a fare compagnia agli altri reclusi nelle prigioni del Cuzco. Manco, a questo punto, comprese che la lotta per la conquista della sua capitale era finita e che doveva, urgentemente, trovare un rifugio sicuro, prima che gli Spagnoli si mettessero alla sua ricerca.\nRitiro a Vilcabamba.\nTra tutti i siti possibili, il luogo pi\u00f9 favorevole venne stimato quello di Vilcabamba.\nSi trattava di una localit\u00e0 selvaggia, non troppo lontana dal Cuzco e provvista di difese naturali invalicabili. Da un lato era protetta da immensi ghiacciai, dall'altro dal fiume Urubamba, attraversato da un unico ponte facilmente difendibile. Manco scelse come rifugio il villaggio di Victos a 2.700 metri di altezza e provvide a fortificarlo adeguatamente. Per maggior cautela, un forte contingente di truppe venne, invece, dislocato sul ponte di Chuquichaca, sull'Urubamba, con il compito di smantellarlo.\nUna volta garantita la sua sicurezza, Manco si occup\u00f2 di ripristinare le antiche usanze della sua gente e fece edificare templi acconci per deporvi le reliquie che aveva trasportato dal Cuzco. Si trattava di un simulacro di Inti, il dio Sole, delle mummie di alcuni sovrani e della \"huaca\" di Huanacauri, la pi\u00f9 rinomata vestigia della religione Inca.\nGuerriglia.\nManco aveva appena sistemato le sue difese quando dovette affrontare l'arrivo di Orgo\u00f1ez, il luogotenente di Almagro lanciato sulle sue tracce. Lo spagnolo giunse al ponte Chuquichaca prima che questo venisse completamente abbattuto e, cavalcando a spron battuto, per poco non sorprese Manco. Il sovrano riusc\u00ec a salvarsi di misura, ma dovette lasciare nelle mani dei suoi nemici tutti i suoi tesori. La triste esperienza convinse gli Inca della necessit\u00e0 di fissare la propria residenza in un luogo pi\u00f9 protetto di Victos e, a questo fine, venne scelta la localit\u00e0 detta di Vilcabamba, pi\u00f9 vicina alla zona tropicale.\nManco non aveva, per\u00f2, alcuna intenzione di limitarsi a nascondersi e la sua offensiva contro gli Europei non ebbe tregua. I suoi fedeli, nelle zone nevralgiche del Per\u00f9, infastidivano le comunicazioni degli spagnoli uccidendo quelli di loro che viaggiavano isolati e si vendicavano delle trib\u00f9 indigene che si mostravano fedeli agli invasori. A Juajua, la trib\u00f9 degli Huanca fu punita, addirittura, con la distruzione del santuario della loro divinit\u00e0, Wari Willca, ma anche gli spagnoli furono l'obiettivo delle sue scorrerie.\nA Oncoy gli Inca uccisero addirittura 24 spagnoli che davano loro la caccia e, in questa occasione, Manco caric\u00f2 personalmente i soldati nemici in sella ad un cavallo bianco catturato in precedenza. Oltre a Manco, altri comandanti Inca operavano per proprio conto in diverse regioni del Per\u00f9. Nella zona di Huanuco combatteva il generale Illa Tupac, gi\u00e0 veterano della battaglia di Lima; il sommo sacerdote Villac Umu dirigeva la rivolta sulle montagne della zona sud, sud-ovest del Cuzco e Tiso, zio di Manco, controllava la regione del Collao, intorno al lago Titicaca. Gli Spagnoli non potevano permettere che una parvenza di stato fantasma mettesse in pericolo la loro sicurezza e Pizarro, in qualit\u00e0 di Governatore del Per\u00f9, diede corso a svariate iniziative per catturare o uccidere il sovrano, ai suoi occhi, ribelle.\nManco pot\u00e9 nondimeno godere di lunghi periodi di tregua, in quanto i suoi nemici si trovarono invischiati in una serie di guerre civili tra i Pizarro ed Almagro che si concluse con la morte di quest'ultimo. Appena Pizarro pot\u00e9 riprendere l'offensiva, invi\u00f2 suo fratello Gonzalo alla caccia di Manco con trecento cavalieri e con l'Inca collaborazionista Paullu come guida. La colonna cadde in un agguato e rischi\u00f2 di essere totalmente distrutta. Quando riusc\u00ec a riguadagnare un luogo sicuro 36 spagnoli mancavano all'appello, oltre un numero imprecisato di indigeni. L'orgoglioso Gonzalo Pizarro fu costretto a chiedere rinforzi e per guadagnare tempo invi\u00f2 a Manco una ambasceria composta da due fratelli del sovrano.\nNon poteva avere un'idea peggiore perch\u00e9 Manco irato, contro quelli che considerava dei traditori, li fece immediatamente uccidere. L'interruzione delle ostilit\u00e0, per\u00f2, per poco non fu fatale a Manco perch\u00e9 un gruppo di Spagnoli riusc\u00ec a portarsi alle spalle delle sue truppe. Avvertito un attimo prima dell'attacco, Manco riusc\u00ec a sottrarsi alla cattura, ma lasci\u00f2 nelle mani del nemico, la sua consorte e un fratello a lui fedele, Cusi Rimache. Francisco Pizarro pens\u00f2 a questo punto di affidarsi alla diplomazia e chiese a Manco di trattare la resa.\nIl momento era assai propizio per gli Spagnoli perch\u00e9 avevano, da poco, catturato Villac Umu e avevano convinto Tiso alla resa, sicch\u00e9 rimanevano in armi, contro di loro, soltanto Manco e Illa Tupac. Per la mancanza di fiducia di entrambe le parti, la trattativa non and\u00f2, per\u00f2, a buon fine e Pizarro, irato, decise di vendicarsi. La moglie di Manco venne uccisa a colpi di freccia, davanti a tutta la truppa schierata e 16 maggiorenti Inca, gi\u00e0 nelle mani degli Spagnoli vennero bruciati sul rogo. Tra di loro si trovavano Villac Uma e perfino Tiso che si era arreso nove mesi prima. L'accaduto, giudicato una delle azioni pi\u00f9 sordide di tutta la conquista dagli stessi spagnoli, non modific\u00f2 minimamente l'atteggiamento di Manco e anzi, se possibile, ne aliment\u00f2 ancora la determinazione. Pizarro, dal canto suo, non sarebbe stato pi\u00f9 in grado di combattere il suo giovane rivale: i suoi giorni, ormai, erano contati.\nMorte di Manco II.\nGli Spagnoli insediati nel Per\u00f9 si affrontarono tra loro in diverse guerre civili che avrebbero dimostrato la loro natura meschina e i veri sentimenti che avevano dominato le loro azioni: l'ambizione e l'avidit\u00e0. Quando il periodo di questi scontri fratricidi avrebbe avuto termine, tutti i protagonisti della Conquista dell'impero degli Inca sarebbero gi\u00e0 scomparsi per morte violenta, tranne Hernando Pizarro che avrebbe languito, per oltre venti anni, in una prigione spagnola, per aver ucciso proditoriamente Diego de Almagro. Francisco Pizarro sarebbe stato ucciso dai seguaci di Almagro; Juan Pizarro era stato ucciso nell'assedio del Cuzco e suo fratello Gonzalo, condannato per tradimento, sarebbe morto per mano del boia.\nNon avrebbe fatto eccezione Mart\u00edn de Alcantara, un fratello di Pizarro per parte di madre, che sarebbe caduto a fianco del fratello Francisco in occasione della sua morte. Manco naturalmente viveva le vicende delle guerre civili con estrema attenzione: dal suo rifugio nascosto, assisteva alla carneficina dei suoi nemici e non poteva che rallegrarsene. D'altro canto, per\u00f2, non poteva farsi sfuggire una eventuale occasione per intervenire, qualora le circostanze lo permettessero. La sua antica inimicizia con i Pizarro lo aveva portato, naturalmente, a parteggiare per Almagro e, quando il figlio di questi aveva raccolto la sfida, la sua simpatia era andata per il giovane rampollo.\nSi era per\u00f2 limitato a fornire asilo a quanti, sconfitti, si erano salvati con la fuga e le sue truppe non erano entrate direttamente nella contesa. In occasione dell'ultima sanguinosa battaglia che aveva opposto il giovane Almagro al vicer\u00e9 Vaca de Castro, aveva accolto, alla sua piccola corte diversi gentiluomini in fuga. In un primo momento anche Almagro figlio aveva cercato di guadagnare il rifugio dell'Inca, ma una sosta al Cuzco lo aveva tradito. Sette dei suoi seguaci erano invece riusciti a porsi in salvo a Victos e vi svolgevano un'esistenza dignitosa, rendendosi utili coll'insegnare agli indigeni l'uso delle armi spagnole.\n\u00c8 probabile che proprio il consiglio interessato di questi cavalieri \"cileni\" abbia contribuito a far rigettare a Manco le offerte di accordo, assai vantaggiose per lui, che Vaca de Castro gli aveva rivolto a nome della Corona. La resa di Manco avrebbe infatti significato la fine per questi spagnoli \"ribelli\", condannati a morte dai loro compatrioti. L'ultimo sussulto di guerra civile, quello che vide Gonzalo Pizarro fronteggiare apertamente il suo Imperatore, trov\u00f2 i sette spagnoli ancora ospiti di Manco, quando arriv\u00f2 la notizia che il Cuzco era rimasto completamente sguarnito di truppe, per la partenza di tutti gli uomini validi alla volta di Lima.\nL'occasione era quanto mai propizia e Manco diede ordine ai suoi uomini di precipitarsi sulla capitale per occuparla se quelle informazioni fossero risultate veritiere. Con lui rimase soltanto un corpo di arcieri, le sue donne, i figli e, naturalmente, gli Spagnoli. Manco non sapeva che il messaggero che aveva portato la notizia aveva detto, in segreto, a M\u00e9ndez, il capo dei rifugiati, che le autorit\u00e0 erano pronte a reintegrarlo nei suoi diritti se avesse ucciso il sovrano Inca. Ignaro del pericolo Manco si dette a giocare con i suoi ospiti ad un passatempo che consisteva a lanciare dei ferri di cavallo su di un piolo. Improvvisamente Diego Mendez lo trafisse alle spalle con una daga, imitato dai suoi uomini.\nManco cadde ferito e, alle grida delle donne presenti, i suoi assassini si dettero alla fuga non senza aver cercato di uccidere anche il figlioletto del sovrano, quel Titu Cusi Yupanqui a cui dobbiamo questo racconto. La guardia del corpo sopraggiunta fin\u00ec, subito, uno degli assalitori e insegu\u00ec gli altri che cercavano di raggiungere i cavalli. Vistisi circondati, gli Spagnoli si rinchiusero in una capanna pi\u00f9 robusta delle altre, ma gli indios appiccarono il fuoco alle pareti e li costrinsero ad uscire. Tutti gli Spagnoli che avevano colpito alle spalle il re inca che aveva salvato loro la vita nonch\u00e9 offerto rifugio ed ospitalit\u00e0, andarono incontro alla morte, anche uno che, nella confusione, era riuscito ad eclissarsi in groppa ad un cavallo e che venne fermato a poca distanza. Manco sopravvisse alcuni giorni ai suoi assalitori, tre per l'esattezza: prima di morire ebbe la certezza di essere stato vendicato. La data della sua morte si colloca tra la fine del 1544 e il principio del 1545.\nDiscendenza di Manco II.\nManco Capac II ebbe due figli dalla moglie legittima, Sayri Tupac e T\u00fapac Amaru. Ambedue occuparono il trono di Vilcabamba ed ambedue lasciarono un'importante discendenza. Sayri Tupac ebbe una figlia, Beatriz Clara Coya che, andata in sposa a Martin Garcia de Loyola, nipote dell'omonimo santo, avrebbe dato inizio alla dinastia dei Marchesi di Oropesa. Tupac Amaru, da parte sua ebbe tre figli, un maschio e due femmine. Dalla figlia Juana Pinco Huaco e dal suo consorte, il curaca Felipe Condorcanqui si sarebbe sviluppata una linea di discendenza che sarebbe giunta fino a Jos\u00e9 Gabriel Condorcanqui che, sotto il nome di Tupac Amaru, avrebbe animato una famosa, quanto sfortunata rivolta indigena nel XVIII secolo.\nTra i figli illegittimi di Manco Capac II solo Titu Cusi Yupanqui raggiunse la carica di Inca supremo e la notoriet\u00e0. Egli fu infatti, per lunghi anni, il sovrano del regno di Vilcabamba e l'oggetto delle preoccupazioni degli Spagnoli. Battezzato e blandito perch\u00e9 cessasse la resistenza alle truppe iberiche, dett\u00f2 le sue memorie sotto il nome cristiano di Diego de Castro. I suoi scritti sono della massima importanza per la ricostruzione della storia incaica al tempo della Conquista. Degli altri figli di Manco Capac II si conosce pressoch\u00e9 solo il nome. Essi furono Cupac Tupac Yupanqui, Tupac Huallpa e Mama Tupac Usca. Quest'ultima spos\u00f2 uno spagnolo, Pedro de Or\u00fae, ed ebbe una figlia di nome Catalina che, sua volta sposata con un tale, L\u00fais Justiniani, mor\u00ec senza prole."}
{"id": "710609", "revid": "71699", "url": "https://it.wikipedia.org/wiki?curid=710609", "title": "Sospensione del dubbio", "text": ""}
{"id": "710610", "revid": "200568", "url": "https://it.wikipedia.org/wiki?curid=710610", "title": "Fenice", "text": "La fenice (dal greco \u03a6\u03bf\u1fd6\u03bd\u03b9\u03be latinizzato in \"Phoenix, phoenicis\", ossia \"rosso porpora\"), spesso indicata anche con gli epiteti \"araba fenice\" e \"uccello di fuoco\", \u00e8 un uccello mitologico presente nel folklore di vari popoli considerato in grado di controllare il fuoco e di rinascere dalle proprie ceneri dopo la morte.\nGli egizi furono i primi a parlare del Bennu, creatura che poi nelle leggende greche divenne la fenice, raffigurandola solitamente con la corona Atef o con l'emblema del disco solare. Contrariamente alle fenici di tutte le altre civilt\u00e0, quella egizia non era percepita come un rapace o un variopinto uccello tropicale ma come un passero (prime dinastie) o un airone cenerino e non risorgeva dalle fiamme, cui era immune (come nel mito greco e successivi), ma dalle acque.\nDescrizione.\nLa fenice in vari miti era un favoloso uccello sacro, infatti simile ad un'aquila reale, e aveva il piumaggio dal colore splendido, il collo color d'oro, rosse le piume del corpo e azzurra la coda con penne rosee, le ali in parte d'oro e in parte di porpora, un lungo becco affusolato, lunghe zampe, due lunghe piume \u2014 una rosa ed una azzurra \u2014 che le scivolano morbidamente gi\u00f9 dal capo e tre lunghe piume che pendono dalla coda piumata \u2014 una rosea, una azzurra e una color rosso-fuoco \u2014.\nIl motto della fenice \u00e8 \"Post fata resurgo\" (\"dopo la morte torno ad alzarmi\").\nPochissimi storici si domandano se sia esistita la fenice, facendo riferimento alle opere dei poeti romani, considerandola nulla di pi\u00f9 di un prodotto della fantasia dei seguaci del Dio-Sole. Alcuni, tuttavia, credono che il mito possa essere basato sull'esistenza di un vero uccello che viveva nella regione allora governata dagli Assiri.\nGli antichi la identificavano col fagiano dorato \u2013 tanto che un imperatore romano si vant\u00f2 di averne catturata una \u2013, nella Bibbia, con l'ibis o col pavone; altri, con l'airone rosso o l'airone cenerino, basandosi sull'abitudine degli antichi egizi di festeggiare il ritorno del primo airone cenerino sopra il salice sacro di Eliopoli, considerato evento di buon auspicio, di gioia e di speranza.\nCome l'airone che spiccava il volo sembrava mimare il sorgere del sole dall'acqua, la Fenice venne associata col sole e rappresentava il \"ba\" (\"l'anima\") del dio del sole Ra, di cui era l'emblema \u2014 tanto che nel tardo periodo il geroglifico del Bennu veniva impiegato per rappresentare direttamente Ra.\nQuale simbolo del sole che sorge e tramonta, la Fenice presiedeva al giubileo regale. Ed essendo colei che ri-sorge per prima, venne associata al pianeta Venere \u2014 che appunto veniva chiamato \"la stella della nave del Bennu-Asar\", e menzionata quale Stella del Mattino nell'invocazione:\nE come l'airone, che s'ergeva solitario sulla sommit\u00e0 delle piccole isole di roccia che sbucavano dall'acqua dopo la periodica inondazione del Nilo che ogni anno fecondava la terra col suo limo, il ritorno della Fenice annunciava un nuovo periodo di ricchezza e fertilit\u00e0. Non a caso era considerata la manifestazione dell'Osiride risorto, e veniva spesso raffigurata appollaiata sul Salice, albero sacro ad Osiride. Per questa stessa ragione venne riconosciuta quale personificazione della forza vitale, e \u2014 come narra il mito della creazione \u2014 fu la prima forma di vita ad apparire sulla collina primordiale che all'origine dei tempi sorse dal Caos acquatico.\nSi dice infatti che il Bennu abbia creato s\u00e9 stesso dal fuoco che ardeva sulla sommit\u00e0 del sacro salice di Eliopoli.\nProprio come il sole, che \u00e8 sempre lo stesso e risorge solo dopo che il sole \"precedente\" \u00e8 tramontato, di Fenice ne esisteva sempre un unico esemplare per volta. Da qui l'appellativo \"semper eadem\": sempre la medesima.\nEra sempre un maschio e viveva in prossimit\u00e0 di una sorgente d'acqua fresca all'interno di una piccola oasi nel deserto d'Arabia, un luogo appartato, nascosto e introvabile.\nOgni mattina all'alba faceva il bagno nell'acqua e cantava una canzone cos\u00ec meravigliosa che il dio del sole arrestava la sua barca (o il suo carro, nella mitologia greca) per ascoltarla.\nTalvolta visitava Eliopoli (la citt\u00e0 del sole, di cui era l'uccello sacro) e si posava sulla pietra ben-ben: l'obelisco all'interno del santuario della citt\u00e0 (nota originariamente col nome di \"Innu\", che significa \"la citt\u00e0 dell'obelisco\", da cui il nome biblico On).\nMorte e resurrezione.\nSecondo una versione del mito, la principale, l'araba fenice \u00e8 divenuto il simbolo della morte e risurrezione; si dice infatti \"come l'araba fenice che risorge dalle proprie ceneri\".\nDopo aver vissuto per 500 anni, la Fenice sentiva sopraggiungere la sua morte, si ritirava in un luogo appartato e costruiva un nido sulla cima di una quercia o di una palma.\nQui accatastava le pi\u00f9 pregiate piante balsamiche, con le quali intrecciava un nido a forma di uovo \u2014 grande quanto era in grado di trasportarlo (cosa che stabiliva per prove ed errori). Infine vi si adagiava, lasciava che i raggi del sole \nincendiasse , e si lasciava consumare dalle sue stesse fiamme.\nPer via della cannella e della mirra che bruciano, la morte di una fenice \u00e8 spesso accompagnata da un gradevole profumo.\nDal cumulo di cenere emergeva poi una piccola larva (o un uovo) che i raggi solari facevano crescere rapidamente fino a trasformarla nella nuova Fenice nell'arco di tre giorni, dopodich\u00e9 la nuova Fenice, giovane e potente, volava ad Eliopoli e si posava sopra l'albero sacro; per altro si dice anche che dalla gola della Fenice giunse il soffio della vita (il Suono divino, la Musica) che anim\u00f2 il dio.\nMa nella antica tradizione riportata da Erodoto, la fenice risorge ogni 500 anni, come riportato da Cheremone, filosofo stoico iniziato ai misteri egizi o da Orapollo vissuto sotto Zenone. La fenice \u00e8 una delle manifestazioni del sole, come interpretato da Sbordone che riporta una grafia tarda del nome di Osiride costituita da un occhio e uno scettro.\nStoria.\nStoricamente parlando, uno dei primi resoconti dettagliati che abbiamo \u00e8 quello dello storico greco Erodoto:\nProprio a questo resoconto di Erodoto dobbiamo l'erronea denominazione di \"Araba Fenice\".\nOvidio, ne \"Le metamorfosi\", ci narra della fenice, uccello che, giunto alla veneranda et\u00e0 di 500 anni, termine ultimo della vita concessagli, depone le sue membra in un nido di incenso e cannella costruito in cima ad una palma o a una quercia e spira. Dal suo corpo nasce poi un'altra fenice che, divenuta adulta, trasporta il nido nel tempio di Iperione, il Titano padre del dio Sole.\nOvidio dice:\nEliopoli, dove i sacerdoti di Ra conservavano gli archivi dei tempi passati. In quest'ottica, la Fenice era il nuovo profeta/messia che \"distruggeva\" gli antichi testi sacri per far risorgere una nuova Religione dai resti della precedente.\nTacito arricchisce la storia, scrivendo che la giovane fenice solleva il corpo del proprio genitore morto fino a farlo bruciare nell'altare del Sole. Altri scrittori descrivono come la fenice morta si trasformi in un uovo, prima di essere portata verso il Sole.\n\"Il Fisiologo\", primo bestiario cristiano, cita il favoloso uccello:\nLa lunga vita della Fenice e la sua cos\u00ec drammatica rinascita dalle proprie ceneri, ne fecero il simbolo della rinascita spirituale, nonch\u00e9 del compimento della Trasmutazione Alchemica \u2014 processo Misterico equivalente alla rigenerazione umana (\"Fenice\" era il nome dato dagli alchimisti alla pietra filosofale).\nGi\u00e0 simbolo della Sapienza divina (cfr. Giobbe 38 verso 36), intorno al IV secolo d.C. venne identificata con Cristo presumibilmente per via del fatto che tornava a manifestarsi 3 giorni dopo la morte, e come tale venne adottata quale simbolo paleocristiano di immortalit\u00e0, resurrezione e vita dopo la morte.\nDante Alighieri cos\u00ec descrive la Fenice:\nAl giorno d'oggi sopravvive il modo di dire \"essere una fenice\", per indicare qualcosa di cui non si conosce l'uguale, introvabile, un esemplare unico e soprattutto inafferrabile, secondo il ben noto detto di Metastasio (\"Demetrio\", atto II, scena III):\nTale strofa venne ripresa pari pari, a parte \u00abgli amanti\u00bb sostituiti con \u00able femmine\u00bb, da Lorenzo Da Ponte nel libretto di \"Cos\u00ec fan tutte\" musicato da Mozart:\nAstronomia.\nLa Fenice (abbreviazione: Phe) \u00e8 anche una costellazione dell'Emisfero Sud, vicino a Tucana (il Tucano) e Sculptor. Fu cos\u00ec chiamata da Johann Bayer nel 1603, ed \u00e8 costituita da 11 stelle. Assai curiosamente, questa costellazione \u00e8 universalmente stata riconosciuta come uccello, ed \u00e8 stata chiamata Grifone, Aquila, Giovane Struzzo (dagli arabi) e Uccello di Fuoco (dai cinesi).\nNel mondo.\nVi sono controparti della Fenice in praticamente tutte le culture: sumera, assira, inca, azteca, russa (l'uccello fatto interamente di fuoco), quella dei nativi americani (Yel), e in particolare nella mitologia cinese (Feng), ind\u00f9 e buddista (Garu\u1e0da), giapponese (Ho-oo o Karura), ed ebraica (Milcham):\nCina.\nI cinesi hanno un gruppo di cinque creature magiche (detti \"I quattro Spiritualmente-dot\u00e0ti\") che presiedono i destini della Cina, e rappresentano le forze primordiali degli animali piumati, corazzati, pelosi e con squame.\nQuesti cinque animali sacri sono: Bai Hu (la tigre bianca) o Ki-Lin (l'unicorno) per l'Ovest; Xuan Wu (la tartaruga o il serpente) per il Nord; Long (il drago) per l'Est; e, per il Sud, \"Feng\" (la Fenice) \u2014 detto anche F\u00eang-Huang, Fung-hwang o Fum-hwang.\nRappresentava il potere e la prosperit\u00e0, ed era un attributo esclusivo dell'imperatore e dell'imperatrice, che erano gli unici in tutta la Cina ad essere autorizzati a portare il simbolo del Feng. Era la personificazione delle forze primordiali dei Cieli, e talvolta veniva rappresentata con la testa e la cresta di fagiano e la coda di pavone (ma siccome i cinesi desideravano dare al Feng i pi\u00f9 begli attributi di tutti gli animali, lo raffiguravano con la fronte della gru, il becco dell'uccello selvatico, la gola della rondine, il collo del serpente, il guscio della testuggine, le strisce del drago e la coda di un pesce).\nNel becco portava due pergamene o una scatola quadrata che conteneva i Testi Sacri, e recava iscritte nel corpo le Cinque Virt\u00f9 Cardinali. Si dice inoltre che la sua canzone contenesse le cinque note della scala musicale cinese, e che la sua coda includesse i cinque colori fondamentali (blu, rosso, giallo, bianco e nero), e che il suo corpo fosse una mistura dei sei corpi celesti (la testa simboleggiava il cielo; gli occhi, il sole; la schiena, la luna; le ali, il vento; i piedi, la terra; e la coda, i pianeti).\nIl Feng viene a volte dipinto con una sfera del fuoco che rappresenta il sole, ed \u00e8 chiamato \"l'uccello scarlatto\": l'imperatore di tutti gli uccelli. Nato dal fuoco nella \"Collina del Fal\u00f2 del Sole\", vive nel Regno dei Saggi, che sta ad Est della Cina. Beve acqua purissima e si ciba di bamb\u00f9. Ogni volta che canta, tutti i galli del mondo l'accompagnano nella sua canzone di cinque note.\nAppare soltanto in tempi di pace e prosperit\u00e0, e scompare nei tempi bui. Diversamente dal Benu, il Feng pu\u00f2 essere maschio o femmina, e vivere in coppia \u2014 coppia che rappresenta la felicit\u00e0 della coppia di sposi. Al concepimento, \u00e8 il Feng a consegnare l'anima del nascituro nel grembo della madre.\nGiappone.\nIn Giappone la Fenice figura col nome di Ho-ho o Karura (storpiatura del nome sanscrito Garu\u1e0da): \u00e8 un'enorme aquila sputa fuoco dalle piume dorate e gemme magiche che ne coronano la testa, ed annuncia l'arrivo di una nuova era. Nel brand \"Pok\u00e9mon\", \"Ho-oh\" \u00e8 evidentemente una rappresentazione della fenice, non solo per il nome banalmente anagrammato, ma anche per il suo aspetto che \u00e8 facilmente riconducibile a quello di una fenice nell'immaginario collettivo. Inoltre la comparsa, seppur fugace, di questo pok\u00e9mon nel primissimo episodio della serie animata \u00e8 decisamente in linea con il significato dell'animale che annuncia appunto \"l'arrivo di una nuova era\".\nIndia.\nNella cultura induista e buddista, la Fenice si chiama Garu\u1e0da.\nHa ali e becco d'aquila, un corpo umano, la faccia bianca, ali scarlatte e un corpo d'oro. \u00c8 uno dei supremi veggenti d'infinita coscienza. Narra la leggenda ind\u00f9 che Kadru, madre di tutti i serpenti, combatt\u00e9 con la madre di Garuda, imprigionandola. Garuda and\u00f2 quindi a recuperare del Soma, che lo rese immortale, per liberare sua madre da Kadru. Vi\u1e63\u1e47u, colpito da ci\u00f2, lo scelse come avatar (l'incarnazione terrestre) o destriero.\nComunque, Garuda mantenne un grande odio verso i N\u0101ga (la famiglia dei serpenti e dei draghi), e ne ammazzava uno al giorno per pranzo. Poi per\u00f2 un principe buddista gl'insegn\u00f2 l'astinenza, e Garuda riport\u00f2 in vita le ossa di molti dei serpenti che aveva ucciso.\nAntico Egitto.\nNella Religione egizia la Fenice prende il nome di Benu e viene considerata una vera e propria divinit\u00e0; l'uccello mitologico consacrato al dio Ra \u00e8 simbolo della nascita e della resurrezione dopo la morte e quindi della vita eterna. Ad esso sono associate quattro piramidi dell'antico Egitto. La Piramide di Cheope, \"dove il sole sorge e tramonta\", Sahura, \"splendente come lo spirito Fenice\", Neferikare, \"dello spirito Fenice\"\" e Reneferef, \"divina come gli spiriti Fenice\".\nNell'opera biblico-egittologica \"Giuseppe, Maestro del Mondo e delle scienze\", viene associato il Benu a Giuseppe d'Egitto, \nLa simbologia associa alla Fenice il numero romano di LXXI, ovvero 71, dove il numero 7 indica le ceneri (come 7\u00ba giorno fine) e il numero 1 indica la vita, l'inizio. Come la fenice che dalla fine ha un nuovo inizio.\nEbraismo.\nNelle leggende ebraiche, la Fenice viene chiamata ha-ch\u00f4l (\u05e2\u05d5\u05e3 \u05d4\u05d7\u05d5\u05dc) o Milcham.\nUna leggenda ebraica narra che Eva mangi\u00f2 il frutto proibito, divenne gelosa dell'immortalit\u00e0 e della purezza delle altre creature del Giardino dell'Eden e cos\u00ec convinse tutti gli animali a mangiare a loro volta il frutto proibito, affinch\u00e9 seguissero la sua stessa sorte.\nTutti gli animali cedettero, tranne la Fenice, che Dio ricompens\u00f2 ponendola in una citt\u00e0 fortificata dove avrebbe potuto vivere in pace per 1000 anni. Alla fine di ogni periodo di 1000 anni, l'uccello bruciava e risorgeva da un uovo che veniva trovato nelle sue ceneri.\nI padri della Chiesa accolsero la tradizione ebraica e fecero della fenice il simbolo della resurrezione della carne. La sua immagine ricorre frequentemente nell'iconografia delle catacombe.\nParalleli con altre figure leggendarie.\nQuetzalcoatl, dio uccello (o serpente piumato) dell'America Centrale (Messico), aveva il dono di morire e risorgere; grande sovrano e portatore di civilt\u00e0.\nDa un'iscrizione Maya del 987 d.C.: \u00abArriv\u00f2 Kukulk\u00e1n, serpente piumato, a fondare un nuovo stato\u00bb. I toltechi ne parlano come di un re-sacerdote di Tollan, che mor\u00ec nello Yucat\u00e1n, forse arso su un rogo (come la Fenice).\nWakonda, uccello del tuono degli indiani Dakota. Per i Sioux, \"grande potere superiore\", fonte di potere e saggezza, divinit\u00e0 generosa che sostiene il mondo e illumina lo sciamano.\nNella narrativa dell'antica Persia \u00e8 presentata con il nome di Homa o Seemorgh."}
{"id": "710611", "revid": "89918", "url": "https://it.wikipedia.org/wiki?curid=710611", "title": "Manco Inca Yupanqui", "text": ""}
{"id": "710612", "revid": "89918", "url": "https://it.wikipedia.org/wiki?curid=710612", "title": "Manco Capac II", "text": ""}
{"id": "710619", "revid": "1305772", "url": "https://it.wikipedia.org/wiki?curid=710619", "title": "William Gilbert (scrittore)", "text": "Biografia.\nWilliam Gilbert nacque a Bishopstoke. Egli crebbe a Londra e pi\u00f9 tardi si trasfer\u00ec a Salisbury dove rimase fino alla morte. Si spos\u00f2 per la prima volta con Mary Ann Skelton, che mor\u00ec due anni dopo, e poi Ann Morris il 14 febbraio 1836. Gilbert pass\u00f2 molto del suo tempo di giovane uomo, viaggiando, e rimanendo a casa soltanto dopo la nascita di suo figlio. La famiglia si stabil\u00ec a Londra nel 1849 e Gilbert inizi\u00f2 la sua carriera di scrittore. Diretto discendente della famiglia Gilbert ancora presente, con la sua discendenza, in Cornovaglia.\nIl suo libro del 1866, \"Magic Mirror\", fu illustrato dal suo talentuoso figlio. Fra i suoi pi\u00f9 conosciuti e popolari romanzi si possono ricordare \"Innominato\" racconti sul soprannaturale pubblicati a puntate su varie riviste, compreso \"Argosy\", e quindi raccolte in un libro che venne edito nel 1867 con il titolo di \"The Wizard of the Mountain\". Questo riguardava le avventure di un enigmatico mago e astrologo chiamato \"Innominato\", ambientato nell'Italia del XIII secolo.\nGilbert e la moglie Ann divorziarono nel 1876, ed egli pubblic\u00f2 libri ancora per poco. Nonostante Gilbert e la moglie non avessero buoni rapporti, misero al mondo altri tre figli, Jane, Maud e Florence.\nOpere.\nRomanzi e raccolte:\nBrevi racconti:"}
{"id": "710621", "revid": "51323", "url": "https://it.wikipedia.org/wiki?curid=710621", "title": "Contendibilit\u00e0", "text": ""}
{"id": "710622", "revid": "1305772", "url": "https://it.wikipedia.org/wiki?curid=710622", "title": "Innuendo (singolo Queen)", "text": "Innuendo \u00e8 un singolo del gruppo musicale britannico Queen, pubblicato il 14 gennaio 1991 come primo estratto dall'album omonimo.\nIl brano ha raggiunto la vetta della Official Singles Chart nel gennaio dello stesso anno ed \u00e8 il pi\u00f9 lungo brano del gruppo ad essere stato estratto come singolo.\nIl brano \u00e8 caratterizzato da una grande contaminazione di stili: mentre le strofe e il ritornello sono scanditi da un tempo hard rock (con alcuni tratti sinfonici), la sezione intermedia mescola flamenco, operetta e rock progressivo, facendo grande uso di virtuosismi, tempi dispari e sovraincisioni. Viene considerata dalla critica specializzata \u00abla \"Bohemian Rhapsody\" degli anni novanta\u00bb, a causa delle molteplici analogie condivise con quest'ultimo brano, tra cui anche la lunghezza (6:30 il primo e 5:57 il secondo).\nDescrizione.\nIl tema principale di \"Innuendo\" (dall'andamento simile a un bolero) \u00e8 scaturito da una jam session tra Brian May, John Deacon e Roger Taylor. Freddie Mercury ha poi aggiunto la melodia e parte del testo, che \u00e8 stato poi completato da Taylor. Il brano contiene un assolo di chitarra flamenco di Steve Howe, chitarrista degli Yes, seguito da un bridge di influenza classica, introdotto dal verso \"You can be anything you want to be\", e da un altro solo eseguito da Brian May. Questa sezione fa ampio uso di tempi dispari, utilizzando in sequenza battute in 5/4 seguite da altre in 3/4.\nIl bridge \u00e8 accompagnato da un'orchestrazione, creata in collaborazione con il produttore David Richards usando la popolare tastiera/synth Korg M1.\nIn alcuni paesi il singolo originario del 1991 usc\u00ec in una versione leggermente diversa, denominata \"Explosive Version\", caratterizzata da un suono simile ad un'esplosione sul finire del brano, in corrispondenza dell'ultimo colpo di grancassa suonato da Roger Taylor.\nDal vivo.\nCome tutti i brani pubblicati dopo il 1986 (anno in cui i Queen tennero il loro ultimo concerto con Freddie Mercury), \"Innuendo\" non fu mai eseguita dal vivo dalla formazione originale della band. Durante il Freddie Mercury Tribute Concert del 1992, i tre restanti membri dei Queen la suonarono con Robert Plant alla voce. Tale versione comprendeva anche alcune citazioni da \"Kashmir\" e di \"Thank You\" (canzoni dei Led Zeppelin), mentre veniva completamente eliminato l'assolo di chitarra acustica.\nVideo musicale.\nUn elaborato videoclip \u00e8 stato creato per accompagnare il singolo, utilizzando figure di plastilina e riprese in passo uno in un set che ricostruisce fedelmente un cinema in miniatura. I membri del gruppo appaiono proprio sullo schermo del cinema, riprodotti con una tecnica di animazione che sfruttando spezzoni di video precedenti (come \"The Miracle\", \"Scandal\", \"Breakthru\", \"The Invisible Man\", \"I Want It All\", e scene dal \"Live at Wembley '86\") rielabora l'immagine dei quattro secondo diversi stili: Freddie in quello di Leonardo da Vinci, Brian in quello degli incisori Vittoriani, Roger in quello di Jackson Pollock e, infine, John in quello di Pablo Picasso. \u00c8 presente anche un montaggio di video ed immagini storiche.\nUna prima versione di questo video fu bandita dalla emittenti televisive americane a causa della presenza di filmati della Guerra del Golfo. Una versione alternativa (senza quei filmati) fu realizzata e mandata in onda relativamente spesso negli Stati Uniti d'America.\nTracce.\nTesti e musiche dei Queen, eccetto dove indicato."}
{"id": "710631", "revid": "124512059", "url": "https://it.wikipedia.org/wiki?curid=710631", "title": "White Lion", "text": "I White Lion sono stati un gruppo hair metal formato a New York City nel 1983.\nIl gruppo \u00e8 nato dall'unione del cantante danese Mike Tramp e dal virtuoso chitarrista di origini italiane Vito Bratta. Dopo alcuni cambi di formazione, i White Lion hanno esordito con l'album \"Fight to Survive\" nel 1985 che, dopo l'abbandono della Elektra Records, venne pubblicato inizialmente nel solo Giappone. Il vero e proprio successo \u00e8 arrivato nel 1987 con la pubblicazione del secondo album \"Pride\", che permise alla band di farsi finalmente conoscere negli Stati Uniti e non solo. Le prime critiche cominciarono per\u00f2 a emergere un paio di anni pi\u00f9 tardi con il disco \"Big Game\". Dopo un ultimo album in studio dagli scarsi consensi nel 1991, \"Mane Attraction\", il gruppo decise di sciogliersi.\nSaranno diversi i tentativi di riunire la band, tutti sfumati nel corso degli anni anche a causa delle tensioni tra Tramp e Bratta. Infine, dopo il tentativo fallito di riunire ufficialmente i White Lion senza il chitarrista originario, Tramp fonda nel 2005 i Tramp's White Lion, che con una formazione completamente rinnovata, propone i vecchi brani della band e pubblica alcuni live, raccolte oltre a un album in studio dal titolo \"Return of the Pride\" nel 2008.\nStoria.\nI White Lion vennero fondati nel 1983 dal cantante Mike Tramp (Michael Trampenau). Nato in Danimarca, Tramp aveva gi\u00e0 registrato nel 1975 il singolo \"Big Man in Town\", in collaborazione con il fratello Dennis Trampenau. In questo progetto i due vennero accreditati come \"Dennis &amp; Michael\". Successivamente Tramp fond\u00f2 una sua band, i Studs, gruppo composto da musicisti danesi ma collocato in Spagna. Con questi realizz\u00f2 un album eponimo nel 1982 per la casa discografica Hispavox. Successivamente, il cantante si spost\u00f2 a New York alla ricerca di fortuna. Poco dopo, il chitarrista Oliver Steffanson abbandoner\u00e0 la band per entrare nei Geisha.\nGli inizi.\nCon la dipartita di tutti componenti, nel 1983 Tramp riassembl\u00f2 una nuova formazione assieme al talentuoso chitarrista Vito Bratta, l'ex bassista degli Angel Felix Robinson e il batterista Nicki Capozzi. Tramp rinominer\u00e0 il progetto White Lion. Dopo aver firmato un contratto con la Elektra Records nello stesso anno, il gruppo registr\u00f2 l'album di debutto \"Fight to Survive\" a Francoforte, in Germania, con il produttore Peter Hauke. Tuttavia la Elektra non fu soddisfatta del lavoro, e dopo aver negato la pubblicazione dello stesso, sciolse definitivamente i rapporti con la band. Felix Robinson abbandoner\u00e0 presto il progetto per tornare a New York, venendo sostituito da Dave Spitz, ex bassista degli Americade (fratello di Dan Spitz, chitarrista degli Anthrax). Il disco \"Fight to Survive\" venne pubblicato appena nel 1985 in Giappone per la JVC Victor. Da questo momento Nicky Capozzi abbandon\u00f2 la band lasciando il posto a Greg D'Angelo, ex batterista degli Anthrax. Nel 1986 i White Lion esordirono sul grande schermo, partecipando a un paio di brevi scene nel film \"Casa, dolce casa?\" con Tom Hanks, dove suonarono il loro brano inedito \"Web of Desire\" (che non vedr\u00e0 mai la luce in alcun album). Segu\u00ec un tour statunitense di supporto ai Krokus, che rafforz\u00f2 la reputazione del gruppo negli Stati Uniti. In seguito la band contatt\u00f2 il batterista Eric Singer, che rifiut\u00f2 per\u00f2 la proposta, preferendo entrare nella band di Lita Ford. Segu\u00ec poi la dipartita di Dave Spitz, che venne contattato dai Black Sabbath il giorno successivo all'uscita del video musicale del singolo \"Broken Heart\", il primo girato dai White Lion. Spitz parteciper\u00e0 alle sessioni del disco \"Seventh Star\" dei Sabbath nel 1986.\nIl bassista dei Terrified (gruppo di Bobby Rondinelli, ex batterista dei Rainbow) James Lomenzo venne reclutato dai White Lion dopo un breve periodo con il temporaneo Bruno Ravel (futuro bassista di Talas e Danger Danger). Il gruppo riusc\u00ec a trovare un nuovo contratto con la Atlantic Records nel tardo 1986, e inizi\u00f2 immediatamente a comporre del nuovo materiale per l'album successivo.\nIl successo.\nIl secondo lavoro del gruppo, \"Pride\", vide la luce nel giugno del 1987 e venne prodotto da Michael Wagener. L'album inizialmente fatic\u00f2 molto a scalare le classifiche.\nI White Lion partirono in tour per promuovere l'album, aprendo alcune date per i Frehley's Comet, la nuova band di Ace Frehley. Il gruppo continu\u00f2 a suonare dal vivo per un anno e mezzo, facendo da band di supporto per Aerosmith, Ozzy Osbourne, Kiss e Stryper. Nel gennaio del 1988, i White Lion accompagnarono gli AC/DC nel loro tour americano in promozione all'album \"Blow Up Your Video\".\nMentre si trovavano in tour con gli AC/DC, i White Lion riuscirono finalmente a entrare in classifica grazie al successo del singolo \"Wait\", il cui relativo video musicale cominci\u00f2 a essere regolarmente trasmesso su MTV, a circa sette mesi di distanza dalla sua pubblicazione originaria. \"Wait\" entr\u00f2 nella top 10 statunitense, permettendo a \"Pride\" di raggiungere la posizione numero 11 della Billboard 200 quello stesso periodo. L'album rimase in classifica per un anno intero, vendendo 2 milioni di copie nei soli Stati Uniti e ottenendo la certificazione di doppio disco di platino.\nNell'agosto del 1988 venne pubblicato il secondo singolo estratto dall'album, \"Tell Me\", e i White Lion si esibirono al noto Ritz di New York per uno speciale concerto mandato in onda da MTV. Il gruppo conquist\u00f2 definitivamente le classifiche statunitensi con la ballata \"When the Children Cry\", che divenne il singolo di maggior successo del quartetto, grazie al terzo posto raggiunto in classifica. In quel periodo inoltre Vito Bratta venne premiato come miglior chitarrista esordiente dalla rivista specializzata \"Guitar World\". Approfittando dell'enorme popolarit\u00e0 raggiunta dal gruppo, l'etichetta indipendente Grand Slamm Records riesce a ottenere i diritti per ristampare l'album \"Fight to Survive\", che entra in classifica negli Stati Uniti alla posizione numero 151.\nIl declino.\nIl terzo album del gruppo, \"Big Game\", venne pubblicato nell'agosto 1989, rivelandosi musicalmente pi\u00f9 eclettico e sperimentale del precedente. Il disco ricevette alcune critiche e venne penalizzato nel \"songwriting\" a causa dell'eccessiva fretta nella realizzazione, ma si rivel\u00f2 comunque un discreto successo commerciale, soprattutto in ambito europeo, consacrando il successo della band anche oltreoceano. Negli Stati Uniti raggiunse la posizione numero 19 della Billboard 200. Il singolo \"Little Fighter\" ebbe una buona esposizione radiofonica, ma il tentativo di scalare le classifiche con la reinterpretazione di \"Radar Love\" dei Golden Earring fall\u00ec miseramente. Ci\u00f2 nonostante, \"Big Game\" riusc\u00ec a ottenere un disco d'oro per le vendite negli Stati Uniti. Discreta popolarit\u00e0 otterr\u00e0 il terzo singolo estratto, \"Cry for Freedom\". A seguito della pubblicazione del disco, i White Lion suonarono in Europa da spalla ai M\u00f6tley Cr\u00fce nell'ottobre 1989, mentre successivamente partirono da soli per un tour in Giappone, suonando a Tokyo e Osaka, e in un tour britannico nei primi mesi del 1990. Purtroppo queste ultime date furono dovute essere cancellate a causa di un'operazione di Tramp alle tonsille.\nDurante la seconda met\u00e0 del 1990 i White Lion iniziarono a comporre del nuovo materiale per un quarto album, pubblicato nella primavera del 1991 con il titolo \"Mane Attraction\" e prodotto da Richie Zito. Il disco si rivela pi\u00f9 lineare e sobrio rispetto al lavoro precedente, venendo ben accolto dai fan del gruppo. Tramp modific\u00f2 inoltre il suo modo di cantare, adottando uno stile pi\u00f9 controllato e meno urlato. I White Lion pubblicizzarono l'album facendo qualche data nei club del Regno Unito supportati dai Tyketto. Curiosamente, Lomenzo suon\u00f2 anche qualche data nei Tyketto come sostituzione al loro bassista che abbandon\u00f2 la band nel bel mezzo del tour. Purtroppo per il gruppo, nonostante l'apprezzata qualit\u00e0 del nuovo disco, \"Mane Attraction\" vendette molto meno rispetto ai due lavori precedenti, fallendo l'accesso alla top 50 negli Stati Uniti. L'unico singolo che riusc\u00ec a entrare in classifica fu il primo estratto \"Love Don't Come Easy\", mentre fallirono tutti gli altri. Tale insuccesso fu dettato dalla scarsissima promozione radiofonica ricevuta dall'album, causata principalmente dall'ascesa del movimento grunge, che stava spodestando dalle classifiche la maggior parte delle band pop metal degli anni '80. Di ritorno negli Stati Uniti, D'Angelo e Lomenzo abbandonarono il progetto e riemersero in seguito nella band solista di Ace Frehley. D'Angelo ebbe anche una breve esperienza nella superband Blackthorne, ma fu presto sostituito da Frankie Banali.\nTramp e Bratta, arruolarono nella band Jimmy DeGrasso, ex batterista dei Y&amp;T, assieme a Tommy \"T-Bone\" Caradonna, ex bassista di Lita Ford e Alice Cooper. La nuova formazione ebbe per\u00f2 breve vita, e dopo un disastroso tour statunitense, Tramp decise di sciogliere il gruppo verso la fine dell'anno.\nDopo lo scioglimento.\nBratta rimase sotto contratto con la Atlantic per il suo progetto solista che includeva il cantante John Levesque (ex-Wild Horses), ma la cosa sfum\u00f2 prima della pubblicazione di alcun materiale inedito. In quel periodo, il chitarrista appar\u00ec comunque nell'album eponimo del progetto C.P.R. (Randy Coven, Al Pitrelli, John O'Reilly) del 1992. Mike Tramp fonder\u00e0 un nuovo gruppo assecondando le mode musicali del momento, ovvero alternative rock e grunge, chiamato Freak of Nature di cui far\u00e0 parte anche Jerry Best, ex-bassista dei Lion. Dopo una serie di album ben accolti e qualche concerto, questa band si scioglier\u00e0, cos\u00ec Tramp pubblicher\u00e0 il suo debutto solista nel 1997 dal nome \"Capricorn\", a cui parteciperanno anche i vecchi compagni di band Jerry Best e Kenny Korade, oltre che Lomenzo come ospite speciale. A seguito dell'uscita del disco, Tramp e la sua band suoneranno alcune date al fianco dei Lynyrd Skynyrd e Peter Frampton.\nNel 1993 D'Angelo e LoMenzo si unirono alla band di Zakk Wylde, il chitarrista di Ozzy Osbourne. Lomenzo rimarr\u00e0 con Wylde anche nella sua band successiva, i Pride &amp; Glory. Il bassista successivamente si riunir\u00e0 con il batterista Brian Tichy dei Pride &amp; Glory per entrare nella band Slash's Snakepit, il progetto solista di Slash. Dopo aver collaborato con la band, D'Angelo venne poi coinvolto nel mondo dello spettacolo, lavorando come produttore per il film per bambini \"Pumpkin Hill\" del 1997. Anni dopo, Lomenzo collabor\u00f2 ad alcuni progetti con l'ex chitarrista dei Guns N'Roses Gilby Clarke ma fond\u00f2 anche una a compagnia video con Mike Tramp. DeGrasso raggiunger\u00e0 invece la storica thrash metal band Megadeth. Tramp torn\u00f2 in scena con altri lavori solisti, e con la sua band supporter\u00e0 i ZZ Top in Europa durante il 2003.\nTramp's White Lion.\nNel 1999 Mike Tramp pubblic\u00f2 la raccolta \"Remembering White Lion\", che conteneva brani classici della band ri-registrati con un'altra formazione. I piani per la riunione dei White Lion vennero annunciati da Tramp nell'ottobre del 2003 con la formazione originale. Questa notizia venne presto smentita da alcuni dei vecchi componenti, e poco dopo venne confermata un'altra formazione composta da Tramp, Warren DeMartini (ex chitarrista di Ratt e Whitesnake), James Lomenzo e Jimmy DeGrasso. Vito Bratta protest\u00f2 poich\u00e9 ritenne che gli spettava una parte dei diritti sul nome, cos\u00ec questa formazione, con relativo tour, fu costretta a sciogliersi. Tramp successivamente rivel\u00f2 che \u00abnon avr\u00e0 mai luogo una \"reunion\" originale dei White Lion\u00bb.\nNel novembre 2004, poco dopo la pubblicazione del suo quarto disco solista \"Songs I Left Behind\", il cantante annunci\u00f2 che la riformazione dei White Lion sarebbe proseguita. Venne ripubblicata la raccolta \"Remembering White Lion\" sotto il titolo di \"Last Roar\", e nello stesso periodo venne anche registrata una versione acustica di \"When the Children Cry\" che sar\u00e0 inserita nella compilation '. Nel 2005, dopo una lunga battaglia legale, Mike Tramp assembl\u00f2 una nuova band di musicisti sconosciuti accreditata come Tramp's White Lion\"' a causa dei mancati diritti sul nome. La band di Tramp suonava essenzialmente brani dei White Lion e partecip\u00f2 a diversi tour, pubblicando il doppio album dal vivo \"Rocking the USA\" nel novembre di quello stesso anno.\nL'ex batterista Greg D'Angelo raggiunse la band Antiproduct a giugno. Nel gennaio 2006 James Lomenzo raggiunse ufficialmente la formazione dei Megadeth, mentre Greg D'Angelo suon\u00f2 come turnista per i Britny Fox in alcuni concerti nel 2007.\nIl 16 febbraio 2007, Vito \u00e8 comparso sul programma radiofonico \"The Eddie Trunk\" di New York, dichiarando che malgrado quello che avesse detto Mike Tramp, egli non venne mai invitato a tornare nei White Lion, ne aveva mai rifiutato l'offerta, dichiarando che le cose dette da Tramp non erano vere, ma piuttosto, che quando Tramp era entrato in contatto con lui, suo padre era molto malato e morente, e in quel periodo non avrebbe potuto abbandonare il genitore per intraprendere un tour con la band. Ha aggiunto che comunque sarebbe stato disponibile per un'eventuale riunione e che non si era mai ritirato dall'industria musicale. Tramp dichiar\u00f2 chiaramente che la partecipazione di Bratta alla band era qualcosa che aveva fortemente desiderato da quando questa di sciolse nel 1991. Vito durante quella trasmissione rispose a chiamate dei fans in diretta per quasi 3 ore. Il 6 e il 7 aprile 2007, presso il locale L'Amours Reunion Shows di New York, Vito si esib\u00ec pubblicamente in occasione di un show di due giorni per la prima volta dopo 15 anni. Tuttavia il concerto si svolse in assenza di Mike Tramp.\nTre settimane dopo l'apparizione radiofonica di Bratta, Tramp partecip\u00f2 allo stesso programma in Australia, parlando di Vito, del nuovo disco e dell'imminente tour dei Tramp's White Lion. Tramp ringrazi\u00f2 Bratta per aver risposto alle domande dei fans, le stesse domande di cui egli era stato bombardato negli ultimi quindici anni. Il cantante dichiar\u00f2 inoltre che la risposta di Bratta risult\u00f2 scomoda e che venne rovesciata a suo favore, aggiungendo che il chitarrista aveva veramente affermato di essersi ritirato dall'industria musicale.\nIn quel periodo, la Atlantic Records pubblic\u00f2 la raccolta \"The Definitive Rock Collection\". Nel frattempo il tour estivo dei Tramp's White Lion al fianco dei Poison e Ratt venne cancellato dopo una minaccia di azione legale intrapresa da Bratta. Con i procedimenti ancora in corso, la band partecip\u00f2 comunque al festival Rocklahoma il 13 luglio 2007. Risolta la controversia e concesso a Tramp il permesso per poter utilizzare liberamente il nome originale del gruppo, il 14 marzo del 2008 viene pubblicato il nuovo album \"Return of the Pride\", distribuito dall'etichetta italiana Frontiers Records.\nMike Tramp ritorn\u00f2 successivamente a dedicarsi alla sua carriera solista, prima di annunciare definitivamente la fine dei White Lion nel febbraio 2015."}
{"id": "710634", "revid": "95049", "url": "https://it.wikipedia.org/wiki?curid=710634", "title": "Della Vittoria", "text": "Della Vittoria \u00e8 il quindicesimo quartiere di Roma, indicato con Q. XV.\nIl toponimo indica anche la zona urbanistica 17B del Municipio Roma I di Roma Capitale.\nGeografia fisica.\nTerritorio.\nSi trova nell'area nord della citt\u00e0, a ridosso delle Mura aureliane e del fiume Tevere.\nIl quartiere confina:\nLa zona urbanistica confina:\nStoria.\n\u00c8 fra i primi 15 nati nel 1911, e sar\u00e0 ufficialmente istituito nel 1921 con il nome di Milvio. Nel 1935 verr\u00e0 rinominato con il nome attuale in riferimento alla vittoria nella prima guerra mondiale.\nL'area prima di essere edificata era usata dall'esercito che vi svolgeva esercitazioni militari e dunque chiamata Piazza d'Armi.\nIl quartiere fu urbanizzato all'interno del piano regolatore generale elaborato nel 1909 da Edmondo Sanjust di Teulada sotto l'amministrazione di Ernesto Nathan. Il piano del quartiere usato fu quello elaborato da un urbanista tedesco, Joseph Stubben.\nEssendo il terreno di propriet\u00e0 dello Stato, non si \u00e8 svolta quella speculazione edilizia che ha colpito molti altri quartieri alla loro nascita (come ad esempio Prati). Infatti s'introdusse il principio secondo il quale i fabbricati alti fino a 24 metri si dovessero alternare a villini di due o tre piani.\nLe prime case furono quelle costruite dall'Istituto Case Popolari fra via Sabotino e via Monte Nero: quattordici piccoli fabbricati demoliti negli anni sessanta.\nMolto particolare ed originale l'assetto architettonico dei molteplici villini del Lungotevere, accomunati da rivisitazioni degli stili rinascimentale e barocco, secondo il gusto e la tendenza eclettica dell'epoca (1909/1914).\nNel 1938 ridenominato \"delle Vittorie\" con riferimento alla conquista etiopica e di nuovo riportato all'originale denominazione nel secondo dopoguerra.\nStemma.\nD'argento al monte sormontato dal labaro di Costantino.\nGeografia antropica.\nUrbanistica.\nNel territorio di Della Vittoria si estendono l'omonima zona urbanistica 17B, parte della 20D Farnesina e la 20X Foro Italico."}
{"id": "710635", "revid": "1718925", "url": "https://it.wikipedia.org/wiki?curid=710635", "title": "Allantoide", "text": "L'Allantoide \u00e8 un annesso embrionale. Il termine deriva dal greco \"allantoeid\u00e9s\" che letteralmente significa \"dalla forma di salsicciotto\". Nei mammiferi placentati l'allantoide \u00e8 il precursore del cordone ombelicale.\nDescrizione.\nOrigina da un'invaginazione di endoderma che si sviluppa all'interno del \"peduncolo di connessione\" (sospende amnios, sacco vitellino e disco germinativo all'interno della cavit\u00e0 celomatica extraembrionale), a partire dal sacco vitellino, e che former\u00e0, insieme ad altri componenti embrionali, il \"cordone ombelicale\". \u00c8 in continuit\u00e0 con la \"cloaca\", la porzione pi\u00f9 caudale dell'intestino, anch'essa rivestita internamente da endoderma. Alla nascita, con la recisione del cordone ombelicale, la porzione di allantoide rimasta all'interno del corpo \u00e8 destinata a trasformarsi in un legamento fibroso, l\"'uraco\". Questo contribuir\u00e0 a tenere saldamente connesso l'apice della vescica alla parete addominale ventrale formando il \"legamento ombelicale mediano\" (chiamato cos\u00ec perch\u00e9 verr\u00e0 affiancato da altri due laterali). \nSe l'allantoide non si modifica in legamento si possono avere le seguenti anomalie:"}
{"id": "710640", "revid": "436907", "url": "https://it.wikipedia.org/wiki?curid=710640", "title": "I'm Going Slightly Mad", "text": "I'm Going Slightly Mad \u00e8 un singolo del gruppo musicale britannico Queen, pubblicato il 4 marzo 1991 come secondo estratto dal quattordicesimo album in studio \"Innuendo\".\nFu volutamente resa umoristica e demenziale da Freddie Mercury, che ne \u00e8 l'autore.\nDescrizione.\nAi tempi della registrazione del brano \"I'm Going Slightly Mad\", a Mercury era gi\u00e0 stato diagnosticato che la sua sieropositivit\u00e0 al virus dell'HIV (scoperta nella primavera del 1987) si era trasformata in AIDS conclamato, e il cantante fu costretto a rivelare le sue condizioni di salute almeno agli altri tre membri della band a novembre 1989, continuando per\u00f2 a negare ai mass media. Pare che l'ironia presente nella traccia abbia in realt\u00e0 un sottofondo malinconico, dal momento che tratta proprio della situazione fisica e mentale del cantante alle prese con la malattia, seppur in modo implicito, dicendo di \u00abstar diventando un po' matto\u00bb (\u00abI'm going slightly mad\u00bb) (il virus dell'HIV, seppur in alcuni casi, pu\u00f2 causare anche una forma di \"demenza\", ed era forse anche questo a cui si riferiva lo stesso, probabilmente intimorito dalla possibilit\u00e0 di poterne, in futuro, soffrire anche lui) oppure Mercury in quel momento faceva riferimento alla sua stanchezza, alla sua depressione e alla sua malinconia (che si esprimer\u00e0 anche in \"These Are the Days of Our Lives\", scritta da Roger Taylor) in modo ironico e ridicolo.\nLa canzone \u00e8 stata inclusa anche nella seconda raccolta della band \"Greatest Hits II\", pubblicato nello stesso anno.\n\"The Hitman\".\nIl brano, incluso come b-side delle varie versioni del singolo, \u00e8 stato composto da tutti e quattro i componenti del gruppo. La versione originale \u00e8 stata in verit\u00e0 concepita da Mercury, \u00abma la versione definitiva c\u2019entra proprio poco con l\u2019idea iniziale\u00bb, ha spiegato May. \u00abI riff sono di Freddie, quando la canzone \u00e8 stata composta io non ero neppure presente. Sono intervenuto per cambiare la tonalit\u00e0 e modificare qualche nota, in modo da renderla suonabile con la chitarra. Poi, visto che ancora non funzionava, John ha deciso di smontarla e ricostruirla da capo. L'ha cambiata completamente. A quel punto io l'ho suonata nella nuova versione. Quindi abbiamo \"riempito\" il testo, eseguito i cori e dato una rinfrescata finale\u00bb. Il testo racconta la storia di un assassino che vuole uccidere la sua donna, dopo aver ucciso per lei.\nVideo musicale.\nIl video fu girato nel febbraio 1991 e mostra i membri del gruppo agire e vestire in modi assurdi: il chitarrista Brian May con un becco da pinguino (una ripresa di una sua fotografia presente nel libretto del primo album \"Queen\"), il batterista Roger Taylor con un bollitore da cucina in testa e in sella a un triciclo, un uomo travestito da gorilla, il bassista John Deacon con un cappello da jolly, e Freddie Mercury con indosso una parrucca e un casco di banane in testa.\nAl momento della realizzazione del video, Mercury era gravemente malato di AIDS. Per nascondere le sue debilitate condizioni fisiche, il video fu realizzato in bianco e nero e il cantante venne camuffato con un'enorme quantit\u00e0 di trucco. A differenza del successivo clip \"These Are the Days of Our Lives\", in cui la malattia di Mercury si nota chiaramente, qui non salta evidente all'occhio, dal momento che il cantante stesso si muove molto (in \"These Are the Days of Our Lives\" le sue condizioni di salute lo porteranno quasi a stare del tutto immobile)."}
{"id": "710643", "revid": "767487", "url": "https://it.wikipedia.org/wiki?curid=710643", "title": "Percorsi di musica sghemba", "text": "Percorsi di musica sghemba \u00e8 il terzo cd degli Yo Yo Mundi, pubblicato nel 1996."}
{"id": "710644", "revid": "1543377", "url": "https://it.wikipedia.org/wiki?curid=710644", "title": "Conone", "text": "Biografia.\nPrimi incarichi.\nNulla \u00e8 noto della sua infanzia e della sua giovinezza; la sua carriera militare e politica cominci\u00f2 durante la guerra del Peloponneso quando, nel 414 e 413 a.C., fu a capo della flotta di stanza a Naupatto, nel golfo di Corinto.\nNel 410 a.C. fu eletto stratego con l'incarico di proteggere gli interessi ateniesi a Corcira, travagliata da una continua guerra civile. L'anno seguente fu rieletto stratego insieme ad Alcibiade e Trasibulo.\nScontro con Callicratida.\nNel 406 divenne il primo dei dieci strateghi eletti al comando in luogo di Alcibiade.\nBen presto, tuttavia, dovette subire l'iniziativa del navarco spartano Callicratida che, forte di oltre 140 navi, si diresse a Mithymna, sull'isola di Lesbo: dopo un breve assedio la citt\u00e0 capitol\u00f2.\nLa posizione di Mithymna era estremamente importante per Atene in quanto Callicratida avrebbe potuto espandere facilmente il controllo a tutta l'isola di Lesbo, spianando la strada per portare la sua flotta nell'Ellesponto interropendo la linea commerciale dalla quale passava il grano diretto ad Atene. Perci\u00f2, per difendere Lesbo, Conone dovette spostare la sua flotta, numericamente inferiore, da Samo alle isole \"Hekatonnesi\", vicino a Mithymna.\nConone, tuttavia, sorpreso da Callicratida a Mitilene, fu costretto a ritirarsi nel porto e, con una squadra ridotta a sole 30 triremi, sub\u00ec il blocco navale nemico. A stento pot\u00e9 inviare una nave ad Atene per informare la citt\u00e0 della situazione: fu, infine, liberato da una flotta di soccorso inviata da Atene, la quale sconfisse Callicratida nella battaglia delle isole Arginuse.\nRiottenne il comando quando tutti i suoi colleghi furono deposti a seguito del processo degli strateghi.\nEgospotami.\nAvendo Atene rifiutato le offerte di pace da parte di Sparta, gli Spartani ripresero il conflitto sotto la guida dell'eforo Araco e del vice-navarco Lisandro.\nIn un primo momento gli spartani si limitarono ad attaccare e conquistare le isole ateniesi nel mare Egeo fino a sbarcare in Attica allo scopo di sviare la squadra navale nemica. \nConone, di stanza a Samo, prese ad inseguire Lisandro che riusc\u00ec a sfuggirgli e a rifugiarsi ad Abido; da l\u00ec prese Lampsaco, interrompendo la rotta che portava i rifornimenti di grano ad Atene.\nConone, poco dopo, raggiunse Sesto dove posero la propria base in una zona priva di porto e con scarse possibilit\u00e0 di approvvigionamento, come, peraltro, fece notare Alcibiade, esule in quell'area, agli ammiragli presenti, Tideo e Menandro, che lo cacciarono via.\nDopo alcuni giorni di inattivit\u00e0 scoppi\u00f2 la battaglia della quale esistono due resoconti e in cui l'apporto di Conone fu minimale: Diodoro Siculo riferisce che il generale ateniese che comandava durante il quinto giorno a Sesto, Filocle, usc\u00ec con 30 navi, ordinando agli altri di seguirlo.. Al riguardo, Donald Kagan ha commentato che la strategia ateniese, se questo resoconto \u00e8 accurato, avrebbe dovuto essere quella di spingere i Peloponnesiaci ad attaccare per mezzo di una piccola flotta, per poi sorprenderli con una flotta pi\u00f9 grande. Nello scontro il piccolo contingente fu immediatamente sconfitto, mentre il resto della flotta fu colto impreparato sulla spiaggia e ivi preso prigioniero.\nSenofonte, invece, riferisce che l'intera flotta ateniese usc\u00ec, come sempre aveva fatto in quei giorni e che Lisandro rimase in porto: quando gli Ateniesi ritornarono al loro campo, i marinai si sparsero in cerca di cibo ma, nel frattempo, la flotta di Lisandro arriv\u00f2 da Abido e cattur\u00f2 la maggior parte delle navi sulla spiaggia, senza alcun combattimento sul mare.\nQualunque sia il vero resoconto, il risultato fu chiaro: della flotta ateniese riuscirono a fuggire solo 9 navi, guidate da Conone.\nUna delle navi fuggite, la nave messaggera \"Paralo\", fu incaricata di informare Atene del disastro; il resto, con Conone, trov\u00f2 rifugio presso Evagora I, il re di Cipro loro amico..\nRuolo nella Guerra di Corinto.\nDopo la presa di Atene rimase otto anni a Cipro. Di l\u00e0 avvi\u00f2 trattative con i Persiani in particolar modo con il satrapo Farnabazo e, grazie alla sua collaborazione, pot\u00e9, per lettera riferire al re Artaserse II, dei propositi di rivolta di Tissaferne e di invasione da parte degli spartani di Agesilao II.\nA seguito di ci\u00f2, nel 397 o nel 396 a.C., secondo Senofonte, il re gli diede una fiducia tanto grande da dichiarare guerra a Sparta e a Tissaferne e, conferito a Conone il comando della guerra, gli ordin\u00f2 di recarsi presso i Fenici e i Ciprioti allo scopo di armare una flotta.\nNella primavera del 396 ottenne l'alleanza di Rodi, che defezion\u00f2 dagli Spartani, ma le difficolt\u00e0 finanziarie gli impedirono di proseguire celermente la guerra.\nNell'estate del 395, fece un viaggio alla corte persiana dove, attraverso il chiliarca, comandante della guardia imperiale persiana, Titrauste, ottenne danaro in quantit\u00e0 e Farnabazo come collega.\nQuindi, insieme al satrapo Farnabazo, nell'agosto del 394 salp\u00f2 di nuovo e si scontr\u00f2 con l'ammiraglio spartano Pisandro presso Cnido, sulla costa della Caria, dove lo sconfisse.\nDopo la vittoria, Conone, praticamente senza colpo ferire, fu in grado di espellere tutte le guarnigioni e i magistrati spartani imposti da Lisandro, distruggendo in pratica l'egemonia spartana.\nL'anno seguente, una volta ottenuti forti contributi dalle citt\u00e0 dell'Ellesponto, sempre insieme a Farnabazo, mosse verso le coste del Peloponneso, le devast\u00f2 e riusc\u00ec a stabilire una guarnigione sull'isola di Citera, di fronte alle coste della Laconia.\nDopo ci\u00f2 si rec\u00f2 ad Atene dove fu ricevuto con onori e giubilo dei suoi concittadini e dove, provvisto di denari da Farnabazo, si adoper\u00f2 per la ricostruzione delle Lunghe mura di Atene.\nGli Spartani cercarono allora di giungere a trattative col governatore persiano Tiribazo, presso il quale denunciarono il comportamento di Conone, che con il denaro persiano ricostruiva le mura di Atene e segretamente mirava a sottrarre la Ionia e le citt\u00e0 eoliche in Asia Minore al Gran Re: quando Conone si rec\u00f2 presso di lui per giustificarsi, Tiribazo lo fece imprigionare a Sardi.\nMorte.\nNon si sa con certezza quale sia stata la sorte di Conone dopo questi eventi: \u00e8 verosimile che non sia stato giustiziato o che, rimesso in libert\u00e0 ed \u00e8 questa l'opinione di Nepote, abbia trascorso gli ultimi anni della sua vita a Cipro presso Evagora I, morendo intorno al 390. Lasci\u00f2 un figlio, Timoteo, anch'egli apprezzato stratego. La sua tomba e quella del figlio sorgevano ancora in Atene nel Ceramico, dove furono visitate da Pausania."}
{"id": "710647", "revid": "125076282", "url": "https://it.wikipedia.org/wiki?curid=710647", "title": "The Stig", "text": "The Stig \u00e8 il soprannome attribuito al pilota automobilistico che appare frequentemente nel programma televisivo \"Top Gear\" sull'emittente \"BBC\"; il suo personaggio, coperto da un casco e da una tuta ignifuga, viene descritto come un misterioso pilota professionista che non parla mai.\nThe Stig viene elencato come uno dei presentatori di \"Top Gear\" insieme a James May, Jeremy Clarkson e Richard Hammond. Il suo ruolo nel programma \u00e8 quello di testare le automobili e stabilire i tempi che vengono poi inseriti in una speciale classifica (\"Power Laps\"); egli inoltre \"addestra\" i personaggi famosi che vengono invitati nello show per partecipare alla rubrica \"Star in a Reasonably-Priced Car\", che consiste nel fargli guidare una vettura poco costosa sulla pista di Dunsfold Park.\nThe Stig \u00e8 stato interpretato da diversi piloti nel corso degli anni, sebbene l'identit\u00e0 della maggior parte di essi non sia mai stata rivelata ufficialmente.\nIdentit\u00e0.\nLa vera identit\u00e0 di The Stig non \u00e8 mai stata rivelata ufficialmente durante le puntate di \"Top Gear\"; per preservarne il segreto, egli ha sempre indossato un casco e una tuta ignifuga, di colore nero nelle prime due stagioni e di colore bianco a partire dalla terza.\nNel gennaio del 2003 il quotidiano \"Sunday Mirror\", nella pausa tra la prima e la seconda stagione di \"Top Gear\", ha rivelato, citando fonti interne al programma, che The Stig era in realt\u00e0 il pilota inglese Perry McCarthy; pochi mesi pi\u00f9 tardi McCarthy ha pubblicato la sua autobiografia, ammettendo di aver interpretato il ruolo di The Stig nelle prime due stagioni. A causa di queste affermazioni, nel primo episodio della terza stagione The Stig \u00e8 stato fatto morire precipitando in mare aperto mentre tentava di raggiungere le cento miglia orarie su una portaerei (\"fiction\"). Nel 2009 McCarthy ha rivelato al \"Sunday Times\" che The Stig era interpretato da diversi piloti, tra i quali il connazionale Julian Bailey, che ha confermato in un'intervista dello stesso anno di \u00abessere stato uno degli Stig\u00bb.\nNel giugno del 2005 Damon Hill \u00e8 stato intervistato da Jeremy Clarkson, il quale gli ha chiesto se fosse lui The Stig, ma Hill \u00e8 stato evasivo e non si \u00e8 giunti ad una conclusione. Nel gennaio del 2006 alcuni tabloid svedesi hanno affermato che sotto la tuta di The Stig ci fosse Dan Lang, mentre in estate il \"Sunday Times\" ha rivelato di aver visto The Stig con la visiera alzata durante una chiacchierata con Clarkson, descrivendolo come bianco con i capelli castani e gli occhi azzurri e probabilmente con un'et\u00e0 inferiore ai quarant'anni. Nel gennaio del 2008 l'identit\u00e0 di The Stig \u00e8 stata associata a quella di Ben Collins, ma egli ha inizialmente negato; nel settembre del 2010, dopo una battaglia legale con l'emittente \"BBC\", la Royal Courts of Justice ha permesso a Collins di pubblicare la sua autobiografia, in cui ha ammesso di aver interpretato per molti anni il personaggio di The Stig.\nPrima dell'inizio della tredicesima stagione Jeremy Clarkson ha annunciato che The Stig avrebbe rivelato la propria identit\u00e0 poich\u00e9 stanco di leggere sui giornali falsit\u00e0 sul proprio conto: durante la prima puntata si \u00e8 quindi presentato in studio e si \u00e8 tolto il casco, sotto il quale era presente il leggendario Michael Schumacher; in quella puntata Schumacher ha guidato una Ferrari FXX nera, esemplare unico al mondo di propriet\u00e0 del pilota tedesco (il contratto della Ferrari FXX, infatti, prevede che l'acquirente debba essere esclusivamente l'unico guidatore del mezzo).\nCugini.\nUna \"gag\" poco frequente di \"Top Gear\" consiste nel presentare uno dei cugini di The Stig, che veste esattamente come lui ma viene identificato da singolari e stereotipate caratteristiche; ad oggi si conoscono:"}
{"id": "710653", "revid": "57342", "url": "https://it.wikipedia.org/wiki?curid=710653", "title": "Angelo Mauri", "text": "Biografia.\nNato da una famiglia della piccola borghesia lombarda, cattolico convinto, dal 1900 al 1904 fu presidente della Federazione Universitaria Cattolica Italiana nata pochi anni prima, nel 1896. Fu uno dei fondatori nel 1919 del Partito popolare italiano (PPI) in Lombardia. Ricopr\u00ec la carica di ministro dell'agricoltura nel governo Bonomi. Partecip\u00f2 con successo a diverse consultazioni elettorali.\nRapporti con il Regime.\nFu un convinto antifascista, ruolo che gli cost\u00f2 sia la cattedra universitaria che la poltrona di ministro.\nPerse infatti l'incarico parlamentare nel novembre del 1926, quando con la mozione di Augusto Turati, Roberto Farinacci e Achille Starace furono dichiarati decaduti tutti i 123 deputati che disertarono la Camera per protestare contro l'assassinio di Giacomo Matteotti (vedi \"Secessione aventiniana\").\nQuando il magnifico rettore dell'Universit\u00e0 Cattolica di Milano, padre Agostino Gemelli, gli comunic\u00f2 nei primi mesi del 1933 che per il conferimento degli incarichi di insegnamento relativi all'anno accademico 1933/1934 era richiesta l'iscrizione al Partito nazionale fascista (PNF), il professor Mauri si oppose, rispondendo cos\u00ec alla richiesta di Gemelli: \"Non ho la tessera del Pnf, n\u00e9 posso credere che essa sia necessaria per insegnare con scienza e coscienza nelle universit\u00e0, tanto meno in regime di libero insegnamento e nella universit\u00e0 dei cattolici italiani\". Fu cos\u00ec costretto a lasciare anche l'insegnamento.\nEbbe 11 figli. Mor\u00ec nel 1936."}
{"id": "710659", "revid": "67622", "url": "https://it.wikipedia.org/wiki?curid=710659", "title": "Gabbiano del Caspio", "text": ""}
{"id": "710660", "revid": "1305772", "url": "https://it.wikipedia.org/wiki?curid=710660", "title": "Headlong", "text": "Headlong \u00e8 un singolo del gruppo musicale britannico Queen, pubblicato il 13 maggio 1991 come terzo estratto dal quattordicesimo album in studio \"Innuendo\".\nDescrizione.\nTerza traccia dell'album, il brano \u00e8 stato scritto originariamente da Brian May e destinato a comparire nel suo album da solista \"Back to the Light\". May si convinse a renderlo dei Queen solo dopo averlo sentito cantare da Freddie Mercury, con un'interpretazione che lo colp\u00ec molto positivamente.\nIl brano \u00e8 stato inizialmente pubblicato il 14 gennaio 1991 negli Stati Uniti d'America al posto di \"Innuendo\" (singolo apripista nel resto del mondo), venendo messo in commercio nel Regno Unito soltanto quattro mesi pi\u00f9 tardi. Negli Stati Uniti raggiunse il terzo posto della classifica Mainstream Rock Songs.\nVideo musicale.\nIl videoclip di \"Headlong\" \u00e8 uno degli ultimi dei Queen in cui si vede Freddie Mercury, gravemente malato di AIDS ai tempi.\nGirato prima rispetto a quello di \"I'm Going Slightly Mad\", il video mostra la band in studio di registrazione mentre esegue il brano, in un allestimento simile a quello di un palcoscenico, e dove si divertono insieme. La versione di \"Headlong\" nel video include una sezione extra di 5 secondi poco dopo il secondo ritornello, finora mai pubblicato in qualsiasi formato audio.\nLe scene in cui la band esegue il brano (con Mercury che indossa un maglione giallo) furono girate nell'aprile del 1990, mentre le altre riprese (Mercury che indossa due diversi abbigliamenti blu) furono effettuate alla fine del 1990 ai Metropolis Studios di Londra (le riprese in cui Mercury veste una camicia blu con una cravatta risalgono all'autunno del 1990 \u2014 da notare l'aspetto del cantante in condizioni pi\u00f9 sane; quelle in cui Mercury appare in camicia blu con un giubbotto scuro, invece, sono del novembre 1990 \u2014 con un aspetto del cantante leggermente pi\u00f9 scarno in viso e in collo). L'esterno dei Metropolis Studios viene mostrato all'inizio e alla fine del video. Questo fu l'ultimo clip con Freddie Mercury realizzato a colori, dato che i successivi \"I'm Going Slightly Mad\" e \"These Are the Days of Our Lives\" furono registrati in bianco e nero.\nIn alcune scene del videoclip, si vede Brian May indossare una maglia con sopra Bart Simpson, un riferimento alla serie televisiva \"I Simpson\", che iniziava ad acquisire popolarit\u00e0 proprio in quel periodo.\nTracce.\nTesti e musiche dei Queen, eccetto dove indicato."}
{"id": "710661", "revid": "123770775", "url": "https://it.wikipedia.org/wiki?curid=710661", "title": "Gaucho", "text": "Il gaucho \u00e8 il mandriano delle \"pampa\" dell'America meridionale, propriamente del cosiddetto \"Cono Sud\".\nI gaucho (pl. \"gauchos\" in lingua originale) si trovano in Argentina, nel dipartimento boliviano di Tarija, nella Regione Sud del Brasile, in Paraguay, in Uruguay e in Cile. In quest'ultimo Paese \u00e8 noto con il nome di \"huaso\".\n\u00c8 possibile dire che il gaucho sia nato nella Pampa orientale attorno al XVIII secolo. Il termine forse deriva dall'arabo, \"uomo a cavallo\", o pi\u00f9 probabilmente dal quechua \"huacho\" (pronuncia: \"huaccio\") \"senza madre\".\nViene descritto come un \"selvaggio bianco che vive lontano dalla societ\u00e0\", un \"nomade a cavallo\" e rappresenta un'importante figura nella storia delle pampas sudamericane.\nCaratteristiche.\nI gaucho (simili ai cow boy nord americani) sono caratterizzati dalla loro abilit\u00e0 nel cavalcare i cavalli creoli e anche dall'uso delle boleadoras (bolas), palline di pietra che arrotolate o legate a dei lacci di cuoio, vengono fatte roteare sopra la testa e, una volta lanciate, si arrotolano attorno alle gambe della preda. L'uso di questi oggetti si tramanda di padre in figlio tra i gaucho e ha origini risalenti a migliaia di anni fa."}
{"id": "710663", "revid": "46291", "url": "https://it.wikipedia.org/wiki?curid=710663", "title": "Brachystegia floribunda", "text": "Brachystegia floribunda \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "710665", "revid": "46291", "url": "https://it.wikipedia.org/wiki?curid=710665", "title": "Brachystegia glaberrima", "text": "Brachystegia glaberrima \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "710666", "revid": "46291", "url": "https://it.wikipedia.org/wiki?curid=710666", "title": "Brachystegia glaucescens", "text": "Brachystegia glaucescens \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "710667", "revid": "1318658", "url": "https://it.wikipedia.org/wiki?curid=710667", "title": "Julius Katchen", "text": "Biografia.\nFiglio di due musicisti di origine ebraica (la madre era pianista e il padre violinista dilettante), Katchen debutt\u00f2 a soli 10 anni eseguendo il Concerto per pianoforte in re minore K 466 di Mozart. Il direttore d'orchestra Eugene Ormandy, a cui erano giunte voci sul ragazzo prodigio, invit\u00f2 Katchen ad esibirsi con la Philharmonia Orchestra a New York, sotto la guida di John Barbirolli. Il concerto ebbe successo, e il \"New York Times\" dedic\u00f2 un articolo di grande elogio al giovane pianista.\nFino al completamento della scuola superiore rimase a casa, prendendo lezioni private da un insegnante e studiando musica costantemente. Si iscrisse quindi al \"Haverford College\" in Pennsylvania, dove si laure\u00f2 in Filosofia nel 1946, primo studente del suo corso, impiegando tre anni invece dei quattro previsti. Vinse una borsa di studio \u2013 per i meriti universitari \u2013 che gli permise di recarsi a Parigi, dove rappresent\u00f2 gli Stati Uniti al primo Festival Internazionale dell\"'UNESCO\": in tale occasione esegu\u00ec il Quinto Concerto per pianoforte di Beethoven. Nel 1947 torn\u00f2 in Europa per una tourn\u00e9e che lo port\u00f2 a Roma, Venezia, Napoli, Londra, Stoccolma, Copenaghen, Zurigo, Salisburgo e ancora Parigi, dove poco dopo si stabil\u00ec.\nNel 1951 fu tra i fondatori del Trio Suk, con Josef Suk e J\u00e1nos Starker. Negli anni a seguire continu\u00f2 a dare concerti in Europa e Stati Uniti, riscuotendo un buon successo di critica e di pubblico.\nLa vita e l'intensa carriera di Julius Katchen furono stroncate dal cancro nella primavera del 1969; il 12 dicembre 1968 si esib\u00ec in pubblico per l'ultima volta, suonando il \"Concerto per la mano sinistra\" di Ravel con la London Symphony Orchestra.\nI recitals.\nKatchen era annoverato tra i maggiori virtuosi della scuola pianistica americana. Oltre che di grande tecnica era dotato di un'energia tale da consentirgli di tenere pi\u00f9 di cento concerti in un anno (ad Atene si esib\u00ec dodici volte in tre settimane) e di sostenere programmi lunghissimi. A Londra, per esempio, in una sola serata esegu\u00ec il Terzo Concerto di Beethoven, il Secondo di Rachmaninov e il Secondo di Brahms; il 23 ottobre 1960, sempre a Londra, alla fine di un recital che prevedeva la \"Sonata in si bemolle\" di Schubert e le \"Variazioni Diabelli\" di Beethoven, suon\u00f2, sempre di Beethoven, l'intera \"Appassionata\" come bis.\nDal 12 al 22 aprile 1964 tenne quattro recitals alla \"Wigmore Hall\" di Londra, nei quali si dedic\u00f2 al ciclo completo delle opere pianistiche di Brahms. Nel dicembre del 1968 partecip\u00f2 a uno spettacolo dei Rolling Stones, dove esegu\u00ec due brani di Mozart e De Falla.\nLe registrazioni.\nKatchen, nel 1949, fu il primo pianista a registrare come solista un LP, contenente la \"Terza Sonata\" (in Fa minore, op. 5) di Brahms (per la \"Decca\"). Tuttavia, una parte cospicua della discografia di Katchen comprende opere per pianoforte e orchestra (tra cui tutti i Concerti di Beethoven, Brahms e Liszt). Il suo repertorio spaziava da Bach a compositori del Novecento come Ned Rorem e Benjamin Britten, con cui lavor\u00f2 in prima persona, ma fu probabilmente Brahms che Katchen approfond\u00ec con i risultati migliori: oltre ai \"Concerti\" e alle opere per pianoforte solo (la cui edizione integrale - pubblicata dalla Decca - \u00e8 rimasta ineguagliata), sono da sempre apprezzate le sue registrazioni di musica da camera brahmsiana (sonate per violino e pianoforte e trii) con Suk e Starker.\nCuriosit\u00e0.\nKatchen e sua moglie erano appassionati collezionisti di netsuke: 195 pezzi della loro collezione sono stati venduti dalla \"Sotheby's\" per 1.2 milioni di Sterline in due aste, nel 2005 e 2006."}
{"id": "710668", "revid": "46291", "url": "https://it.wikipedia.org/wiki?curid=710668", "title": "Brachystegia gossweileri", "text": "Brachystegia gossweileri \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "710671", "revid": "466539", "url": "https://it.wikipedia.org/wiki?curid=710671", "title": "Pietro Metastasio", "text": "\u00c8 considerato il riformatore del melodramma italiano.\nBiografia.\nInfanzia e giovent\u00f9.\nPietro Metastasio e il primogenito Leopoldo nacquero a Roma entrambi da Felice Trapassi, originario di Assisi, e da Francesca Galastri. Le sorelle Barbara ed Endimira nacquero dal nuovo matrimonio fra Felice Trapassi e Angela Lucarelli di Cave, dopo che la Galastri mor\u00ec improvvisamente e prematuramente nel 1702. Il fratello Leopoldo, avviato agli studi giuridici, rimase a Roma e fu sempre in stretto contatto, culturale e affettivo, con il poeta.\nSi dice che Pietro, ancora bambino, attirasse a s\u00e9 la folla recitando versi improvvisati su tema dato. Nel 1709 in un'occasione simile si fermarono ad ascoltarlo due signori distinti: Gian Vincenzo Gravina, noto letterato e giurista, nonch\u00e9 fondatore dell'Accademia dell'Arcadia, e Lorenzini, un critico di una certa fama. Gravina fu attratto dal talento poetico e dal fascino del ragazzo e dunque ne fece il suo protetto. Il padre Felice era ben lieto di dare al figlio la possibilit\u00e0 di ricevere una buona educazione e di poter entrare nell'alta societ\u00e0.\nGravina ellenizz\u00f2 il cognome di Pietro Trapassi in \"Metastasio\" (dal greco \"met\u00edstemi\": trapasso, allusione al suo cognome), e, nell'intento di farlo diventare un giurista, inizi\u00f2 a impartirgli lezioni di latino e di diritto. Allo stesso tempo coltiv\u00f2 il suo talento letterario e mise in mostra il giovane prodigio nella sua casa e presso varie congreghe romane. Ben presto Metastasio si trov\u00f2 in competizione con i pi\u00f9 celebri \"improvvisatori\" d'Italia. I giorni trascorsi in numerosi studi e le serate dedicate alle attivit\u00e0 d'improvvisazione in ottanta strofe furono assai rovinosi per la salute di Pietro e sottoposero a tensione la sua facolt\u00e0 poetica. Tra l'altro in questo momento critico Gravina dovette recarsi in Calabria per affari. Decise di portare con s\u00e9 il suo giovane allievo per farlo esibire nei circoli letterari di Napoli, affidandolo alle cure di un suo parente di Scalea, il filosofo Gregorio Caloprese. L'aria di mare (Scalea si trova sull'omonimo promontorio, in Calabria) fu cosa buona per il giovane Metastasio, tant'\u00e8 che la sua salute si rivitalizz\u00f2. Gravina dunque comprese che non doveva pi\u00f9 farlo improvvisare, se non in occasioni importanti, in modo che, una volta completata la sua educazione, potesse entrare in competizione con i pi\u00f9 grandi poeti.\nMetastasio obbed\u00ec sempre ai voleri del suo patrono. All'et\u00e0 di quattordici anni compose una tragedia nella maniera di Seneca su un soggetto tratto dall'\"Italia liberata dai Goti\" di Gian Giorgio Trissino, l'epopea preferita di Gravina. Questo lavoro, che chiam\u00f2 \"Giustino\", fu pubblicato da Gravina nel 1713, ma ebbe vita breve. Caloprese nel 1714 mor\u00ec e, quattro anni dopo, nel 1718 anche Gravina segu\u00ec la stessa sorte. Metastasio eredit\u00f2 una fortuna di 18000 scudi. Nello stesso anno ad un incontro dell'Accademia dell'Arcadia egli recit\u00f2 un elogio al suo patrono.\nVita e lavori in Italia.\nMetastasio era ora ventenne. Quattro anni prima (nel 1714) aveva preso i voti minori per ottenere lo status clericale, senza il quale pareva impossibile intraprendere una carriera a Roma. La sua storia romantica, il fascino personale, le maniere incantevoli fecero di lui una figura ben distinta. Per due anni egli spese il suo denaro per accrescere la sua reputazione e decise di applicarsi seriamente nella sua professione. A Napoli entr\u00f2 al servizio di un importante avvocato di nome Castagnola, il quale esercit\u00f2 un notevole controllo su tempo ed energie del giovane.\nMentre lavorava per l'avvocato, Metastasio nel 1721 compose un epitalamio e probabilmente anche la sua prima serenata musicale, \"Endimione\", in occasione del matrimonio tra la sua patrona donna Anna Francesca Ravaschieri Pinelli di Sangro (pi\u00f9 tardi sesta principessa di Belmonte) e il marchese don Antonio Pignatelli (pi\u00f9 tardi principe di Belmonte). Nel 1722 il compleanno dell'imperatrice Elisabetta Cristina di Brunswick-Wolfenb\u00fcttel fu celebrato con il massimo degli onori, quindi il vicer\u00e9 incaric\u00f2 Metastasio di scrivere una serenata per l'occasione. Egli accett\u00f2 l'ingaggio, a patto che l'autore rimanesse anonimo. Sotto questa condizione Metastasio produsse \"Gli orti esperidi\", che fu messo in musica da Nicola Porpora e cantato da un allievo dello stesso, il castrato Farinelli, il quale fece uno spettacolare debutto e si leg\u00f2 al Metastasio con una calorosa amicizia fraterna tanto da chiamarlo \"gemello caro\" nelle sue numerose lettere al librettista, ricevendo i migliori applausi. La primadonna Marianna Bulgarelli, detta \"La Romanina\" (per via della citt\u00e0 di nascita), la quale interpretava \"Venus\" nel dramma, non si dette pace sino a che non ebbe scoperto l'autore. La Romanina persuase il poeta a rinunciare alla propria carriera legale e promise di assicurargli fama e autonomia, qualora avesse voluto dedicare il proprio talento al dramma musicale.\nPresso la casa de La Romanina Metastasio inizi\u00f2 a conoscere i pi\u00f9 grandi compositori del tempo, tra i quali Porpora, dal quale prese lezioni di musica, Johann Adolf Hasse, Giovan Battista Pergolesi, Alessandro Scarlatti, Leonardo Vinci, Leonardo Leo, Francesco Durante e Benedetto Marcello; tutti questi saranno destinati in futuro a mettere in musica i suoi lavori. Qui inoltre studi\u00f2 l'arte del cantare e impar\u00f2 ad apprezzare lo stile di interpreti come Farinelli. Dotato di uno straordinario talento per la composizione e di un senso per la poetica, non trov\u00f2 nessuna difficolt\u00e0 nello scrivere le sue opere.\nMetastasio visse con La Romanina e suo marito a Napoli. Mossa da un affetto per met\u00e0 materno e per met\u00e0 romantico, la cantante lo accolse, come gi\u00e0 fece in passato Gravina, con tutta la sua famiglia (padre, madre, fratello e sorelle) nella propria casa. Lei incoraggi\u00f2 il suo genio poetico e lo vizi\u00f2 nei suoi capricci. Sotto la sua influenza, tra il 1724 e il 1730 scrisse \"Didone abbandonata\", \"Siroe re di Persia\", \"Catone in Utica\", \"Ezio\", \"Alessandro nell'Indie\", \"Semiramide riconosciuta\" e \"Artaserse\". Questi drammi furono musicati dai principali compositori di quel tempo e furono rappresentati nelle pi\u00f9 importanti citt\u00e0 italiane.\nNel frattempo La Romanina stava invecchiando e smise di cantare in pubblico; il poeta si sentiva sempre pi\u00f9 fastidiosamente dipendente dalla sua generosit\u00e0. Egli guadagnava 300 scudi per ogni opera; questa paga, anche se buona, era incerta e da tempo desiderava ottenere un impiego fisso. Nel settembre del 1729 ricevette e accett\u00f2 l'offerta per il posto di poeta di corte al teatro di Vienna, con uno stipendio di 3000 fiorini; successe cos\u00ec ad Apostolo Zeno, che in quell'anno torn\u00f2 a Venezia. La Romanina altruisticamente lo mand\u00f2 per la via della gloria. Lei tenne comunque a suo carico la famiglia di Pietro a Roma, in modo che egli potesse stabilirsi in Austria.\nMetastasio alla Corte di Vienna.\nNell'aprile del 1730 Metastasio si stabil\u00ec a Vienna nell'appartamento della Michaelerhaus, al IV piano di Kohlmarkt 12, di fronte alla Hofburg, dimora messagli a disposizione da Pio di Savoia, direttore dei teatri di Carlo VI. Qui il poeta divise fino alla fine dei suoi giorni la casa gi\u00e0 concessa a Niccol\u00f2 Martines, maestro di cerimonie del Nunzio apostolico a Vienna. Con ogni probabilit\u00e0, il fatto che Metastasio e Martines si fossero gi\u00e0 conosciuti a Napoli negli anni venti favor\u00ec la loro convivenza che fu sempre improntata, del resto, alla pi\u00f9 sincera e affettuosa reciproca amicizia, al punto che il Poeta Cesareo nomin\u00f2 Giuseppe Martines, il figlio maggiore del cerimoniere, suo esecutore testamentario, mentre contribu\u00ec in modo decisivo all'educazione e alla formazione musicale di un'altra figlia, Marianna, affidandola anche alle cure di Franz Joseph Haydn, ospite alla fine degli anni cinquanta nella mansarda della Michaelerhaus a Kohlmarkt.\nQuesta data segna un nuovo periodo nella sua attivit\u00e0 artistica. Tra gli anni 1730 e 1740 i suoi bei drammi \"Adriano\", \"Demetrio\", \"Issipile\". \"Demofonte\", \"L'Olimpiade\", \"La clemenza di Tito\", \"Achille in Sciro\", \"Temistocle\" e \"Attilio Regolo\", vennero prodotti per il teatro imperiale. Alcuni di essi furono composti per occasioni speciali e con incredibile rapidit\u00e0: ad esempio l'\"Achille\" in diciotto giorni e l'\"Ipermestra\" in nove. Oltre a ci\u00f2 si dedic\u00f2 nuovamente ai testi sacri: nel 1730 venne alla luce \"La Passione di Nostro Signore Ges\u00f9 Cristo\", che divenne uno degli oratori pi\u00f9 musicati del XVIII secolo. Metastasio padroneggiava la tecnica della sua arte fino ai minimi dettagli. Le esperienze che acquis\u00ec a Napoli e a Roma, cos\u00ec come l'entusiasmo viennese per i suoi lavori accelerarono la sua carriera.\nA Vienna Metastasio non incontr\u00f2 un forte successo sociale, giacch\u00e9 la sua nascita non nobile lo escludeva dai circoli dell'aristocrazia. Per ovviare a questa mancanza intraprese una relazione intima con la contessa Marianna Pignatelli di Althann, cognata della sua passata patrona, la principessa Belmonte Pignatelli, la quale aveva perso il marito ed era stata a lungo la favorita dell'imperatore. Il rapporto tra lei e Metastasio fu cos\u00ec intenso che si credeva che si fossero sposati segretamente.\nLa Romanina, stanca della sua assenza, gli domand\u00f2 di ottenere un ingaggio al teatro di corte. Metastasio confuso e stanco di lei, le scrisse dissuadendola nel progettare visite a Vienna. Il tono della lettera l'allarm\u00f2 e irrit\u00f2. Sembra che ella fosse partita da Roma, ma mor\u00ec improvvisamente lungo il tragitto. Dato che suo marito era gi\u00e0 deceduto, Metastasio eredit\u00f2 tutto il suo patrimonio, ma a causa dell'affanno e del rimorso per la morte della Romanina rinunci\u00f2 al lascito.\nCon il passare del tempo, la vita che Metastasio teneva a Vienna, come anche il clima, si fece sentire sulla sua salute e sul suo spirito. Dal 1745 in avanti egli scrisse poco, anche se le sue cantate risalgono a questo periodo, cos\u00ec come la canzonetta \"Ecco quel fiero istante\", che godette di larghissima fortuna. Nel 1755 mor\u00ec la contessa Althann e Metastasio ridusse i suoi rapporti sociali ai soli visitatori che andavano a trovarlo. Ormai afflitto dall'avanzare della sua vecchiaia e dalla perdita della sua vena poetica visse gli ultimi anni della sua vita rimanendo pressoch\u00e9 inattivo. Durante questo periodo fu maestro dell'allora giovane arciduchessa Maria Antonietta, futura regina di Francia, la quale pur non conoscendo bene n\u00e9 il tedesco n\u00e9 il francese, parlava un ottimo ed elegante italiano, grazie al suo illustre insegnante. Il 3 settembre 1768 fu eletto accademico della Crusca. Mor\u00ec nel 1782, lasciando una fortuna di 130.000 fiorini ai figli dell'amico Martines. Era infatti sopravvissuto a tutti i suoi parenti in Italia. Fu sepolto nella cripta della chiesa di San Michele a Vienna e nella chiesa dei Minoriti sta una sua lapide sepolcrale e un grande busto. \nFoscolo ebbe a definirlo nel \"Gazzettino del Bel-mondo\" \u00ab...monarca della Tragedia Italiana cantata da Cesari e Catoni non uomini\u00bb.\nL'opera seria.\nA questo proposito \u00e8 significativo ricordare che su 26 melodrammi scritti da Metastasio nel corso di quasi 50 anni di attivit\u00e0 teatrale, solo tre hanno finale autenticamente tragico \"(Didone abbandonata, Catone in Utica, Attilio Regolo)\" e di questi solo uno, il \"Catone in Utica\", prevede la morte \"in palese\" (cio\u00e8 in scena) del protagonista. Questo finale lo esporr\u00e0 a non poche critiche e ripensamenti, al punto che ne appronter\u00e0 uno alternativo a quello originale in cui la morte di Catone \u00e8 narrata dalla figlia Marzia.\nLibretti.\nDi seguito \u00e8 riportato l'elenco dei libretti di Pietro Metastasio:\nBibliografia.\nEdizioni metastasiane.\n1721 L'Endominione... presso Domenico-Antonio, e Niccol\u00f2 Perrino Napol\u00f6iu MDCCXXI BN-NA Sala 6 Misc. C 15(3)"}
{"id": "710672", "revid": "46291", "url": "https://it.wikipedia.org/wiki?curid=710672", "title": "Brachystegia kalongensis", "text": "Brachystegia kalongensis \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "710673", "revid": "46291", "url": "https://it.wikipedia.org/wiki?curid=710673", "title": "Brachystegia kennedyi", "text": "Brachystegia kennedyi \u00e8 una pianta della famiglia delle Fabacee (sottofamiglia Caesalpinioideae), nativa dell'Africa.\nDistribuzione.\nCamerun e Nigeria."}
{"id": "710679", "revid": "21880", "url": "https://it.wikipedia.org/wiki?curid=710679", "title": "Brachystegia laurentii", "text": "Brachystegia laurentii \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "710680", "revid": "46291", "url": "https://it.wikipedia.org/wiki?curid=710680", "title": "Brachystegia leonensis", "text": "Brachystegia leonensis \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "710683", "revid": "54253", "url": "https://it.wikipedia.org/wiki?curid=710683", "title": "American Staffordshire terrier", "text": "L'American Staffordshire Terrier, o AmStaff, \u00e8 una razza canina che si cominci\u00f2 a selezionare negli Stati Uniti d'America dal 1936.\nOrigini e storia.\nL'American Staffordshire Terrier \u00e8 il nome dato all'American Pitbull Terrier dall'associazione canina AKC (American Kennel Club) al suo riconoscimento nel 1936. Il primo standard della razza (1936) redatto da parte dell'AKC considera come esempio standard Colby Primo, un American Pitbull Terrier della famosa linea Colby (allevatore di american pitbull terrier, razza gi\u00e0 riconosciuta da altri kennel club agli inizi del Novecento).La sua storia ha le stesse radici dell'American Pit Bull Terrier, razza creata in Inghilterra per il bull baiting (combattimento di cani contro tori). Tra il secondo e il terzo decennio dell'Ottocento, le autorit\u00e0 inglesi misero fuorilegge questi combattimenti che passarono dunque nella clandestinit\u00e0, trasformandosi in incontri fra soli cani (dog fighting). Il dog fighting fu esportato contemporaneamente alla colonizzazione britannica del nord America, e da qui deriva il nome American Pit bull terrier. Nel 1884 si costituisce l'American Kennel Club (AKC) per la tutela delle razze canine pure. L'AKC chiese anche di cambiare il nome alla razza, sostituendo il termine Pit (arena) con Staffordshire terrier. La selezione dell'Amstaff fu indirizzata alla ricerca dell'eleganza e dell'appariscenza, facendo diventare l'AmStaff un cane da esposizione per la sua bellezza.\nAspetto generale.\nL'Amstaff ha:"}
{"id": "710685", "revid": "287204", "url": "https://it.wikipedia.org/wiki?curid=710685", "title": "Pierre Vidal-Naquet", "text": "Biografia.\nNato da una famiglia ebraica laica, all'et\u00e0 di quattordici anni perde entrambi i genitori, deportati ad Auschwitz. Dopo aver compiuto studi classici, nel 1956 inizia ad insegnare storia antica presso l'Universit\u00e0 di Caen.\nNel 1966 entra come docente nella prestigiosa \u00c9cole des Hautes \u00c9tudes en Sciences Sociales, della quale diventer\u00e0 il direttore tre anni dopo. Concentra, nonostante il perentorio consiglio di Braudel di dedicarsi alla storia dell'arte, i suoi studi sulla Grecia antica, scrivendo un consistente numero di pubblicazioni.\nTuttavia, il suo contributo maggiore lo d\u00e0 al dibattito sulla guerra d'Algeria (1954-1962), denunciando con forza le violazioni sistematiche dei diritti umani ad opera delle forze armate francesi in Africa, in particolare dei \"paras\" agli ordini del colonnello Massu.\nMarxista anti-stalinista, \u00e8 per breve tempo membro del Partito Socialista Francese per poi distaccarsene, divenendo simpatizzante del gruppo \"Socialisme ou barbarie\", fautore di una diversa interpretazione, scevra da dogmatismi, dell'opera del fondatore del comunismo.\nVidal-Naquet si distingue per essere stato fra i pochissimi, all'interno del mondo accademico, che mostrarono apertamente di comprendere le ragioni degli studenti \"ribelli\" del \"Maggio francese\".\nNegli ultimi decenni, l'attenzione dello storico si sposta per\u00f2 su un altro tema, che lo tocca profondamente da vicino, alla luce della drammatica esperienza personale: la lotta contro quelli da lui definiti \u00abassassini della memoria\u00bb, ovvero coloro i quali negano l'esistenza stessa dell'Olocausto.\nLo storico spiega le sue intransigenti posizioni di condanna verso i negazionisti dell'Olocausto in un saggio del 1980, dal sottotitolo pi\u00f9 che esplicito: \"Un Eichmann di carta\".\nSi interessa anche al genocidio \"dimenticato\" degli Armeni, scrivendo tra l'altro la prefazione di \"A crime of silence\".\nL'ultimissima parte della sua esistenza \u00e8 invece dedicata alla riflessione su cosa voglia dire davvero essere \u201cuno storico\u201d. Una delle sue ultime opere, quasi un testamento spirituale, \u00e8 \"La scelta dello storico: perch\u00e9 ho scelto il mestiere di storico\", del 2004.\nPierre Vidal-Naquet, inoltre, \u00e8 ricordato come uno dei pochi storici, se non l'unico, ad essere stato condannato per diffamazione nei confronti di Henri Roques l'8 marzo 2006.\nCritica.\nIl suo approccio strutturalista \u00e8 stato a volte criticato soprattutto da alcuni studiosi italiani, nemmeno loro estranei al marxismo. Gli si \u00e8 rimproverato una variante semiologica troppo generica dello strutturalismo francese, che avrebbe trascurato ci\u00f2 che \u00e8 specifico di singoli autori e testi studiati e che sarebbe incline alla manipolazione dei testi tramite categorie a essi esterne, come la polisemia e l'ambiguit\u00e0."}
{"id": "710690", "revid": "118042776", "url": "https://it.wikipedia.org/wiki?curid=710690", "title": "Archeozoologia", "text": "L'archeozoologia \u00e8 una disciplina relativamente recente, nata pressappoco nell'Ottocento che studia i resti degli animali che si rinvengono nei siti archeologici al fine di comprendere al meglio le relazioni tra il mondo animale e l'uomo nel passato, a differenza della paleontologia che normalmente si occupa dell'evoluzione di uomo e animali senza preoccuparsi delle loro eventuali relazioni. \nStoria.\nNel 1812 Georges Cuvier reduce una legge sulle correlazione, Charles Picard nel 1835 e Boucher de Perthes, nel 1860 provarono una coesistenza tra uomini e animali fossili ma ci fu una negazione della scienza ufficiale. Infine nel 1861, Rutimeyer pose le basi dell'archeozoologia.\nDescrizione e caratteristiche.\nIndaga quindi sia sui mutamenti ambientali che sulle attivit\u00e0 economiche, rituali, e sociali dei gruppi umani in varie epoche, sia preistoriche che storiche, come una delle numerose fonti di informazione sulle quali la ricerca archeologica deve essere costruita. Le ossa animali sono considerate come \"\"materiale archeologico\" e dal loro studio si tenta di risalire al \"contesto antropico\"\". Tali resti, infatti, non essendo dati esterni al quadro culturale che li ha determinati, debbono essere analizzati integrando il loro studio con quello degli altri materiali reperiti sullo scavo, al fine di ricostruire la struttura complessiva delle comunit\u00e0 oggetto della ricerca.\nFin dalla preistoria gli animali hanno avuto un ruolo fondamentale nella vita delle popolazioni umane fornendo parte dei suoi alimenti (carne, grasso, latte, sangue, uova ecc.). Inoltre pellicce, pelli, lana, ossa e corna sono state e sono utilizzate ancora oggi per vestirsi, proteggersi dalle intemperie e costruire una vastissima gamma di strumenti di uso quotidiano. La forza animale \u00e8 stata utilizzata per spingere aratri e per trasportare cose e persone anche per lunghe distanze. Gli animali sono quindi stati sempre essenziali nell'organizzazione sociale umana, anche nelle sue espressioni artistiche e nei suoi rituali religiosi.\nLe indagini sulle attivit\u00e0 economiche riguardano le metodologie di caccia, la domesticazione degli animali, l'allevamento, l'agricoltura, i trasporti, la lavorazione dei prodotti derivati, quali la pelle, la lana, le ossa, le corna, il latte ecc.\nPer quanto riguarda i rituali vengono indagati i riti funerari e sacrificali, e quindi le attivit\u00e0 di culto.\nLe indagini sull'organizzazione sociale si interessano dell'utilizzo degli animali per la guerra, il prestigio sociale, la compagnia, la difesa ecc. (da De Grossi Mazzorin J., 2008, \"Archeozoologia. Lo studio dei resti animali in archeologia\", Laterza, Bari)."}
{"id": "710694", "revid": "468393", "url": "https://it.wikipedia.org/wiki?curid=710694", "title": "Saga degli uomini delle Orcadi", "text": " \nLa Saga degli uomini delle Orcadi, conosciuta anche come Orkneyinga saga , \u00e8 una delle pi\u00f9 celebri saghe islandesi. Tratta della storia della conquista dell'arcipelago scozzese delle Orcadi da parte dei Norvegesi (IX secolo) e della successiva epoca degli Jarl delle Orcadi (\"Orkney Earldom\" - fino al XII secolo). La saga \u00e8 scritta in norreno e presenta numerosi prestiti onomastici da altre lingue, specialmente dall'area celto-gaelica, come per esempio \"Frak\u00f6kk\" e \"Madda\u00f0r\". \nLa saga \u00e8 stata redatta in un'epoca compresa fra il 1192 e il 1206 da uno o pi\u00f9 autori sconosciuti di origine islandese presumibilimente facendo uso di fonti diverse e mescolando tradizione orale, fatti storici e leggende. Racconta in modo vivido le vicende, battaglie, assassini e intrighi politici legati alla conquista norvegese delle Orcadi ma anche alla storia del regno di Norvegia; spesso vi erano infatti stretti legami di parentela fra i conti delle Orcadi e i sovrani del paese, ad esempio il conte Rognvald Brusason era genero del re Olaf II e combatt\u00e9 nella battaglia di Stiklestad nel 1030 dove salv\u00f2 la vita al futuro re Harald Hardr\u00e5de gravemente ferito. Narra anche le vicende del conte Magnus Erlendsson, fatto assassinare dal cugino Haakon Paulsson per il dominio delle Orcadi e proclamato martire e santo.\nLe vicende descritte sono ambientate sulle Orcadi, in Scozia, Galles, Irlanda, Norvegia, Svezia, Russia, nell'Europa continentale e in Terra Santa. \nI primi tre capitoli trattano delle origini mitologiche del conti, la vicenda prosegue con il racconto della conquista delle Orcadi (intorno al 900) da parte di Harald Bellachioma, re di Norvegia e la successiva costituzione dell'Orkney Earldom.\nOpera.\nCapitoli.\nLa saga \u00e8 composta da 92 capitoli. I primi tredici (I-XIII) narrano l'epoca eroica delle Orcadi. In particolare, i primi tre trattano dalle origini mitiche degli jarl seguendo un albero genealogico che inizia dal gigante Fornj\u00f3tr, che regnava sulla Finlandia e il Kvenland, continua con i suoi tre figli Hl\u00e9r o \u00c6gir, Logi e K\u00e1ri, fino ad arrivare a G\u00f3rr, il figlio di questi Heiti, poi Svei\u00f0i, H\u00e1lfdan il Vecchio, Eysteinn Beli e infine lo jarl R\u00f6gnvaldr. Questa parte semi-storica e semi-mitologica termina con la morte dello jarl Sigur\u00f0r il Forte e la cristianizzazione delle Orcadi per ordine di Olaf Tryggvason. L'incipit della saga \u00e8 molto simile al \"Hversu Noregr bygg\u00f0ist\", un elenco genealogico che parla dei primi abitanti della Norvegia. Tuttavia il \"Hversu Noregr\" riporta eventi molto pi\u00f9 dettagliati, mentre l'incipit della \"Orkneyinga saga\" pu\u00f2 essere considerato solo un breve riassunto. Per tanto la prima parte della saga \u00e8 definita anche Fundinn Noregr (Fondazione della Norvegia).\nSigur\u00f0r divise il potere tra i tre figli Sumarli\u00f0i Sigur\u00f0sson (morto 1014 o 1018), Br\u00fasi ed Einarr Boccastorta. Aveva anche un altro figlio, Thorfinn. Olaf Tryggvason aveva inoltre preso ostaggio un altro figlio dello jarl, chiamato Hundi o Hvelpr e poi battezzato con il nome di Hl\u00f6\u00f0vir. Egli per\u00f2 non visse a lungo. I capitoli successivi (XIII-XXXII) parlano del conflitto tra i figli di Sigur\u00f0r, Thorfinn, Br\u00fasi ed Einarr per l'eredit\u00e0 del padre. Questa parte si conclude attorno al 1064 con la morte di Thorfinn Sigurdsson.\nNei capitoli XXXIII-LVIII parlano di vari avvenimenti e personaggi storici, come il santo Magnus e i suoi miracoli, i re norvegesi e altri jarl di minor rilievo.\nNel capitolo LVIII l'ambientazione si sposta in Norvegia, dove si delinea la figura dello jarl R\u00f6gnvald Kali. Fino al LXXXV si parla soltanto dei conflitti in cui \u00e8 interessato R\u00f6gnvald e, nell'ultimo, la spedizione di R\u00f6gnvaldr a Gerusalemme (1151-1153): In questo lungo capitolo vengono descritte battaglie, assedi (come quello in Galizia), il rapporto amorso con Ermengarda di Narbonne, la spedizione a Costantinopoli. Finalmente R\u00f6gnvaldr ritorna in patria (capitolo XC) e qui scopre, insieme al lettore, la complicata situazione nata nelle Orcadi durante la sua assenza (XCI-XCII).\nI capitoli XCIII-CIII parlano del conflitto di R\u00f6gnvald contro jarl usurpatori, come Erlendr, e contro bande vichinghe che organizzavano spedizioni in maniera autonoma, sfidando il suo potere. Il periodo d'oro dei vichinghi infatti era tramontato da un pezzo. \nI capitolo CIV parla della morte di R\u00f6gnvaldr (1158). Il suo successore fu Harald figlio di Madda\u00f0r. I capitoli successivi (CIV-CXII) parlano del suo governo, delle guerre contro gli Scozzesi, e dei suoi successori. La saga si chiude con un commento degli anonimi autori:\nComponimenti poetici.\nAll'interno della saga sono riportati frammenti di poesie, eloggianti vittorie, battaglie o personaggi. Il fatto che gli autori abbiano inframmezzato il racconto con questi frammenti significa che avevano libero acceso alle fonti. Le poesie non sono sempre opera di scaldi professionisti. Frequenti sono i momenti in cui gli stessi jarl si improvvisano poeti e recitano stofe inventate sul momento, adoperando artifici poetici molto complessi. Un esempio sono le strofe che il conte Einarr compone nel capitolo VIII in onore di Halfdan, figlio di Harald Bellachioma:\nLa parafrasi o \"kenning\" \"sostegno di genti\" equivale a \"principe\".\nLuoghi citati nella saga.\nLa \"Orkneyinga saga\" ci informa come venivano chiamati i paesi extrascandinavi. La maggior parte delle volte si tratta di nomi locali adattati alla lingua norrena."}
{"id": "710696", "revid": "123233738", "url": "https://it.wikipedia.org/wiki?curid=710696", "title": "Fresno (California)", "text": "Fresno \u00e8 una citt\u00e0 degli Stati Uniti sede della contea omonima, nella zona centrale dello stato della California. Con abitanti \u00e8 la citt\u00e0 pi\u00f9 grande della Valle Centrale e la sua area metropolitana \u00e8 la sesta per grandezza di tutta la California, con circa di abitanti.\nGeografia.\nFresno \u00e8 la citt\u00e0 pi\u00f9 vicina al Parco Nazionale di Yosemite che si trova a meno di 100\u00a0km a nord della citt\u00e0, ed \u00e8 anche il punto di accesso verso altri due parchi di fama internazionale che si incontrano dirigendosi ad est verso la Sierra Nevada: il Sequoia National Park e il Kings Canyon National Park.\nStoria.\n \nAmministrazione.\nGemellaggi.\nFresno \u00e8 gemellata con le seguenti citt\u00e0\nInfrastrutture e trasporti.\nNei pressi della citt\u00e0 \u00e8 presente l'Aeroporto Internazionale di Fresno Yosemite."}
{"id": "710699", "revid": "767487", "url": "https://it.wikipedia.org/wiki?curid=710699", "title": "Five Live", "text": "Five Live \u00e8 il terzo EP dei Queen, pubblicato nell'aprile del 1993 in collaborazione con George Michael (che presta la sua voce in tutte e 5 le canzoni) e Lisa Stansfield (che duetta con lui nel brano dei Queen \"These are the days of our lives\").\nDue dei cinque brani (\"Somebody to Love\" e These Are the Days of Our Lives) furono cantati durante il Freddie Mercury Tribute Concert, svoltosi, nella pasquetta del 1992, nello stadio di Wembley, dove la somma raccolta fu donata al \"Mercury Phoenix Trust\".\nL'EP arriv\u00f2 in testa alle classifiche in Gran Bretagna, riscuotendo un grande successo.\nIn alcune edizioni \u00e8 presente una sesta traccia, Dear Friends, canzone dei Queen pubblicata nel 1974 e presente nell'album Sheer Heart Attack."}
{"id": "710703", "revid": "76963", "url": "https://it.wikipedia.org/wiki?curid=710703", "title": "Anna Lindh", "text": "Biografia e carriera politica.\nNata a Enskede-\u00c5rsta, un borgo nella parte meridionale di Stoccolma, la Lindh crebbe per\u00f2 a Grillby, proprio nei pressi dell'importante centro di Enk\u00f6ping. All'et\u00e0 di dodici anni era gi\u00e0 coinvolta nell'attivismo politico, e si iscrisse alla sede locale della Lega Giovanile del Partito Socialdemocratico Svedese (\"Sveriges Socialdemokratiska Ungdomsf\u00f6rbund -\" SSU), nella quale fu molto attiva soprattutto per la lotta ed i movimenti di protesta contro la Guerra del Vietnam.\nLaureata in legge all'Universit\u00e0 di Uppsala nel 1982, nello stesso anno venne eletta al Parlamento svedese nella lista del Partito Socialdemocratico Svedese (SAP). Nel 1984 divenne la prima donna ad essere eletta presidente della SSU, e con tale mandato, durato sei anni, fu molto attiva nella lotta alla corsa al riarmo e fu attiva per affrontare le problematiche internazionali della questione palestinese, del Sudafrica, del Nicaragua e del Vietnam. Dal 1991 al 1994 la Lindh fu eletta Commissario per la Cultura e l'Ambiente e venne nominata Vice Sindaco di Stoccolma. \nNel 1994, a seguito della vittoria del Partito Socialdemocratico Svedese, venne nominata dal Primo Ministro Ingvar Carlsson in qualit\u00e0 di Ministro dell'ambiente, incarico che mantenne fino al 1998, quando le fu affidato il Ministero degli Esteri. Uno dei suoi maggiori risultati in qualit\u00e0 di Ministro dell'Ambiente svedese fu la sua campagna all'interno dell'Unione europea per la legge contro le sostanze chimiche nocive. E fu anche promotrice di una Commissione Europea contro la proliferazione delle sostanze acide.\nNel 1998, a seguito di nuove elezioni, il nuovo Primo Ministro svedese G\u00f6ran Persson la nomin\u00f2 Ministro degli Esteri della Svezia, al posto di Lena Hjelm-Wall\u00e9n.\nL'apice della carriera politica della Lindh venne raggiunto durante il semestre di presidenza svedese del Consiglio dell'Unione europea nella prima met\u00e0 del 2001, quando ebbe la responsabilit\u00e0 di rappresentare ufficialmente le posizioni in materia di politica estera dell'Unione Europea. Collabor\u00f2 in questa veste con l'alto rappresentante per la politica estera comune dell'Unione Europea Javier Solana in Macedonia dove contribu\u00ec a scongiurare uno strisciante conflitto civile attraverso gli accordi di Ohrid.\nLa Lindh fu molto critica riguardo alla Guerra d'Iraq nel 2003 commentando che:\nIl 10 settembre 2003, tre giorni prima del referendum sull'introduzione dell'euro in Svezia, fu accoltellata da Mijailo Mijailovi\u0107 mentre faceva la spesa in un negozio di Stoccolma. Mor\u00ec il giorno seguente presso l'ospedale di Solna.\nL'Unione europea e gli Stati partner del Mediterraneo hanno deciso di intitolarle la Fondazione Euromediterranea per il dialogo interculturale."}
{"id": "710707", "revid": "11497", "url": "https://it.wikipedia.org/wiki?curid=710707", "title": "Secondo Libro dei Re", "text": ""}
{"id": "710708", "revid": "1543377", "url": "https://it.wikipedia.org/wiki?curid=710708", "title": "Emily Strange", "text": "Emily Strange o Emily the Strange, in italiano Emily la Stramba, \u00e8 un personaggio creato nel 1991 dallo skater Rob Reger, per la sua azienda di abbigliamento Cosmic Debris Etc. Inc. \nIl personaggio, una ragazzina goth di 13 anni, \u00e8 nato a Santa Cruz (California), dove un amico di Reger, Nathan Carrico, nel 1991 disegn\u00f2 Emily per un'azienda di skateboard. Reger cre\u00f2 vari disegni di Emily, e Matt Reed creava delle magliette con questi disegni. Inizialmente le magliette, gli adesivi e i volantini di Emily venivano distribuiti ai concerti, nei negozi di dischi e di skateboard per promuovere la Cosmic Debris, la linea di abbigliamento e accessori fondata da Reger e Reed. Da quel momento, la Cosmic Debris divenne un'azienda multi milionaria e dato il successo del personaggio, furono ideati molti fumetti sul personaggio di Emily Strange.\nLe persone chiave (designer, illustratori, grafici) che hanno aiutato il marchio Cosmic Debris a crescere durante gli anni sono Buzz Parker, Brian Brooks, Grace Fontaine, Liz Baca, Noel Tolentino, Fawn Gehweiler, Jessica Gruner e Adele Pedersen.\nLa quantit\u00e0 di merchandising legato ad Emily \u00e8 considerevole: \u00e8 stata prodotta una linea di abiti, di cartoleria, di adesivi, di accessori. I fumetti di Emily vengono prodotti sia da Chronicle Books che da Dark Horse Comics negli Stati Uniti.\nIl personaggio \"Emily\".\nEmily \u00e8 una tredicenne (festeggia il compleanno il 24 settembre) dai capelli lunghi, lisci e corvini, dal volto pallidissimo incorniciato da una frangia perfettamente diritta sopra lo sguardo arrogante, adora il numero 13. Dopo vari anni di spensieratezza \u00e8 entrata in una specie di trance e quando si \u00e8 svegliata era cambiata completamente (sia nei gusti che in tutto). Era diventata una ragazzina strana, diversa dalle altre della sua et\u00e0. Le piacciono molto gli horror, adora andare in skate (in cui pratica acrobazie spericolate), e suona la chitarra elettrica, per esempio, non ha paura di nessuno ed apparentemente ha un cuore di pietra; molti pensano sia una emo ma non \u00e8 cos\u00ec. Emily \u00e8 definita spesso quel genere di persona desiderosa della morte \"cattiva\" con tutti oppure semplicemente narcotica, invece Emily si differenzia dalla mischia andando avanti con il suo motto \"VOI RIDETE DI ME PERCH\u00c9 SONO DIVERSA. IO VI GUARDO E RIDO PERCH\u00c9 SIETE TUTTI UGUALI\" tratto da quello di Jonathan Davis \"Voi ridete di me perch\u00e9 sono diverso, io rido di voi perch\u00e9 siete tutti uguali\" e possiamo dire che questa frase sia un urlo all'originalit\u00e0 e del seguire il proprio stile. Compare sempre con un vestitino nero, calze nere e scarpe Mary Jane bianche. Onnipresente al suo fianco \u00e8 la sua \"posse\" (letteralmente \"banda\"), composta da quattro gatti neri: Miles, Sabbath, Mistery e NeeChee. Guarda il mondo da un punto di vista a dir poco tetro e spietato, amando e cercando continuamente la solitudine. Altro particolare a lei riconducibile \u00e8 una fionda, con cui si diverte a tormentare ragazzi e cani, i suoi bersagli preferiti. L'aspetto e il carattere del personaggio possono essere collegati a quello di Mercoled\u00ec Addams.\nLa Posse.\nLa Posse, la banda di quattro gatti neri che segue Emily ovunque, \u00e8 composta da Mystery, Miles, Sabbath e NeeChee.\nMystery.\nMystery \u00e8 la leader del gruppo, ed \u00e8 il braccio destro di Emily. \u00c8 nata il 13 maggio, ma non si conosce l'anno di nascita. Si riconosce facilmente per la grossa macchia a forma di stella che le copre l'occhio o per una medaglietta della stessa forma attaccata al collarino. Ama i riposini pomeridiani che la aiutano a riposare le sue vecchie ossa, ma \u00e8 pur sempre combattiva.\nMystery si pu\u00f2 riconoscere anche per un baffo riccioluto sulla sinistra.\nMiles.\nMiles \u00e8 la mente creativa della Posse, nato in una tempestosa notte del 13 aprile sotto la luna piena. Ama creare i piani per catturare/torturare cani ed \u00e8 il gatto pi\u00f9 veloce della citt\u00e0. La cicatrice a X che ha su un occhio testimonia il suo attaccamento alle battaglie.\nLui e NeeChee formano una coppia piuttosto contestatrice dal fatto che Miles \u00e8 la mente e NeeChee il braccio.\nSabbath.\nSabbath \u00e8 il pi\u00f9 giovane, nato il 3 dicembre. Dice \"Dude!\" (\"Fratello!\") parecchie volte, mostrando il suo gergo giovanile. Si nota che \u00e8 giovane anche per il fatto che si caccia perennemente nei guai. Ha una piccola cicatrice sull'orecchio destro.\nProprio perch\u00e9 \u00e8 il pi\u00f9 giovane viene preso sempre in giro da Emily e dagli altri gatti ma lui non sembra importarsene poich\u00e9 \u00e8 un gatto molto dignitoso.\nNeeChee.\nNeeChee \u00e8 il pensatore del gruppo. Compie gli anni il 25 agosto. \u00c8 il gatto pi\u00f9 subdolo, un nichilista, non guarda mai nessuno negli occhi direttamente. Inoltre \u00e8 l'unico gatto a non essere completamente nero: la sua coda presenta delle strisce bianche sulla punta che si \u00e8 provocato in seguito al rovesciamento di un detersivo altamente chimico.\nGli oggetti inseparabili.\nEmily, oltre a portare sempre con s\u00e9 la sua fionda per i suoi scherzi tremendi, possiede una palla da biliardo numero 8 che consulta come una sfera di cristallo, sulla quale c'\u00e8 una scritta \"(K)NO(W) FUTURE\": \"Know future\" (\"conoscere il futuro\" - \"non c'\u00e8 futuro, nessun futuro\"). Emily dorme in un letto di ferro battuto nero con la testiera composta da barre recanti uno spuntone alla fine, dall'aspetto tetro e spettrale. Un altro mobile a cui Emily \u00e8 molto legata \u00e8 la sua poltrona.\nE porta sempre il suo vestito nero con tasche enormi dove metterci tutto quello che vuole.\nMa l'oggetto a cui tiene di pi\u00f9 al mondo \u00e8 il suo diario, dove racconta tutte le sue avventure.\nLa mostra del 2006.\nNel 2006 la famosa marca d'abbigliamento compie 13 anni e inaugura l\"'Emily Art Show\", una mostra di 13 serigrafie su Emily che ha toccato 13 fra le maggiori citt\u00e0 del mondo. Le serigrafie, firmate dai creatori di Emily, sono state vendute alla fine della mostra.\nCuriosit\u00e0.\nLa stessa chitarra \u00e8 indossata anche da Lil Wayne nel video Let it Rock con Kevin Rudolf"}
{"id": "710710", "revid": "11497", "url": "https://it.wikipedia.org/wiki?curid=710710", "title": "Primo Libro dei Re", "text": ""}
{"id": "710715", "revid": "767487", "url": "https://it.wikipedia.org/wiki?curid=710715", "title": "Conone di Samo", "text": "Biografia.\nComp\u00ec numerosi viaggi di studio nella parte occidentale del mondo greco per effettuare osservazioni astronomiche e meteorologiche, stabilendosi in seguito ad Alessandria. Fu amico personale di Archimede il quale, lodandone l'opera matematica, ne rimpianse la prematura scomparsa, che avrebbe impedito a Conone di completare il suo lavoro con la dimostrazione dei teoremi sulla spirale, in seguito dimostrati dallo stesso Archimede.\nArchimede dedic\u00f2 inoltre a Conone la sua opera sulla quadratura della parabola, che invi\u00f2 a Dositeo, discepolo e amico personale dello stesso Conone.\nLa sua fama \u00e8 legata alla costellazione Chioma di Berenice. La regina Berenice II, moglie di Tolomeo III Evergete (284 a.C. circa - 221 a.C.; re dal 246 a.C.), aveva offerto in voto, alla partenza dello sposo per la guerra contro la Siria nel 246 a.C., un ricciolo della propria chioma, che per\u00f2 scomparve dal tempio della dea Arsinoe Zefirita, alla quale era stato offerto.\nConone asser\u00ec, nel 245 a.C., di aver ritrovato il ricciolo in cielo, assimilando ad esso un gruppo di stelle situate tra la costellazione della Vergine, del Leone e di Boote; conseguentemente, Conone impose alla costellazione il nome di , in latino \"Coma Berenices\". Tale episodio ispir\u00f2 una delle composizioni elegiache di Callimaco, di cui ci restano frammenti dell'originale e la traduzione che ne fece Gaio Valerio Catullo nel carme LXVI. Nella sua elegia Callimaco afferma che Conone aveva spiegato il moto degli astri.\nConone fu famoso nell'antichit\u00e0 anche per i suoi studi sulle eclissi solari. \nTramite Probo, grammatico latino del I secolo a.C. e tramite Seneca che ne accenna nel libro VII delle \"Quaestiones naturales\", sappiamo che scrisse un'opera astronomica in 7 libri (menzionata come \"De Astrologia\"), che non ci \u00e8 pervenuta, ma dalla quale deriva certamente lo sviluppo del concetto di parapegma, in greco , il calendario astronomico e meteorologico caratteristico della cultura greca.\nQuanto alla sua opera come matematico, tramite Apollonio di Perga che lo considerava un precursore della propria opera, sappiamo che Conone si occup\u00f2 delle intersezioni e della tangenza tra le coniche nello scritto , \"Contro Trasideo\"; e lo stesso Apollonio di Perga lo rimproverava di non aver adoperato al meglio nelle sue opere il metodo dimostrativo."}
{"id": "710717", "revid": "709565", "url": "https://it.wikipedia.org/wiki?curid=710717", "title": "Consiglio degli Anziani (Lemony Snicket)", "text": ""}
{"id": "710732", "revid": "438678", "url": "https://it.wikipedia.org/wiki?curid=710732", "title": "La trilogia di Wadi", "text": "La trilogia di Wadi \u00e8 una trilogia di film del 1978, 1991 e 2001, diretta da Amos Gitai."}
{"id": "710735", "revid": "5711216", "url": "https://it.wikipedia.org/wiki?curid=710735", "title": "Linguaggio G", "text": ""}
{"id": "710743", "revid": "44638", "url": "https://it.wikipedia.org/wiki?curid=710743", "title": "Alziary di Malaussena Gustavo", "text": ""}
{"id": "710752", "revid": "767487", "url": "https://it.wikipedia.org/wiki?curid=710752", "title": "C'era una volta in Messico", "text": "C'era una volta in Messico (\"Once Upon a Time in Mexico\") \u00e8 un film del 2003 prodotto, scritto e diretto da Robert Rodriguez.\nTerzo capitolo della \"Trilogia del Mariachi\", iniziata con \"El mariachi\" e proseguita con \"Desperado\", il film si \u00e8 rivelato un ottimo successo commerciale: costato 30 milioni di dollari, ne ha incassati 100 nel mondo.\nTrama.\nMessico, oggi. Il narcotrafficante Armando Barillo progetta un colpo di Stato per togliere di mezzo il presidente, che ha dichiarato guerra ai traffici di droga, e si rivolge al generale Marquez. L'agente corrotto della CIA Jeffrey Sands vuole mettere le mani sul corposo compenso che Barillo ha riservato a Marquez, e si rivolge al Mariachi, un pistolero solitario, chiedendogli di uccidere il militare a colpo di Stato avvenuto. Sands vuole far leva sulla sete di vendetta del Mariachi, rimasto vedovo proprio a causa di Marquez, ma viene tradito dal suo braccio destro Cucuy, il quale consegna il pistolero al generale per aggraziarsi Barillo. Questi invece lo uccide, poi abbandona il cadavere sfigurato in un ospedale fingendo di essere morto durante un\u2019operazione chirurgica e muoversi nell'ombra.\nMentre il Mariachi fugge dalla residenza di Marquez e richiama Lorenzo e Fideo, un paio di vecchi amici, per proteggere il presidente, Sands muove un\u2019altra pedina dello scacchiere accordandosi con l\u2019ex poliziotto dell'FBI Jorge Ramirez affinch\u00e9 spii dall'interno le mosse di Barillo. Ramirez stringe amicizia con Billy, bodyguard del narcotrafficante, e lo trova favorevole a fare il doppio gioco pur di andarsene dal Messico. Sands per\u00f2 viene tradito dall'amante Ajedrez, anche lei poliziotta, che si rivela figlia di Barillo e lo consegna al padre. Questi risparmia la vita a Sands ma gli cava gli occhi.\nNel giorno dei morti Marquez avvia il colpo di Stato, ma il Mariachi salva il presidente con l\u2019aiuto di Lorenzo e Fideo, poi aspetta il generale e lo uccide. Poco dopo Barillo va a verificare l\u2019esito dell\u2019attentato ma Ramirez sopraggiunge e ingaggia una sparatoria in cui muoiono sia loro che Billy.\nSands si trascina in centro citt\u00e0 per vendicarsi degli uomini di Barillo e in un duello rimane gravemente ferito. Ajedrez lo vede e impietosita va ad aiutarlo, ma lui la uccide. Poco dopo, appoggiato a un muro, viene salutato dal Mariachi, che se ne va verso nuove avventure.\nProduzione.\nI ruoli di Cucuy (Danny Trejo) e Sands (Johnny Depp) erano stati scritti inizialmente rispettivamente per Quentin Tarantino e George Clooney. La parte affidata a Johnny Depp \u00e8 stata poi molto particolare, in quanto gran parte dei dialoghi sono stati improvvisati dall'attore stesso durante le registrazioni senza impiegare un copione. Danny Trejo e Cheech Marin, invece, sono ricomparsi sul set cinematografico nonostante nel precedente capitolo \"Desperado\" avessero gi\u00e0 interpretato i personaggi di Navajas e del barista morti durante il film.\nIl regista Robert Rodriguez compare in un cameo: \u00e8 uno dei chirurghi che operano El Barillo.\nNel cast era presente Enrique Iglesias, il quale ha debuttato proprio in questo film.\nIl titolo del film \u00e8 stato suggerito al regista da Quentin Tarantino, suo amico e compagno di studi al Sundance Institute, come omaggio al maestro dei western Sergio Leone e ai suoi capolavori \"C'era una volta il West\" e \"C'era una volta in America\"."}
{"id": "710753", "revid": "1310927", "url": "https://it.wikipedia.org/wiki?curid=710753", "title": "Panthessalonikeios Athl\u012btikos Omilos K\u014dnstantinoupolit\u014dn", "text": "Il Panthessalonikeios Athl\u012btikos Omilos K\u014dnstantinoupolit\u014dn (gr. \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03ae \u0391\u03bd\u03ce\u03bd\u03c5\u03bc\u03b7 \u0395\u03c4\u03b1\u03b9\u03c1\u03b5\u03af\u03b1 \u03a0\u03b1\u03bd\u03b8\u03b5\u03c3\u03c3\u03b1\u03bb\u03bf\u03bd\u03af\u03ba\u03b5\u03b9\u03bf\u03c2 \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u039a\u03c9\u03bd\u03c3\u03c4\u03b1\u03bd\u03c4\u03b9\u03bd\u03bf\u03c5\u03c0\u03bf\u03bb\u03b9\u03c4\u03ce\u03bd, \"Club Atletico Pan-tessalonicese dei Costantinopolitani\"), abbreviato in PAOK (\u03a0\u0391\u039f\u039a) e noto, diffusamente sebbene impropriamente, come PAOK Salonicco al di fuori dei confini nazionali, \u00e8 una societ\u00e0 polisportiva greca con sede della citt\u00e0 di Salonicco, nota principalmente per la sua sezione calcistica e la sua sezione cestistica. \nFondata nel 1926, la squadra di calcio milita da sempre nella Souper Ligka Ellada, la massima divisione del campionato greco. I suoi colori ufficiali sono il bianco e il nero a righe verticali. In ambito calcistico ha vinto 3 titoli nazionali e 8 Coppe di Grecia (oltre a non essere mai retrocesso, al pari di Olympiakos e Panathinaikos), mentre in quello della pallacanestro si \u00e8 aggiudicata tre campionati e 2 coppe europee (una Coppa delle Coppe nel 1991 e una Coppa Kora\u0107 nel 1994).\nStoria.\nEsordi e primo ventennio (1926-1945).\nIl PAOK fu fondato nel 1926 a Salonicco per opera di greci rifugiati bellici da Costantinopoli (odierna Istanbul). Fu la squadra succeditrice dell'Hermes Sports Club (), costituita nel 1877 dalla comunit\u00e0 ellenica di Pera, un distretto dell'odierna Istanbul. In realt\u00e0 il PAOK era aperto a qualunque cittadino di Salonicco, fatto che caus\u00f2 una rivalit\u00e0 con l'AEK Salonicco, l'altra squadra cittadina di ispirazione costantinopolitana, in cui giocavano solo rifugiati. Il logo iniziale del PAOK era costituito da un ferro di cavallo e un quadrifoglio.\nCon gli anni sarebbe divenuta la squadra di calcio pi\u00f9 famosa non solo di Salonicco, ma anche della Grecia settentrionale (Macedonia greca e Tracia).\nLa squadra di calcio del PAOK esord\u00ec ufficiosamente il 4 maggio 1926 allo stadio di Thermaikos, con una vittoria per 2-1 contro il Megas Alexandros Thessaloniki. Il primo allenatore, Kostas Andreadis, rimase in carica cinque anni, senza venire retribuito. Il primo capitano della squadra fu Michalis Ventourelis.\nLa stagione 1926-1927 vide il PAOK attivo nella seconda divisione della federcalcio regionale della Macedonia, dove militava anche l'AEK Salonicco. Il 12 dicembre 1926 il PAOK esord\u00ec in gare ufficiali battendo per 3-1 il Nea Genia. Dopo aver vinto il campionato di seconda divisione macedone, fu promosso nella massima serie della regione della Macedonia, dove esord\u00ec nel 1927-1928.\nIl 5 settembre 1928 per la prima volta un calciatore stipul\u00f2 un contratto da professionista con il PAOK: era il francese Raymond Etienne, proveniente dal Pera Club, che percepiva uno stipendio di 4.000 dracme al mese.\nNel 1927 il PAOK vinse il suo primo campionato tessalonicese.\nNel 1929 l'AEK Salonicco si fuse con il PAOK, che cambi\u00f2 dunque emblema, optando per un'aquila bicefala a simboleggiare le origini del club, legato all'antica Costantinopoli, capitale dell'impero bizantino, e ai rifugiati ellenici dell'impero ottomano.\nNel 1930-1931 il club esord\u00ec nel campionato panellenico, giocando il primo match contro il e finendo poi la stagione al quinto posto. Il primo tecnico straniero nella storia del club fu l'austriaco Rudolf Gasner, alla guida tecnica della squadra nel 1931-1932. Il 5 giugno 1932 fu inaugurato lo stadio Syntrivani, in occasione di una partita vinta per 3-2 dal PAOK contro l'. Il Syntrivani sarebbe rimasto lo stadio di casa del PAOK per i successivi 27 anni.\nNel 1937 il PAOK si aggiudic\u00f2 il suo primo titolo, il campionato regionale della Macedonia, e prese parte al campionato panellenico, finendo secondo. La squadra del 1937 annoverava: Sotiriadis, Vatikis, Goulios, Kontopoulos, Bostantzoglou, Panidis, Glaros, Kritas, Ioannidis, Kalogiannis, Koukoulas, Kosmidis, Apostolou, Vafiadis, Vasiliadis, Anastasiadis, Moschidis, Tzakatzoglou, Zacapidas.\nIl 28 maggio 1939 il PAOK gioc\u00f2 la sua prima finale di Coppa di Grecia: fu sconfitto per 2-1 allo stadio Apostolos Nikolaidis dall'. Nel 1939-1940 la squadra gioc\u00f2 la doppia finale del campionato panellenico, persa sempre contro l'AEK. Nel 1940, invece, vinse il campionato della Grecia settentrionale.\nL'inizio della campagna italiana di Grecia caus\u00f2 la sospensione delle attivit\u00e0 calcistiche nel paese. I calciatori del PAOK dovettero adempiere agli obblighi di leva nell'esercito ellenico e due di loro perirono in battaglia, il portiere Nikos Sotiriadis e il terzino sinistro Giorgos Vatikis, due dei quattro calciatori greci morti sul fronte (oltre a Spyros Kontoulis dell'AEK Atene e Mimis Pierrakos del . Il 22enne Giorgos Vatikis fu il primo a perire sul fronte italo-ellenico e fu decorato post mortem. Nikos Sotiriadis gioc\u00f2 nel PAOK dal 1932 al 1940 e per\u00ec a 33 anni il 28 gennaio 1941 a Kleisura, nell'Albania meridionale, mentre combatteva come sergente nel 50\u00ba reggimento fanteria.\nVittorie nel campionato regionale macedone (1946-1958).\nDopo la seconda guerra mondiale, nei primi anni '50 furono scritte importanti pagine della storia del PAOK. All'epoca fu fondato il settore giovanile del club, dall'allenatore austriaco Wilhelm Sefzik detto Willi. Dalle giovanili del club emersero promettenti calciatori quali , Giannelos Margaritis e Giorgos Havanidis.\nNel 1948 il PAOK vinse il campionato regionale macedone per la seconda volta nella sua storia e poi partecip\u00f2 al campionato panellenico, dove termin\u00f2 al terzo posto. I calciatori del PAOK dedicarono il titolo alla memoria del capitano Thrasyvoulos Panidis, morto nella guerra civile greca il 18 febbraio 1948, pochi giorni prima del successo della squadra. Panidis milit\u00f2 nel club dal 1930 al 1948, totalizzando 122 presenze. Nel 1950 la squadra si laure\u00f2 nuovamente campione della Macedonia, mentre nel 1950-1951 prese parte per la seconda volta ad una finale della Coppa di Grecia, persa ancora, contro l'Olympiakos.\nIl 1953 segn\u00f2 l'inizio di un periodo di successi per il PAOK, che si rinforz\u00f2 con gli acquisti di , Petrides, Progios, Geroudis, Kemanidis, Chassiotis ed Angelides. In particolare l'acquisto di Lambis Kouiroukidis dal Doxa Dramas fu un ingaggio di rilievo, dato che il calciatore and\u00f2 a completare un forte trio con Lefteris Papadakis e Christophor Yentzis.\nPer quattro anni di fila (1954, 1955, 1956, 1957) il PAOK vinse il campionato macedone e partecip\u00f2 al campionato panellenico n-Hellenic Championship, con Yientzis capocannoniere del campionato panellenico nel 1953-1954 e Kouiroukidis nel 1955-1956.\nSotto la guida del tecnico Nikos Pangalos, il PAOK si aggiudic\u00f2 il campionato nel 1954 con 9 vittorie e un pari. L'anno seguente la squadra ottenne 8 vittorie e 2 pareggi, vincendo nuovamente il campionato, e partecip\u00f2 per la terza volta nella propria storia ad una finale di Coppa di Grecia, da cui usc\u00ec sconfitta contro il Panathinaikos allo stadio Apostolos Nikolaidis. Nel 1956 l'ungherese Erman Hoffman guid\u00f2 i tessalonicesi alla conquista del terzo alloro consecutivo, riuscendo a chiudere il torneo senza sconfitte (9 vittorie e un pareggio), grazie anche ai gol di Kouiroukidis, miglior marcatore con 14 reti. Nel 1957 fu l'austriaco Walter Pfeiffer a guidare il PAOK alla vittoria del quarto titolo di fila, il settimo e ultimo titolo macedone vinto dal PAOK prima dell'istituzione del campionato greco di calcio.\nNuovo stadio (1959-1967).\nNel 1959 l'Universit\u00e0 Aristotele di Salonicco acquist\u00f2 un terreno di 8.000 metri quadrati nella zona dello Stadio Syntrivani per costruire nuovi edifici scolastici. Il PAOK dovette cambiare dunque stadio e la scelta ricadde su un'area di propriet\u00e0 del Ministero della Difesa, a Toumba.\nGeorgios Themelis, politico e ufficiale delle forze armate elleniche, all'epoca Ministro della Difesa, concesse al club un'area di oltre 30 metri quadrati e divenne il presidente di un comitato supervisore che vigil\u00f2 sulla costruzione del nuovo stadio. I costi di acquisto furono fissati in 1,5 milioni di dracme e furono a carico dell'amministrazione del PAOK in venti rate semestrali di 75.000 dracme ciascuna. Il 7 febbraio 1958 un comitato di ufficiali dell'esercit\u00f2 consegn\u00f2 il terreno ai rappresentanti del club.\nIl terreno ospitava ancora rifiugiati della guerra civile ellenica e superstiti del terremoto del 1953 nel Mar Ionio, che aveva causato centinaia di vittime. I costi di trasferimento dei residenti ammontarono a 70.000 dracme, mentre il costo totale dello stadio fu di 6 milioni di dracme, di cui solo 1,1 milioni furono forniti dal Ministero dello Sport ellenico. I lavori di costruzione dello stadio cominciarono nella primavera del 1958, sotto la guida dell'architetto Minas Trempelas e dell'ingegnere Antonis Triglianos. Allo scopo di finanziare l'opera, nell'aprile 1958 il club promosse una raccolta fondi, chiedendo a ogni tifoso un contributo di 20 dracme. Dal 1956 l'amministrazione del club decise di destinare il 15% delle entrate alla costruzione del nuovo stadio. I tifosi della squadra contribuirono sia economicamente sia offrendosi come operai volontari.\nLo stadio fu completato a tempo di record dopo un solo anno. L'impianto fu inaugurato il 6 settembre 1959 in occasione di un'amichevole contro l'AEK Atene (1-0 per il PAOK con gol di Kostas Kiourtzis. Il primo ministro K\u014dnstantinos Karamanl\u012bs, atteso allo stadio, diede forfait all'ultimo, ma furono presenti numerosi ministri del suo governo. Il pallone del calcio d'inizio fu lanciato da un aereo militare alle ore 17:30 di fronte a 15.000 tifosi del PAOK che assieparono le tribune. La capienza fu portata a 20.000 posti nei mesi successivi e poi a 45.000 posti a met\u00e0 anni '70. \nIl record di affluenza si registr\u00f2 il 28 aprile 1963 per l'1-1 contro il (20.131 spettatori), mentre si superarono per la prima volta le 30.000 presenze il 19 marzo 1967, quando il PAOK vinse per 2-0 contro il (31.504 spettatori). L'affluenza record rimane quella del 19 dicembre 1976 contro l'AEK Atene (0-0), con 45.252 spettatori.\nPrimi titoli nazionali ed esperienze in Europa (1967-1995).\nIl PAOK inizi\u00f2 gli anni '70 raggiungendo per due volte di fila la finale di Coppa di Grecia, ma fu sconfitto in emtrambe le occasioni, nel 1969-1970 per 1-0 dall' e nel 1970-1971 per 3-1 dall'Olympiakos.\nIl PAOK vinse per la prima volta la Coppa di Grecia nel 1971-1972. I sorteggi furono benevoli con il club bianconero, che non dovette muoversi da Salonicco per disputare gli incontri di coppa precedenti alla finale, in programma nella citt\u00e0 tessalonicese. Negli ottavi di finale e in semifinale il PAOK fu abbinato a squadre di minore prestigio. Nei quarti di finale se la vide con l' e lo elimin\u00f2 allo Stadio Kleanthis Vikelidis battendolo per 2-1, vendicando cos\u00ec la sconfitta del 1970. A causa degli incidenti scoppiati tra i tifosi, il direttore di gara fu costretto a fischiare in anticipo la fine del match. I calciatori dell'Aris Spyridon e Sidiropoulos furono condannati alla reclusione per 13 e 5 mesi, anche se la condanna fu poi annullata in appello. Il PAOK elimin\u00f2 il Pierikos, l'Aias Salamina, l'Aris e in semifinale il PAS Lamia 1964, approdando alla sua quinta finale di coppa.\nMalgrado le insistenze del PAOK per la scelta di una sede neutra, come avvenuto per la finale di Coppa di Grecia 1970-1971 tra PAOK e Olympiakos, disputatasi allo stadio Karaiskakis, anche stavolta si gioc\u00f2 in uno stadio ateniese, l'Apostolos Nikolaidis. Il 5 luglio 1972 il PAOK, alla sua quarta finale in uno stadio della capitale, si impose per 2-1 contro il allenato da Ferenc Pusk\u00e1s, per la gioia dei 10.000 tifosi tessalonicesi giunti ad Atene. A decidere la vittoria fu la doppietta di Georgios Koudas, che and\u00f2 a segno al 2\u00b0 e all'88\u00ba minuto, vanificando il gol di Takis Papadimitriou all'89\u00ba minuto. Al fischio finale partirono grandi festeggiamenti a Salonicco, culminati con l'adunata presso la Torre Bianca e con l'accoglienza, l'indomani, della squadra all'aeroporto Makedonia della citt\u00e0 tessalonicese. Koulis Apostolidis fu il primo a scendere dall'aereo, con la coppa in mano. Gi\u014drgos Koudas e Les Shannon erano rimasti ad Atene per prendere un volo per l'Inghilterra e sottoporsi a un intervento chirurgico alla spalla.\nNel 1972-1973 la compagine tessalonicese arriv\u00f2 a disputare ancora la finale di coppa nazionale, ma fu sconfitta per 1-0 al Karaiskakis dall'Olympiakos.\nIl PAOK giunse in finale di Coppa di Grecia anche nel 1973-1974, al Nea Filadelfia, dove il 16 giugno 1974 la squadra dell'aquila bicefala se la vide nuovamente con l'Olympiakos. La squadra del Pireo pass\u00f2 in vantaggio al 20\u00ba minuto con un gol di Yves Triantafyllos e dopo la traversa di K\u014dnstantinos I\u014ds\u012bfid\u012bs il PAOK pervenne al pareggio con Dimitris Paridis al 51\u00ba minuto, su assist di Koudas. Al 66\u00b0 di gioco Gounaris commise un fallo di mano nella propria area e l'arbitr\u00f2 assegn\u00f2 un calcio di rigore per l'Olympiakos, ma Giannis Stefas par\u00f2 il tiro di Karavitis. Al 73\u00ba minuto fu concesso un calcio di rigore anche al PAOK, quando Viera atterr\u00f2 Paridis nell'area dell'Olympiakos. Achilleas Aslanidis trasf\u00f2rm\u00f2 dal dischetto, portando in vantaggio i tessalonicesi, ma all'82\u00ba minuto Kritikopoulos pareggi\u00f2 con un colpo di testa, portando la sfida ai tempi supplementari, che furono avari di emozioni. Si and\u00f2 cos\u00ec ai tiri di rigore, dove a prevalere fu il PAOK. A sbagliare furono Poupakis e Persidis per l'Olympiakos e Koudas per il PAOK. Il tiro decisivo di Koulis Apostolidis diede al PAOK la seconda Coppa di Grecia della sua storia.\nNella stagione 1975-1976 il PAOK vinse il suo primo titolo nazionale. Venerd\u00ec 12 marzo 1976 il PAOK annunci\u00f2 che l'ungherese Gyula L\u00f3r\u00e1nt sarebbe rimasto allenatore del club, con i collaboratori Kalafatis e Petridis, a patto che non ci fosse pi\u00f9 alcuna interferenza con il lavoro del tecnico, come espressamente scritto sul contratto. Tre vittorie di fila dei tessalonicesi tennero le distanze intatte tra PAOK e AEK capolista in campionato, ma il 4 aprile, con il 2-2 sul campo del Kastoria, gli ateniesi persero altri punti. Il PAOK, invece, vinse il recupero contro il Panetolikos e l'11 aprile sconfisse il Panionios per 4-0, salendo in vetta alla graduatoria insieme all'AEK Atene, che perse per 1-0 contro il Panathinaikos. Alla venticinquesima giornata l'AEK cadde (1-0) a Salonicco contro l'Aris, mentre il PAOK si impose per 3-0 contro il Panachaiki, issandosi solitario in vetta. Allo Stadio Toumba i tessalonicesi vinsero poi per 3-1 contro l'Olympiakos, prima dello scontro decisivo sempre al Toumba contro l'AEK. Neto Guerino segn\u00f2 a un minuto dalla fine il gol che decise lo scontro diretto, consentendo al PAOK capolista di portarsi a quattro punti dall'AEK secondo a tre giornate dalla fine del campionato. Nella giornata seguente l'AEK fu fermato sul pari (0-0) sul campo del Serres, mentre il PAOK sconfisse l'Iraklis per 3-1 al Kaftantzoglio. La sconfitta patita in casa contro l' (1-2) ebbe solo valore statistico, dato che mise fine alla striscia di imbattibilit\u00e0 casalinga del PAOK. Il titolo arriv\u00f2 grazie ad una netta vittoria per 4-0 contro l' al Karaiskakis.\nNel 1976-1977 e nel 1977-1978 il PAOK fu sconfitto ancora in finale di Coppa di Grecia, rispettivamente da Panathinaikos (2-1) e AEK Atene (2-0).\nNell'estate del 1980 Gyula L\u00f3r\u00e1nt torn\u00f2 alla guida della squadra, ma il 31 maggio 1981 mor\u00ec a causa di un infarto allo stadio Toumba, durante una partita tra PAOK e Olympiakos. In quella stagione il PAOK fu battuto dall'Olympiakos ancora in finale di Coppa di Grecia (3-1).\nDopo un'altra finale di Coppa di Grecia persa (2-0 contro l'AEK Atene nel 1982-1983), la vittoria del campionato fu bissata nella stagione 1984-1985. Decisivo fu in questo caso il successo per 2-1 contro il allo stadio Alcazar, grazie al quale fu portato a tre punti il margine di vantaggio sulle inseguitrici, beneficiando del pari (1-1) tra Panathinaikos e Olympiakos. Il PAOK prosegu\u00ec la sua striscia di vittorie, mentre un pari tra AEK Atene e Panathinaikos (1-1) permise all'Iraklis di salire al secondo posto, tre punti dietro il PAOK di Walter Skocik, con Panathinaikos e Olympiakos distanti quattro punti dalla vetta.\nIl luogo dell'incontro tra Iraklis e PAOK alla 24\u00aa giornata divenne oggetto di controversia, ma in ogni caso un gol di Giorgos Skartados al primo minuto decise la gara. Grazie alla vittoria il PAOK port\u00f2 a cinque i punti di vantaggio su Panathinaikos e AEK. I pareggi in trasferta contro Pierikos e Doxa Dramas aggiunsero un po' di pathos alla contesa, con il Panathinaikos che polemizz\u00f2 per il terreno di gioco dell'Ethnikos, vittorioso contro i verdi ateniesi alla ventunesima giornata. Il PAOK, tuttavia, continu\u00f2 a ottenere vittorie. sconfisse eper 3-0 l' e poi per 4-0 il Panathinaikos nei quarti di finale di Coppa di Grecia. Il 9 giugno 1985 la vittoria del titolo fu aritmetica grazie al pareggio a reti bianche al Nea Smyrni contro il , con il Panathinaikos fermato sul 2-2 dal Pierikos, che in quella partita ottenne l'unico punto esterno della stagione.\nDato che le autorit\u00e0 calcistiche greche non avevano ancora emesso il verdetto finale sulla protesta formale inoltrata dal Panathinaikos per la partita persa contro l'Ethnikos, a pochi giorni dal match decisivo per il titolo non vi era ancora il via libera per la cerimonia di premiazione. Due giorni prima della partita tra PAOK e Panathinaikos, valida per l'ultima giornata di campionato, fu dato il placet alla premiazione: il PAOK ricevette il premio e comp\u00ec il giro di campo celebrativo con il trofeo nelle mani di Kostas Iosifidis. Nella stagione del ritorno al titolo nazionale, il PAOK perse malamente (4-1) la finale di Coppa di Grecia contro il .\nA livello europeo il PAOK ottenne il suo miglior risultato approdando ai quarti di finale della Coppa delle Coppe nel 1973-1974, dove fu eliminato dal . Nel 1983-1984 fu eliminato dal in Coppa UEFA dopo due pareggi senza reti e solo ai tiri di rigore. Il cammino in Coppa dei Campioni 1985-1986 si ferma gi\u00e0 al primo turno, con la doppia sconfitta tra andata e ritorno (1-3 e 1-2) contro gli italiani dell'Hellas Verona.\nNel 1991-1992 il PAOK perse la finale di Coppa di Grecia contro l'Olympiakos (1-1 al Toumba e 2-0 al Karaiskakis).\nRitorno al successo (1996-2006).\nNel 1996 la presidenza fu assunta da Thomas Voulinos, che sostitu\u00ec Giorgos Batatoudis. Il PAOK ingaggi\u00f2 vari calciatori di valore: Percy Olivares, Z\u012bs\u012bs Vryzas, Spiros Marangos e Kostas Frantzeskos. Nel 1997, dopo una sospensione di cinque anni, la squadra torn\u00f2 a disputare le coppe europee, essendosi qualificata per la Coppa UEFA sotto la guida dell'allenatore Angelos Anastasiadis. Il ritorno sul palcoscenico europeo coincise con una prestigiosa eliminazione inflitta all'Arsenal ai trentaduesimi di finale (1-0 in casa e 1-1 ad Highbury).\nNel 2000-2001 il PAOK torn\u00f2 in finale di Coppa di Grecia, che vinse battendo per 4-2 l'Olympiakos. Nel 2002-2003 rivinse la coppa nazionale, sconfiggendo in finale i concittadini dell' per 1-0.\nSotto la guida di Anastasiadis, il PAOK ottenne il terzo posto nel campionato 2003-2004, centrando la qualificazione alla UEFA Champions League dell'anno seguente.\nNel 2004-2005 torn\u00f2 dunque a disputare la massima competizione calcistica europea per club. Il match di andata del terzo turno preliminare contro il termin\u00f2 con una vittoria per 2-1 in Grecia, ma il PAOK schier\u00f2 un calciatore squalificato, il cipriota Liasos Louka (che doveva scontare due giornate di squalifica comminategli nella Coppa Intertoto 2000, quando militava nel Nea Salamis), e fu punito con lo 0-3 a tavolino. La partita di ritorno fin\u00ec con il punteggio di 1-0 per gli israeliani, che eliminarono dunque i greci..\nNel settembre 2004 arriv\u00f2 sulla panchina dei greci Rolf Fringer, che sostitu\u00ec Aggelos Anastasiad\u012bs, ma dopo qualche partita fu esonerato per fare posto a Nikos Karageorgiou, che condusse i suoi al quinto posto in campionato, con la conseguente qualificazione alla Coppa UEFA della stagione successiva.\nAlla fine di maggio 2006 emerse la drammatica situazione di insolvenza in cui versava il club, con i calciatori non pagati da mesi. Giunse dunque la decisione della UEFA di escludere il club dalla Coppa UEFA 2005-2006. L'estate del 2006 fu segnata dalle veementi proteste dei tifosi nei confronti del presidente Giannis Goumenos, con occupazione dello stadio Toumba per alcuni giorni. Goumenos cerc\u00f2 investitori, ma senza esito e fu accusato di appropriazione indebita, attirandosi feroci critiche anche per aver ceduto il calciatore Dimitris Salpingidis al Panathinaikos.\nNell'ottobre 2006 la dirigenza affid\u00f2 la panchina a Mom\u010dilo Vukoti\u0107, che sostitu\u00ec il dimissionario Ilie Dumitrescu.\nNel giugno 2007, dopo essersi ritirato dal calcio giocato, Theod\u014dros Zagorak\u012bs divenne il presidente del club nel disperato tentativo di salvare la squadra dai debiti. Nel campionato 2008-2009, dopo un campionato sopra le aspettative, la squadra concluse il torneo al secondo posto dietro l'Olympiakos.\nIl 26 gennaio 2012 il presidente Zagorakis si dimise ed al suo posto fu nominato Z\u012bs\u012bs Vryzas, ex calciatore di Perugia, Fiorentina e Torino, che prima era vicepresidente.\nLa presidenza Savvidis e il terzo titolo (2012-oggi).\nNel 2012 il nuovo proprietario del club, Ivan Savvidis, ripian\u00f2 i debiti che la societ\u00e0 aveva contratto con il governo greco, una somma pari a quasi 11 milioni di euro.\nNel 2012-2013 il PAOK usc\u00ec dall'Europa League ad un passo dalla fase a gironi: dopo aver eliminato gli israliani del , cadde contro il nel play-off. In campionato concluse al secondo posto la stagione regolare, al termine della quale il direttore sportivo Giorgos Donis fu sollevato dall'incarico e Georgios Georgiadis fu nominato allenatore ad interim. La squadra ottenne la qualificazione al terzo turno preliminare di Champions League per l'annata successiva battendo il nell'ultima partita dei play-off del campionato.\nNel giugno 2013 Il PAOK ingaggi\u00f2 l'allenatore olandese Huub Stevens, con cui la squadra arriv\u00f2 a disputare l'ultimo turno precedente alla fase a gironi di Champions League, ma fu eliminata nella doppia sfida contro lo . Stevens fu esonerato nel marzo 2014 a causa degli scarsi risultati. Il PAOK riusc\u00ec a raggiungere comunque la finale della Coppa di Grecia, che perse per 4-1 contro il .\nNel maggio 2015 fu ingaggiato il direttore sportivo Frank Arnesen. Il 18 giugno 2015 la panchina fu affidata al croato Igor Tudor, con contratto triennale. Nel marzo 2016 al croato subentr\u00f2 il tecnico della formazione giovanile Vladimir Ivic.\nNel 2016-2017 il PAOK vinse la Coppa di Grecia battendo in finale l' allo stadio Panthessaliko di Volo.\nL'11 marzo 2018, durante la partita di campionato contro l'AEK Atene, il presidente Ivan Savvidis fece irruzione in campo con una pistola nella fondina per protestare contro l'arbitro Georgios Kaminis, reo di aver annullato un gol per fuorigioco alla squadra tessalonicese dopo le proteste dei calciatori dell'AEK. Il match fu dunque sospeso. In seguito a questi fatti, il giorno seguente la federazione calcistica greca, in accordo con il primo ministro greco Alex\u012bs Tsipras, decise di sospendere il campionato a tempo indeterminato. Nonostante le scuse ufficiali di Savvidis, la polizia greca decise di emettere un mandato di arresto nei confronti del presidente e quattro delle sue guardie di sicurezza, anch'esse scese con lui sul terreno di gioco. Il 29 marzo la federazione calcistica ellenica squalific\u00f2 Savvidis per 3 anni, impedendogli quindi di ricoprire i suoi ruoli dirigenziali. Il PAOK fu condannato dalla giustizia sportiva alla penalizzazione di 3 punti in campionato (pi\u00f9 2 per la stagione successiva) e alla sconfitta per 3-0 a tavolino, sanzioni che preclusero al club di Salonicco la possibilit\u00e0 di lottare ancora per il titolo. Il campionato fu, infatti, vinto dall'AEK con tre giornate di anticipo, anche se il PAOK vinse le ultime cinque partite, non riuscendo per\u00f2 a colmare il divario di 8 punti dagli ateniesi. Il PAOK riusc\u00ec comunque a mettere in bacheca la Coppa di Grecia sconfiggendo in finale proprio l'AEK per 2-0 allo stadio olimpico Spyros Lou\u012bs.\nLa stagione 2018-2019 vide la squadra piazzarsi ultima nel proprio girone di Europa League, ma ottenere successi in patria. Il 21 aprile 2019, vincendo per 5-0 in casa contro il , il PAOK coron\u00f2 una memorabile annata aggiudicandosi il proprio terzo titolo di campione di Grecia con una giornata di anticipo rispetto alla fine della Souper Ligka, 34 anni dopo l'ultimo alloro, e l'11 maggio mise in bacheca anche la Coppa di Grecia (per la terza volta consecutiva), vinta nella finale contro l' per 1-0. Il titolo nazionale fu accolto con grandi festeggiamenti dalla citt\u00e0, che appena un giorno prima aveva celebrato il 93\u00ba anniversario della propria fondazione. Il PAOK, prima squadra non ateniese a vincere il campionato greco dal 1988, chiuse a quota 80 punti, frutto di 26 vittorie, 4 pareggi e nessuna sconfitta.\nAl termine della stagione 2020-2021 il PAOK vinse per l'ottava volta la Coppa di Grecia battendo in finale l'Olympiakos per 2-1.\nAllenatori e presidenti.\nDi seguito sono riportate le liste degli allenatori e dei presidenti che si sono succeduti alla guida del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1959-1960 alla 2019-2020 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 D\u012bm\u012btrios Salpiggid\u012bs a quota 60, mentre il miglior marcatore \u00e8 Stefanos Athanasiad\u012bs con 20 gol.\nStatistiche di squadra.\nA livello internazionale la miglior vittoria \u00e8 per 7-0, ottenuta contro la nel primo turno della Coppa UEFA 1999-2000, mentre la peggior sconfitta \u00e8 il 6-1 subito contro il nel primo turno della Coppa UEFA 1975-1976.\nOrganico.\nRosa 2021-2022.\n\"Aggiornata al 15 gennaio 2022.\""}
{"id": "710757", "revid": "287204", "url": "https://it.wikipedia.org/wiki?curid=710757", "title": "Conone (grammatico)", "text": "Biografia.\nConone \u00e8 situabile cronologicamente nella prima et\u00e0 augustea, in quanto la sua unica opera nota \u00e8 indirizzata ad Archelao di Cappadocia, re di Cappadocia, che regn\u00f2 tra il 36 e il 17 a.C. Si pu\u00f2 pensare che fosse un erudito di corte, di buona cultura e ben preparato stilisticamente, come rileva Fozio, che ne trasmette un'epitome, affermando \"\u00c8 attico nell'espressione, elegante e piacevole nella \"dispositio\" e nei vocaboli; il suo stile mostra anche una certa stringatezza ed alcune caratteristiche inusuali presso la maggior parte degli autori\".\n\"Narrazioni\".\nConone scrisse, in buon dialetto greco attico, cinquanta (\"racconti\"), che trattano argomenti di mitografia o novellistica (specie di ambito siceliota, forse desunti da Timeo), spesso desunti da leggende di fondazione di colonie.\nQuesti racconti sono pervenuti in epitome nella \"Biblioteca\" di Fozio, che, tuttavia, afferma di riassumere in modo pi\u00f9 stringato a partire dal III racconto. \nQuesto il contenuto delle \"Narrazioni\": Cap. 1. Mida; Cap. 2. Biblide; Cap. 3. Locro; Cap. 4. Olinto; Cap. 5. Eunomo; Cap. 6. Mopso; Cap. 7. Tamiri; Cap. 8. Canobo o Teonoe; Cap. 9. Semiramide; Cap. 10. Pallene o Clito; Cap. 11. Gli abitanti di Lindo o l'aratore; Cap. 12. Ilo; Cap. 13. Aithilla; Cap. 14. Endimione; Cap. 15. Feneati; Cap. 16. Promaco o Leucocoma; Cap. 17. Sileo; Cap. 18. Autoleonte o Stesicoro; Cap. 19. Psamate o Lino; Cap. 20. Teoclo o Calcidese; Cap. 21. Dardano; Cap. 22. Il Cretese; Cap. 23. Enone; Cap. 24. Narciso; Cap. 25. Gli Iapigi o i Bottiei; Cap. 26. Carno o Codro; Cap. 27. Deucalione; Cap. 28. Tenne ed Emitea; Cap. 29. I Magneti; Cap. 30. Peitenio; Cap. 31. Procne; Cap. 32. Europa; Cap. 33. Smicro o i Branchidi; Cap. 34. Costrizione di Diomede; Cap. 35. Apollo Gipeo; Cap. 36. Gortina; Cap. 37. Cadmo; Cap. 38. I Milesi, o il deposito; Cap. 39. Melanto; Cap. 40. Andromeda; 41. I Pelasgi; 42. La favola di Stesicoro; 43. Anapia e Anfinomo; 44. Leodamante; 45. Orfeo; 46. Enea; 47. Altemene; 48. Faistilo o Ilia; 49. Apollo aigletes; Cap. 50 Tisifono o Tebe."}
{"id": "710761", "revid": "1543377", "url": "https://it.wikipedia.org/wiki?curid=710761", "title": "Heaven for Everyone", "text": "Heaven For Everyone \u00e8 un brano scritto da Roger Taylor e pubblicato originariamente nel 1988 dai Cross come singolo tratto dall'album \"Shove It\", dello stesso anno.\nStoria del brano.\nLa canzone \u00e8 stata scritta da Roger Taylor tra l'ottobre 1985 e il marzo 1986 durante le \"session\" di registrazione per il dodicesimo album dei Queen \"A Kind of Magic\" ma alla fine la traccia non fu ritenuta, nella versione demo allora registrata, convincente quanto le altre che presero posto nella tracklist e cos\u00ec fu scartata dal progetto. Fu successivamente che Taylor, in accordo con la band, decise di utilizzare la traccia per il primo album (intitolato \"Shove It\") dei \"Cross\", secondo gruppo in cui suonava il batterista dei Queen, ricoprendo il ruolo di cantante e secondo chitarrista. Vennero registrate cos\u00ec nel gennaio 1988 due versioni in studio del brano; per la prima, quella che sarebbe apparsa come lato A del singolo, fu Roger Taylor ad incidere la traccia vocale, mentre per la seconda, la versione album, fu invitato Freddie Mercury a cantare l'intero brano. Nel 2000 quest'ultima versione \u00e8 stata inclusa nella sezione \"Guest Appearances\" del disco 9 del box set celebrativo di Freddie mercury \"The Freddie Mercury Solo Collection\". Nel video di questo brano vengono utilizzate molte immagini prese dai film di Georges M\u00e9li\u00e8s.\nLa versione dei Queen.\nTra il 1993 e il 1995 i Queen hanno rielaborato il brano utilizzando la traccia vocale precedentemente registrata da Mercury nel gennaio 1988 e ne hanno realizzato una propria versione che hanno inciso sia nell'album \"Made in Heaven\" (pubblicato nel 1995) che su singolo. Successivamente, la canzone fu inclusa nella raccolta \"Greatest Hits III\" del 1999 e, nel 2010, il singolo venne riproposto nel box set \"\".\nLato B.\nI brani inclusi come lato B di \"Heaven for Everyone\" furono \"It's A Beautiful Day\", scritto nel 1980 da Freddie Mercury ed incluso anch'esso (in due versioni differenti) nell'album \"Made in Heaven\" del 1995 (la versione inclusa nel singolo \u00e8 un mix unico ed alternativo se confrontato con le due versioni presenti in \"Made in Heaven\"), \"Soul Brother\", una rara B-side registrata nel 1981 durante le prime session di registrazione per l'album \"Hot Space\", \"Keep Yourself Alive\", singolo di debutto della band registrato nel 1973, Seven Seas of Rhye, tratta dall'album \"Queen II\" ed infine \"Killer Queen\", tratta dall'album \"Sheer Heart Attack\"."}
{"id": "710762", "revid": "1543377", "url": "https://it.wikipedia.org/wiki?curid=710762", "title": "Giovanni Giolitti", "text": "Fu un importante esponente, prima della sinistra storica e poi dell'Unione Liberale. Considerato uno dei politici pi\u00f9 potenti e importanti della storia italiana per la sua posizione lungamente dominante nella politica nazionale, Giolitti fu accusato dai suoi molti critici di essere un uomo di governo autoritario e un dittatore parlamentare.\nGiolitti era un maestro nell'arte politica del trasformismo, il metodo per creare una coalizione di governo flessibile e centrista che isolasse l'estrema sinistra e l'estrema destra nella politica italiana dopo l'unificazione. Sotto la sua influenza, i liberali italiani non si svilupparono come un partito strutturato: erano, invece, una serie di raggruppamenti personali informali senza legami formali con i collegi elettorali politici. Il periodo compreso tra l'inizio del XX secolo e lo scoppio della prima guerra mondiale, quando fu presidente del Consiglio e/o Ministro dell'interno dal 1901 al 1914, salvo brevi interruzioni, viene definito \"et\u00e0 giolittiana\". Fu anche riferimento della fazione neutralista durante la neutralit\u00e0 e, dopo l'intervento, rimase in disparte fino alla fine del conflitto. Tornato al Governo nel 1920, pose termine all'Impresa di Fiume, ma non riusc\u00ec pi\u00f9 a dominare le nuove turbolenze sociali e politiche createsi nel primo dopoguerra. Nel novembre 1922 vot\u00f2 la fiducia al Governo Mussolini, ma dal 1924 si tenne all'opposizione del fascismo.\nUn liberale centrista, con forti preoccupazioni etiche, i periodi in carica di Giolitti furono notevoli per l'approvazione di una vasta gamma di riforme sociali a favore delle classi popolari, che migliorarono il tenore di vita degli italiani comuni, insieme all'attuazione di diverse politiche di governo interventiste. Giolitti, oltre a mettere in atto diverse tariffe, sussidi e progetti governativi, nazionalizz\u00f2 anche gli operatori telefonici e ferroviari privati, che i sostenitori liberali del libero scambio criticavano, bollandolo sprezzantemente come \"sistema giolittiano\". Fu anche un periodo di grande espansione dell'economia nazionale, quando nacque la grande industria, e avvenne il primo \"miracolo economico italiano\".\nL'obiettivo principale della politica giolittiana fu governare con prudenza dal centro, con fluttuazioni leggere e ben controllate tra conservatorismo e progressismo, cercando di preservare le istituzioni e l'ordine sociale esistente e isolando le spinte estreme, sia reazionarie che rivoluzionarie. I critici di destra lo consideravano un socialista - Luigi Albertini, sul \"Corriere della Sera\", lo defin\u00ec \u00abil bolscevico dell'Annunziata\u00bb - per il corteggiamento dei voti socialisti in Parlamento in cambio di favori politici; mentre i critici di sinistra, come Gaetano Salvemini, lo accusavano di essere un politico corrotto, anzi \u00abIl ministro della mala vita\u00bb, per l'uso disinvolto con cui guidava le consultazioni elettorali, specie nei collegi del Mezzogiorno, dove per vincere le elezioni sfruttava il sostegno di gruppi criminali. Tuttavia, ancor oggi la sua eredit\u00e0 altamente complessa continua a stimolare un intenso dibattito tra scrittori e storici.\nBiografia.\nLa giovinezza.\nFiglio di Giovenale, cancelliere del tribunale di Mondov\u00ec, e di Enrichetta Plochi\u00f9 (1808-1867), appartenente a una famiglia benestante di origine francese, il piccolo \"Gioanin\", com'era chiamato in famiglia, rimase ad un anno orfano del padre, che mor\u00ec a causa di una polmonite. La madre torn\u00f2 allora in seno alla famiglia d'origine e si trasfer\u00ec da Mondov\u00ec in via Angennes (ora via Principe Amedeo) a Torino, nella casa dei suoi quattro fratelli che, essendo tutti celibi, circondarono il bimbo di particolari cure e affetto. In seguito a qualche giovanile problema di salute, su consiglio dello zio medico, la madre lo port\u00f2 per alcuni periodi tra le montagne della Valle Maira, nella casa del nonno materno a San Damiano Macra. Di famiglia cattolica, non ostenter\u00e0 mai la fede personale, e raramente ne parler\u00e0 con qualcuno o nelle sue memorie.\nLa madre gli insegn\u00f2 a leggere e scrivere; la sua carriera scolastica al ginnasio \"San Francesco da Paola\" di Torino (che avrebbe poi mutato il nome in liceo Gioberti) fu contrassegnata da scarsa disciplina e da poco impegno nello studio: \u00abil meglio del tempo passato lass\u00f9 sui monti lo spesi a giocare e a rinforzarmi la salute\u00bb. Il giovane Giolitti non amava la matematica e lo studio della grammatica latina e greca preferendo la storia e la lettura dei romanzi di Walter Scott e di Honor\u00e9 de Balzac \u00abper le loro connessioni con la tradizione storica o con la realt\u00e0 attuale\u00bb. Fu attratto anche alla filosofia di Rosmini e Gioberti la cui opera \"Teorica del soprannaturale\" per\u00f2 gli fece perdere questo interesse \u00abad un tratto ed una volta per sempre\u00bb.\nFrequent\u00f2 la facolt\u00e0 di Giurisprudenza all'Universit\u00e0 degli Studi di Torino e si laure\u00f2 a soli 19 anni, grazie a una speciale deroga del rettore che gli consent\u00ec di compiere gli ultimi tre anni in uno solo.\nAll'attivit\u00e0 politica fu avviato da uno degli zii che era stato deputato nel 1848 e che manteneva stretti rapporti d'amicizia e politici con Michelangelo Castelli, segretario di Cavour. Il giovane Giolitti accompagnava sempre lo zio e il Castelli nella consueta passeggiata serale sotto i portici di piazza Castello, alla quale partecipava spesso anche Cavour. Tuttavia non appariva particolarmente interessato alle vicende risorgimentali e politiche trattate dai tre, cos\u00ec come non prest\u00f2 orecchio al \"grido di dolore\", lanciato da Vittorio Emanuele II nel 1859, che aveva spinto molti suoi compagni di studi ad arruolarsi per combattere nella seconda guerra d'indipendenza.\nL'ascesa.\nPrivo di un passato impegnato nel Risorgimento, portatore di idee liberali moderate, nel 1862 incominci\u00f2 a lavorare al Ministero di Grazia, giustizia e culti. Nel 1869 pass\u00f2 al Ministero delle finanze, con la qualifica di caposezione, collaborando con diversi ministri della Destra storica, tra cui Quintino Sella e Marco Minghetti, contribuendo tra l'altro a quell'opera tributaria volta tutta al pareggio del bilancio. Nello stesso anno spos\u00f2 Rosa Sobrero (1851-1921), nipote del celebre chimico piemontese Ascanio Sobrero che scopr\u00ec la nitroglicerina.\nLa sua carriera di alto funzionario continu\u00f2 nel 1877 con la nomina alla Corte dei conti e poi nel 1882 al Consiglio di Stato. Sempre nel 1882 si candid\u00f2 a deputato, venendo eletto. Nel 1886 si oppose agli eccessi di spesa del governo Depretis sostenendo \u00abla pi\u00f9 stretta economia nelle pubbliche spese\u00bb cercando di non \u00ablasciarsi trascinare nelle spese militari al di l\u00e0 di quel che \u00e8 necessario per difendere la integrit\u00e0 e la dignit\u00e0 del Paese\u00bb..\nNel 1889 fu nominato Ministro del tesoro nel secondo governo Crispi, assumendo in seguito anche l'interim delle finanze. Nel 1890 tuttavia si dimise, per una questione legata al bilancio ma anche a causa di un generale disaccordo sulla politica coloniale intrapresa da Crispi. Nel 1891 si pronunci\u00f2 per una riforma delle imposte per portarle da proporzionali a progressive. Nel 1892, caduto il primo governo di Rudin\u00ec, che pure appoggiava, ricevette dal re Umberto I l'incarico di formare il nuovo governo.\nPrimo governo Giolitti.\nL'inizio dell'avventura giolittiana come primo ministro coincise sostanzialmente con la prima vera disfatta del governo di Crispi, messo in minoranza nel febbraio del 1891 su una proposta di legge di inasprimento fiscale. Dopo Crispi, e dopo una breve parentesi (6 febbraio 1891 - 15 maggio 1892) durante la quale il paese fu affidato al governo liberal-conservatore del marchese di Rudin\u00ec, il 15 maggio 1892 fu nominato Primo Ministro Giovanni Giolitti, allora ancora facente parte del gruppo crispino, ma che si era allontanato da questi soprattutto per la pratica del trasformismo e per la politica finanziaria:\nFu costretto alle dimissioni dopo poco pi\u00f9 di un anno, il 15 dicembre 1893, messo in difficolt\u00e0 dallo scandalo della Banca Romana che evidenzi\u00f2 in modo inequivocabile la prassi consolidata, fra politica e mondo della finanza, fatta di relazioni di mutuo interesse trasversali rispetto agli schieramenti politici. Inviso ai grandi industriali e proprietari terrieri per il suo rifiuto di reprimere con la forza le proteste che attraversavano estesamente il paese (v. Fasci siciliani) e per le voci su una possibile introduzione di un'imposta progressiva sul reddito, Giolitti dovette temporaneamente ritirarsi dalla vita politica.\nDopo lo scandalo bancario.\nGiolitti non ebbe incarichi di governo per i successivi sette anni, durante i quali la figura principale della politica italiana continu\u00f2 a essere Francesco Crispi, che condusse una politica estera aggressiva e colonialista. A Crispi succedettero alcuni governi caratterizzati da una notevole rudezza nel reprimere le proteste popolari e gli scioperi; Giolitti divenne sempre pi\u00f9 l'incarnazione di una politica opposta e il 4 febbraio 1901 un suo discorso alla Camera contribu\u00ec alla caduta del Governo Saracco allora in carica, responsabile di aver ordinato lo scioglimento della Camera del Lavoro di Genova.\nMinistro sotto Zanardelli.\nGi\u00e0 a partire dal governo Zanardelli (15 febbraio 1901 - 3 novembre 1903), Giolitti ebbe una notevole influenza che andava oltre quella propria della sua carica di Ministro degli Interni, anche a causa dell'avanzata et\u00e0 del presidente del consiglio.\nRisale inoltre a questo governo la prima legge sulla municipalizzazione, una conquista significativa per gli enti locali che con l'emanazione delle legge 29 marzo 1903 n. 103 sull'assunzione diretta dei pubblici servizi da parte dei Comuni poterono finalmente contare su un quadro normativo \"ad hoc\" per la costituzione e l'amministrazione delle aziende speciali dei comuni, il procedimento per l'assunzione diretta dei pubblici servizi e per la vigilanza sulle aziende e sui bilanci, nonch\u00e9 disposizioni sulle aziende consorziali. La legge, elencando esemplificativamente ben 19 servizi suscettibili di \"gestione diretta\", teneva conto della realt\u00e0 economica (e quindi prevalentemente agricola) e tecnica allora esistente.\nIn questa fase il governo si misura con le mobilitazioni popolari che seguono gli anni successivi allo sciopero di Genova del dicembre 1900. Un movimento ricco, complesso, che vede la partecipazione di variegati strati della popolazione, organizzati o meno. \nIl riverbero di questa situazione \u00e8 fortissimo all'interno del PSI dove incominciano a formarsi, per la prima volta in maniera articolata e concreta, le correnti riformista e massimalista.\nGiovanni Giolitti sar\u00e0 forse il primo politico italiano di scuola liberale a cogliere le potenzialit\u00e0 e l'importanza di questo dibattito tanto da dichiarare in un famoso discorso del febbraio 1901: \"Io non temo le forze organizzate. Temo assai pi\u00f9 le forze inorganiche. Perch\u00e9 sulle prime l'azione del governo si pu\u00f2 esercitare legittimamente, contro i moti inorganici non vi pu\u00f2 essere che l'uso della forza\".\nLa corrente riformista, che organizza le leghe operaie e contadine, ritiene che sia da privilegiare il rafforzamento e la costruzione del partito e del sindacato, prima di lanciarsi in mobilitazioni al di l\u00e0 della portata di direzione dell'apparato. Se il governo cio\u00e8 era controllato da liberali che decidevano di non interferire con il progredire di questa organizzazione, tanto meglio: si poteva discutere con questo esecutivo. Sar\u00e0 questa la linea propugnata da Filippo Turati a partire dal 1901, che definir\u00e0 questa politica con il nome significativo di \"ministerialismo\".\nSecondo governo Giolitti.\nL'appoggio esterno del partito socialista.\nIl 3 novembre 1903 Giolitti ritorn\u00f2 al governo, ma questa volta si risolse per una svolta radicale: si oppose, come prima, alla ventata reazionaria di fine secolo, ma lo fece dalle file della Sinistra e non pi\u00f9 dal gruppo crispino come fino ad allora aveva fatto; intraprese un'azione di convincimento nei confronti del Partito Socialista per coinvolgerlo nel governo, rivolgendosi direttamente a un \"consigliere\" socialista, Filippo Turati, che avrebbe voluto persino come suo ministro (Turati per\u00f2 rifiut\u00f2 anche in seguito alle pressioni della corrente massimalista del PSI).\nL'apertura nei confronti dei socialisti fu di fatto una costante di questa fase di governo: Giolitti programmava, infatti, di estendere il consenso nei riguardi del governo presso queste aree popolari, e in particolare presso quelle aristocrazie operaie che, grazie ad una migliore retribuzione salariale e, quindi, a un migliore tenore di vita, raggiungevano il reddito minimo che consentiva il diritto di voto. Giolitti era infatti convinto che non fosse utile a nessuno tenere bassi i salari perch\u00e9 da un lato non avrebbe consentito ai lavoratori di condurre una vita dignitosa, dall'altro avrebbe strozzato il mercato provocando una sovrapproduzione.\nPer la riuscita di questo suo progetto occorrevano due condizioni: la prima che i socialisti rinunciassero alle loro proclamate volont\u00e0 rivoluzionarie, che del resto non avevano mai neppure accennato a tradurre in atto anche nelle pi\u00f9 favorevoli occasioni insurrezionali come quelle da poco presentatesi con la rivolta dei Fasci siciliani, la seconda che la borghesia italiana fosse disponibile a rinunciare, almeno in piccola parte, ai suoi privilegi di classe per una politica di moderate riforme.\nLa situazione storica che attraversava il partito socialista, spaccato tra massimalisti rivoluzionari e turatiani riformisti favor\u00ec il programma giolittiano di coinvolgerlo nella guida del paese, ma anche lo condizion\u00f2 come apparve dagli spostamenti a destra o a sinistra che sub\u00ec il suo governo a seconda di quale corrente prevalesse nei periodici congressi del partito. Giolitti riproponeva la politica del trasformismo, ad un livello pi\u00f9 alto, nel tentativo di isolare l'estrema sinistra e dividere i socialisti associandoli al governo.\nIl nuovo atteggiamento verso gli scioperi.\nNei confronti delle agitazioni sociali il presidente del Consiglio mut\u00f2 radicalmente tattica rispetto alle tragiche repressioni dei governi precedenti e mise in pratica i concetti che da anni andava propugnando: i sindacati erano i benvenuti in quanto un'organizzazione garantisce sempre e comunque maggior ordine rispetto a un movimento spontaneo e senza guida; inoltre, e le informative prefettizie lo dimostravano, gli scioperi avevano alla base motivazioni economiche e non politiche e pertanto la dialettica tra le parti sociali, non coartata dall'intervento della pubblica sicurezza, avrebbe risolto le cose da s\u00e9. I precedenti governi, ravvisando nelle agitazioni operaie un intento sovversivo, avevano commesso un tragico errore: la repressione degli scioperi era espressione di una politica folle, che davvero avrebbe potuto scatenare una rivoluzione. Lo Stato non doveva spalleggiare l'una o l'altra parte in conflitto; doveva semplicemente svolgere una funzione arbitrale e mediatrice, limitandosi alla tutela dell'ordine pubblico.\nQuesti concetti, che oggi possono sembrare scontati, erano all'epoca considerati \"rivoluzionari\". I conservatori criticarono duramente quello che per loro era un cedimento al sovversivismo e gli industriali rimasero costernati quando si sentirono dire a chiare lettere che il governo non sarebbe assolutamente intervenuto nei confronti degli scioperi e che, piuttosto, gli imprenditori si sarebbero dovuti rassegnare a concedere adeguati aumenti salariali ai lavoratori.\nPlateale dimostrazione d'efficacia del nuovo corso politico fu quanto avvenne durante il primo sciopero generale della storia italiana nel 1904 proclamato dalla Camera del Lavoro di Milano: il governo presieduto da Giolitti non intervenne per la repressione dello sciopero lasciando che la manifestazione si esaurisse da sola ed assolvendo solamente al mantenimento dell'ordine pubblico. I sindacalisti rivoluzionari di Arturo Labriola, speravano che la repressione dello sciopero fosse lo stimolo per una rivoluzione proletaria ma il calcolo politico fall\u00ec dinanzi alla tattica giolittiana di lasciar sfogare fisiologicamente lo sciopero.\nLe riforme sociali.\nIn questo contesto furono varate norme a tutela del lavoro (in particolare infantile e femminile), sulla vecchiaia, sull'invalidit\u00e0 e sugli infortuni; i prefetti furono invitati a usare maggiore tolleranza nei confronti degli scioperi apolitici; nelle gare d'appalto furono ammesse le cooperative cattoliche e socialiste. Nel 1906 venne anche istituito il corpo degli Ispettori del lavoro, a tutela dei lavoratori.\nNel 1904 venne inoltre approvata la legge 36 che regolamentava in maniera univoca i manicomi, soggetti prima a numerosi regolamenti locali e decisioni arbitrarie, legge che stabiliva che i malati psichiatrici potessero essere internati solo su decisione giudiziaria e non per volont\u00e0 di privati o famigliari; stabiliva inoltre che potessero essere dimessi in caso di miglioramento evidente, anche se lasciava comunque molto potere al direttore sanitario delle strutture. La legge 36 rester\u00e0 in vigore fino al 1978, quando sar\u00e0 sostituita dalla legge 180.\nI rapporti Stato-Chiesa.\nLe elezioni politiche del 1904 videro l'avanzata delle tendenze nazionaliste e cattoliche, cio\u00e8 sfavorevoli a Giolitti che a proposito dei rapporti Stato e Chiesa si mantenne sulla linea della politica ecclesiastica stabilita dal governo italiano dopo il 1870:\nSi era intanto formata una consistente parte di opinione pubblica a favore della nazionalizzazione delle ferrovie, soluzione che Giolitti stesso sosteneva. Nei primi mesi del 1905 ci furono numerose agitazioni sindacali tra i ferrovieri; nel marzo 1905 Giolitti, adducendo il pretesto di una malattia, si dimise da presidente del Consiglio. Era questo uno dei suoi passi indietro per poter far risolvere le questioni pi\u00f9 scottanti a governi presieduti da suoi fedelissimi; in questa occasione appoggi\u00f2 una \"combinazione Fortis-Tittoni\".\nI brevi governi di Fortis e Sonnino.\nDopo le dimissioni, Giolitti invit\u00f2 l'amico Alessandro Fortis a creare un governo che avrebbe avuto il suo appoggio.\nCon la legge 137 del 22 aprile 1905 fu sancita la nazionalizzazione delle ferrovie tramite l'assunzione dell'esercizio pubblico soggette al controllo della Corte dei conti e alla vigilanza dei lavori pubblici e del tesoro per le linee precedentemente previste in concessione dalle Convenzioni del 1885, escluse le linee di cui era proprietaria la Bastogi, che saranno tuttavia riscattate l'anno successivo; si promosse lo sviluppo economico attraverso la stabilit\u00e0 monetaria e i lavori pubblici (ad esempio il traforo del Sempione).\nIl governo Fortis rimase in carica fino a inizio 1906. A Fortis succedette, per soli tre mesi, un governo guidato da Sidney Sonnino e di grande eterogeneit\u00e0; Giolitti si tenne fuori dal governo e anzi oper\u00f2 per farlo cadere, nell'intento di succedergli, come effettivamente avvenne.\nTerzo governo Giolitti.\nNel maggio 1906 Giolitti insedi\u00f2 il suo terzo governo, durante il quale continu\u00f2, essenzialmente, la politica economica gi\u00e0 avviata nel suo secondo governo. Il terzo ministero Giolitti pass\u00f2 alla storia come \"lungo e fattivo\" ed \u00e8 anche indicato come il \"lungo ministero\".\nLa lira fa aggio sull'oro.\nIn campo finanziario l'operazione principale, in un momento in cui il debito pubblico ammontava a circa otto miliardi di lire, cifra per l'epoca enorme, fu la conversione della rendita, cio\u00e8 la sostituzione dei titoli di Stato a tassi fissi in scadenza (con cedola al 5%) con altri a tassi inferiori (prima il 3,75% e poi il 3,5%). La conversione della rendita venne condotta con notevole cautela e competenza tecnica: il governo, infatti, prima di intraprenderla, chiese e ottenne la garanzia di numerosi istituti bancari riuniti in un consorzio pronto ad intervenire in caso di necessit\u00e0. Le critiche che il progetto aveva ricevuto soprattutto dai conservatori si rivelarono infondate: l'opinione pubblica segu\u00ec quasi con commozione le vicende relative, in quanto la conversione assunse immediatamente il valore simbolico di un risanamento effettivo e duraturo del bilancio e di una stabile unificazione nazionale.\nIl bilancio dello stato si arricch\u00ec, cos\u00ec, di un gettito annuo che si aggirava sui 50 milioni di lire dell'epoca. Le risorse risparmiate sugli interessi dei titoli di stato furono usate per completare la nazionalizzazione delle Ferrovie; si inizi\u00f2 a parlare anche di nazionalizzazione delle assicurazioni (portata a compimento nel quarto mandato).\nOltre a ci\u00f2, la conversione della rendita centr\u00f2 il suo scopo primario: far \"guadagnare\" virtualmente allo Stato la differenza sui suoi debiti che, con l'abbassamento del tasso, non era pi\u00f9 tenuto a pagare. I proventi di questa manovra poterono, cos\u00ec, essere impiegati nella realizzazione di grandi opere pubbliche come l'acquedotto pugliese, il traforo del Sempione (1906), la bonifica delle zone di Ferrara e Rovigo, che consentirono l'aumento dell'occupazione e notevoli profitti per le imprese chiamate a realizzarle.\nIl buon andamento economico e l'oculata gestione del bilancio portarono a un'importante stabilit\u00e0 monetaria, agevolata anche dal fenomeno dell'emigrazione e soprattutto dalle rimesse che i migranti italiani inviavano ai propri parenti rimasti in patria. La lira godeva di una stabilit\u00e0 mai prima raggiunta al punto che sui mercati internazionali la moneta italiana era quotata al di sopra dell'oro e addirittura era preferita alla sterlina inglese. Non a caso il triennio 1906-1909, e pi\u00f9 in generale l'arco di tempo che arriva fino alla vigilia del primo conflitto mondiale, \u00e8 ricordato come il periodo nel quale \"la lira faceva aggio sull'oro\".\nTerremoto del 1908.\nDegne di nota, inoltre, le operazioni di soccorso e ricostruzione che il governo nel 1908 organizz\u00f2 in occasione del terremoto di Messina e Reggio seguito da un disastroso maremoto. Si tratt\u00f2 della pi\u00f9 grave catastrofe naturale in Europa per numero di vittime, a memoria d'uomo, e del disastro naturale di maggiori dimensioni che abbia colpito il territorio italiano in tempi storici. Dopo alcune, inevitabili, carenze, tutto il Paese si prodig\u00f2 per aiutare la popolazione siciliana. Da molti storici questo episodio \u00e8 stato definito come il primo evento durante il quale l'Italia diede la dimostrazione di un vero spirito nazionale. Dopo il disastroso terremoto, venne introdotta la classificazione antisismica del territorio ed entr\u00f2 in vigore la prima normativa antisismica.\nAltri provvedimenti.\nFurono inoltre introdotte alcune leggi volte a tutelare il lavoro femminile e infantile con nuovi limiti di orario (12 ore) e di et\u00e0 (12 anni). In questa occasione i deputati socialisti votarono a favore del governo: fu una delle poche volte nelle quali parlamentari di ispirazione marxista appoggiarono apertamente un \"governo borghese\". La maggioranza, poi, approv\u00f2 leggi speciali per le regioni svantaggiate del Mezzogiorno. Tali provvedimenti, seppure non riuscirono neppure lontanamente a colmare il divario nord-sud, diedero buoni risultati. I proprietari di immobili situati in aree agricole vennero esonerati dall'imposta relativa: anche questa fu una misura finalizzata al miglioramento delle condizioni economiche dei contadini del meridione.\nLo sviluppo economico si estese, anche se in misura minore, al settore agricolo che, soprattutto con la riapertura del mercato francese, dopo la ripresa voluta da Giolitti delle buone relazioni con la Francia, interrotte dalla politica estera filotedesca crispina, vide accrescersi le esportazioni dei prodotti ortofrutticoli e del vino, mentre l'introduzione della coltura della barbabietola da zucchero increment\u00f2 lo sviluppo delle raffinerie nella pianura padana.\nLe nuove elezioni e le dimissioni.\nForte dei notevoli successi economici, i quali avevano corrispettivamente rafforzato Turati all'interno del PSI, Giolitti affront\u00f2 sicuro le successive elezioni, da cui usc\u00ec una maggioranza giolittiana.\nAll'indomani della vittoria elettorale Giolitti, con una mossa sfrontata ed intelligente, present\u00f2 le sue dimissioni senza attendere un voto di sfiducia. Pretesto per questo atto fu la questione della marina mercantile italiana: lo Stato, fatto un grosso sforzo per incrementarla e per sviluppare i trasporti, aveva avviato diverse convenzioni con ditte private e fra di esse la Societ\u00e0 Generale di Navigazione che, grazie ai finanziamenti della Banca Commerciale, aveva assunto una posizione di netto predominio e intendeva farlo valere avanzando pesanti richieste di sovvenzioni a fronte di servizi resi con navi di bassa qualit\u00e0. Gi\u00e0 nel 1901 il governo aveva posto il problema della convenzione stipulata nel 1893 e che scadeva nel 1908. Giolitti faceva resistenza, convinto di poter spuntare condizioni pi\u00f9 vantaggiose con altre societ\u00e0 o armatori come Erasmo Piaggio, gi\u00e0 a capo della stessa societ\u00e0 di navigazione e fondatore, dopo esserne uscito, di Lloyd Italiano. Nelle intenzioni dello statista piemontese vi era il trasferimento delle convenzioni a Lloyd Italiano, la ristrutturazione dell'azienda ed una conseguente trasformazione in una societ\u00e0 pubblica-privata sottoposta ad un maggior controllo statale. Il progetto, criticato da Nitti e Sonnino dal punto di vista tecnico, si sarebbe risolto nella creazione di un nuovo monopolio navale-siderurgico invece di favorire il potenziamento, tramite liberalizzazione, delle linee senza sovvenzioni statali come chiedevano i liberisti, ma che comunque avrebbe affermato la superiorit\u00e0 statale rispetto ad una concentrazione economica. Il progetto incontr\u00f2 una vasta opposizione parlamentare trasversale, oltre all'opposizione del \"trust\" finanziario-industriale composto da Banca Commerciale e societ\u00e0 di navigazione.\nPer cadere si fabbric\u00f2 un pretesto politicamente pi\u00f9 redditizio, presentando un ambizioso progetto di riforma che prospettava l'introduzione dell'imposta progressiva. Come era prevedibile, la proposta sollev\u00f2 un coro di proteste, dando l'occasione a Giolitti di presentare le proprie dimissioni apparendo come un paladino delle classi popolari.\nNonostante ci\u00f2, con una manovra tipica, Giolitti lasci\u00f2 che fosse nominato presidente del consiglio Sidney Sonnino, di tendenze conservatrici (cos\u00ec come l'orientamento d'opposizione alla proposta giolittiana); in questo modo Giolitti voleva proporsi come alternativa per un governo progressista.\nLe parentesi di Sonnino e Luzzatti.\nSonnino si appoggiava su una maggioranza estremamente eterogenea e instabile. Paradossalmente spesso si ritrovava ostaggio dell'appoggio concessogli dalla corrente parlamentare facente capo a Giolitti. Dopo soli tre mesi dovette dimettersi, sempre per la questione delle convenzioni marittime, e gli succedette Luigi Luzzatti, vicino alle posizioni giolittiane.\nIl suffragio universale maschile.\nNel frattempo il dibattito politico italiano aveva preso a concentrarsi sull'allargamento del diritto di voto. I socialisti, infatti, ma anche radicali e repubblicani, da tempo chiedevano l'introduzione in Italia del suffragio universale maschile, cardine di una moderna liberaldemocrazia. Il ministero Luzzatti elabor\u00f2 una proposta moderata, la cui finalit\u00e0, attraverso un allargamento dei requisiti in base ai quali si aveva il diritto di voto (et\u00e0, alfabetizzazione e imposte annue pagate), era quella di un progressivo ampliamento del corpo elettorale, senza per\u00f2 arrivare al suffragio universale maschile.\nColto il vento, Giolitti, intervenendo in Aula, si dichiar\u00f2 a favore del suffragio universale maschile, superando di slancio le posizioni del governo, che da molti erano ritenute troppo a sinistra. L'intento, pienamente raggiunto, era quello di provocare la caduta del ministero, realizzare una nuova svolta politica e conquistare, definitivamente, la collaborazione dei socialisti al sistema parlamentare italiano.\nMolti storici, in realt\u00e0, ravvisano in questa mossa di Giovanni Giolitti un errore. Il suffragio universale, contrariamente alle opinioni di Giolitti, avrebbe destabilizzato l'intero quadro politico: se ne sarebbero avvantaggiati, infatti, i partiti di massa che erano sorti o stavano per sorgere (Partito socialista, Partito popolare e, in seguito, Partito fascista). Ma Giolitti \u00abera convinto che l'Italia non potesse crescere economicamente e socialmente senza allargare il numero di coloro che partecipavano alla vita pubblica. Nel ventennio precedente il Paese aveva fatto grandi progressi, risanato il debito estero, conquistato una colonia sulla sponda settentrionale dell'Africa. Era ora che il suo sistema elettorale venisse corretto e adattato alla realt\u00e0 sociale.\nTreves, Turati e Sonnino proposero anche il suffragio femminile, alle elezioni politiche, sulla linea di alcune proposte precedenti che concedevano il diritto di scelta degli amministratori alle donne possidenti, ma Giolitti prefer\u00ec introdurlo prima alle elezioni amministrative, in modo che, visto anche l'allargamento del voto agli uomini analfabeti, non ci fosse un'eccessiva cessione di potere a una base elettorale inesperta, da lui definito \u00abun salto nel buio\u00bb. Nomin\u00f2 quindi una commissione per modificare il codice civile e ammettere le donne al voto locale, ma la guerra di Libia e poi la caduta del governo fecero rimandare e accantonare i progetti.\nIl patto con i cattolici.\nGiolitti sapeva tuttavia che il suffragio universale maschile avrebbe rafforzato le sinistre. Da questa preoccupazione nacque il \u00abpatto Gentiloni\u00bb: una intesa che avrebbe garantito a Giolitti l'appoggio dei cattolici contro l'impegno ad accantonare la legge sul divorzio (gi\u00e0 proposta da Zanardelli), difendere le scuole confessionali, garantire alle attivit\u00e0 economico-sociali dei cattolici lo stesso trattamento che lo Stato riservava a quelle dei laici.\u00bb\nQuarto governo Giolitti.\nIl quarto governo Giolitti dur\u00f2 dal 30 marzo 1911 al 21 marzo 1914. Nacque come il tentativo probabilmente pi\u00f9 vicino al successo di coinvolgere al governo il Partito Socialista, che infatti vot\u00f2 a favore. Il programma prevedeva l'introduzione del suffragio universale maschile.\nNel 1912 Giolitti, tramite la nazionalizzazione delle assicurazioni sulla vita, cre\u00f2 l\u2019INA, l\u2019Istituto Nazionale delle Assicurazioni.\nSempre nel 1912 venne inoltre istituito il suffragio universale maschile nelle elezioni. Potevano votare tutti i cittadini maschi che avessero compiuto 30 anni o che, pur minori di 30 anni ma maggiori di 21, avessero un reddito di almeno 19,80 lire, o la licenza elementare, oppure avessero prestato il servizio militare. Il corpo elettorale pass\u00f2 cos\u00ec dal 7% al 23,2% della popolazione e il numero di votanti da 3 milioni a pi\u00f9 di 8 milioni.\nQuesta stagione delle riforme coincise con il primo vero decollo industriale italiano (dal 1904 al 1909). L\u2019Italia rimase comunque un paese agricolo, ma a Milano, Torino e Genova si formarono le prime industrie. Lo sviluppo interess\u00f2 anche le banche. Anche l\u2019agricoltura conobbe dei miglioramenti. Giolitti la rese pi\u00f9 moderna, vennero fatte delle bonifiche e costruiti degli acquedotti. L\u2019agricoltura italiana rimase comunque un settore debole rispetto alle industrie (soprattutto al sud).\nQuesta esperienza di governo segn\u00f2 tuttavia il declino del tipico trasformismo di Giolitti, ormai incapace di incanalare a proprio favore le differenti forze parlamentari, soprattutto con l'affacciarsi delle istanze centrifughe del movimento operaio, dei cattolici, dei nazionalisti.\nLa guerra di Libia.\nSpinto dall'ondata di sciovinismo che aveva preso a soffiare anche in Italia, Giolitti, nel settembre 1911, diede inizio alla conquista della Libia. Alcuni pensano che tale scelta dello statista piemontese tendesse a riequilibrare la concessione del suffragio universale. La guerra, per\u00f2, si prolung\u00f2 oltre le aspettative: per costringere l'Impero ottomano alla resa fu necessario richiamare alle armi quasi mezzo milione di uomini e occupare militarmente, con una serie di sbarchi, le isole del Dodecaneso.\nQuesta nuova guerra coloniale cre\u00f2 nel Paese un clima di mobilitazione militante che, lungi dall'appagarsi della conquista della Libia, come Giolitti aveva sperato, continu\u00f2 a surriscaldare gli animi e a fomentare le correnti nazionaliste. Il conflitto, inoltre, destabilizz\u00f2 il gi\u00e0 fragile equilibrio politico: nel partito socialista prevalse la fazione massimalista e qualunquista capitanata da Benito Mussolini. Ogni possibilit\u00e0 di collaborazione tra riformisti e Giolitti era ormai definitivamente tramontata. Secondo molti storici, un accordo tra liberali di Giolitti e socialisti moderati avrebbe potuto risparmiare il fascismo all'Italia nel 1922.\nLe elezioni vennero indette per il 26 ottobre 1913 (i ballottaggi per il 2 novembre). Contrariamente alle aspettative dello statista piemontese, la maggioranza governativa sub\u00ec una drastica riduzione: da 370 a 307 seggi (secondo altri computi la maggioranza contava appena 291 deputati su 508 seggi in palio). I socialisti raddoppiarono, arrivando a 52 seggi. Anche i radicali ottennero un ottimo risultato: passarono, infatti, da 51 a 73 seggi e, sia pur gradualmente, cominciarono a maturare una posizione pi\u00f9 critica nei confronti del presidente del Consiglio, facendogli rilevare, gi\u00e0 in sede di voto di fiducia (362 voti favorevoli, 90 contrari e 13 astensioni), di essere determinanti, quanto ad apporto numerico, per le sorti dell'esecutivo.\nAlla riapertura della Camera Giolitti dovette difendere l'operato del governo relativamente alla guerra in Libia. Chiese, inoltre, (4 marzo 1914) lo stanziamento di cospicui fondi per promuovere lo sviluppo della colonia. Il governo ottenne ancora una volta un trionfo (363 voti favorevoli, 83 contrari), ma i radicali annunciarono la loro uscita dalla maggioranza: il 7 marzo, di conseguenza, Giolitti si dimise.\nPer raccomandazione dello stesso Giolitti, il sovrano incaric\u00f2 l'onorevole Antonio Salandra di formare il nuovo ministero e presentarlo alle Camere. Ben presto Salandra, pur provenendo dalla maggioranza giolittiana, si dimostr\u00f2 un giocatore molto ambizioso: pur di rendersi autonomo da Giolitti, egli non avrebbe esitato, pochi mesi dopo, a impegnare il Paese nella prima guerra mondiale senza informare non solo il Parlamento, ma nemmeno la maggioranza e i membri del governo (nel gabinetto, infatti, erano a conoscenza del Patto di Londra solo Salandra e il suo ministro degli Esteri, Sonnino).\nLa prima guerra mondiale.\nL'assassinio dell'arciduca d'Austria, Francesco Ferdinando, fu la miccia che innesc\u00f2 la prima guerra mondiale. La Germania dichiar\u00f2 guerra a Russia e Francia; la notizia colse Giolitti in visita privata a Londra: questi si precipit\u00f2 all'ambasciata per inviare un telegramma all'inesperto Salandra. Il vecchio statista piemontese scrisse al governo italiano che non c'era obbligo alcuno di intervenire a fianco degli Imperi centrali. Nel 1913, infatti, egli era venuto a conoscenza delle intenzioni aggressive dell'Austria nei confronti della Serbia: egli aveva ammonito severamente il governo austriaco che l'Italia non avrebbe seguito gli altri membri della Triplice alleanza in guerre d'aggressione.\nInoltre il trattato prevedeva che, nel caso in cui uno degli alleati avesse dovuto scendere in guerra contro un altro stato, gli alleati avrebbero dovuto esserne informati preventivamente e ricevere adeguati compensi territoriali: l'Austria non aveva adempiuto a questi due obblighi e pertanto per l'Italia non c'era obbligo alcuno di intervenire nella conflagrazione europea. Il governo italiano dichiar\u00f2 la sua neutralit\u00e0.\nIn Italia si scaten\u00f2 subito un forte dibattito fra interventisti e neutralisti. I primi, sostenitori di un rovesciamento delle alleanze e di un'entrata in guerra a fianco di Francia e Gran Bretagna, erano presenti in tutto lo schieramento politico. Essi erano per\u00f2 un'esigua minoranza (il radicale Giuseppe Marcora, deciso interventista, aveva calcolato che i deputati a favore della guerra non superavano la sessantina su un totale di oltre cinquecento componenti della Camera). Godevano per\u00f2 dell'appoggio dei pi\u00f9 importanti giornali e dei politici in quel momento al timone: Salandra e il suo ministro degli esteri, Sonnino. A favore dell'intervento era anche il sovrano, sia pure con una posizione pi\u00f9 sfumata.\nQuesta situazione paradossale, nella quale gli interventisti, pur essendo netta minoranza, davano, per gli appoggi di cui godevano, un'apparenza di forza e risolutezza, spinse Salandra e soprattutto il suo ministro degli esteri San Giuliano a una scelta, com'\u00e8 stata definita, di \"machiavellica doppiezza\". Mentre il governo chiedeva all'Austria, che aveva invaso la Serbia, di discutere i compensi territoriali ai quali l'Italia aveva diritto in base al trattato d'alleanza, venne inviato in segretezza un corriere a Londra con il quale si faceva sapere alla Triplice intesa che l'Italia era interessata a conoscere eventuali proposte degli Alleati, in cambio di un intervento italiano contro gli imperi centrali.\nSenza che il Parlamento e il resto del governo fossero informati, complice il sovrano, Antonio Salandra firm\u00f2 il Patto di Londra il 26 aprile. Con esso impegnava l'Italia a scendere in guerra contro gli imperi centrali nell'arco di un mese. Poich\u00e9 in aprile c'erano state alcune vittorie russe sugli austriaci, e temendo che la guerra finisse a breve, Salandra e Sonnino trascurarono di disciplinare nel trattato una serie di aspetti che si sarebbero rivelati decisivi: venne chiesto agli Alleati solo un minimo contributo finanziario, in quanto era opinione comunque che la guerra sarebbe finita entro l'inverno, e la questione dei compensi coloniali fu trattata genericamente: veniva detto che l'Italia avrebbe ricevuto \"adeguati compensi coloniali\", ma nel trattato non si precisava quali e in quanta estensione. Inoltre l'assetto della frontiera orientale non contemplava il passaggio di Fiume all'Italia (si pensava di lasciare almeno un importante porto adriatico all'Austria-Ungheria) e soprattutto non teneva in debito conto un dato esiziale: era evidente che, a guerra finita, gli iugoslavi avrebbero voluto formare uno stato indipendente.\nFu cos\u00ec che l'Italia si ritrov\u00f2, per una settimana, alleata di entrambi gli schieramenti. Se il Patto di Londra venne firmato il 26 aprile, fu solo il 4 maggio che il governo italiano denunci\u00f2 la Triplice alleanza, e non pubblicamente, ma con semplice comunicazione scritta ai firmatari. In seguito Salandra avrebbe arrogantemente definito questo gesto come il primo atto compiuto dal Paese in piena libert\u00e0.\nSalandra che, per sua stessa ammissione, si rendeva conto che i neutralisti erano in netta maggioranza e divenivano sempre pi\u00f9 forti, prorog\u00f2 l'apertura della Camera dal 12 al 20 maggio. Messi a conoscenza dell'impegno assunto, anche i comandi militari si allarmarono: l'improvviso rovesciamento di alleanze richiedeva i necessari preparativi. Mentre le manifestazioni interventiste, fomentate ad arte dal governo, si intensificavano, Salandra rassegn\u00f2 le dimissioni nelle mani del re. La posizione neutralista di Giolitti era nota e questi, una volta giunto a Roma, ricevette in segno di solidariet\u00e0 trecentoventi biglietti da visita dei deputati che da soli costituivano la maggioranza assoluta della Camera e quelli di un centinaio di senatori e che sarebbero senza dubbio aumentati il giorno della convocazione dell'Aula, convergendo tutti i parlamentari nella Capitale.\nContro lo statista venne montata una violenta campagna di stampa, a Roma vennero affissi sui muri manifesti che lo ritraevano di spalle al momento della fucilazione, come i disertori. In un comizio D'Annunzio incit\u00f2 la folla a invadere l'abitazione privata dello statista e a uccidere quel \u00ab\"boia labbrone le cui calcagna di fuggiasco sanno le vie di Berlino\"\u00bb La folla invase con violenza lo stesso edificio della Camera. Il questore di Roma avvert\u00ec Giolitti che non era in grado di garantire la sua incolumit\u00e0. Francesco Saverio Nitti, ricordando molti anni dopo quei giorni, disse che quello fu il momento nel quale la Costituzione venne calpestata e la libert\u00e0 conculcata.\nDurante le consultazioni Giolitti ammon\u00ec il sovrano che la maggioranza era contraria all'intervento, che l'esercito non era pronto (lui stesso se ne era reso conto durante l'impresa di Libia) e che la guerra avrebbe potuto portare un'invasione e persino una rivoluzione. Ma quando il sovrano illustr\u00f2 allo statista piemontese la novit\u00e0 e il contenuto del Patto di Londra, Giolitti comprese che ormai il danno era fatto: non adempiere all'impegno preso con tanto di firme equivaleva a compromettere il buon nome del Paese e avrebbe implicato, tra l'altro, l'abdicazione del re. Giolitti non ebbe la forza di portare a fondo la sua sfida, anzi raccomand\u00f2 come presidenti del Consiglio Marcora e Carcano, peraltro interventisti convinti. Resosi ormai conto della gravit\u00e0 degli impegni assunti, bersaglio di manifestazioni ostili scatenate dal governo nei suoi confronti, Giolitti decise di ripartire per il Piemonte senza attendere la riapertura della Camera.\nIn questa situazione fu facile per il re respingere le dimissioni di Salandra e confermarlo nell'incarico: veniva cos\u00ec alla luce una grave lacuna dello Statuto Albertino che conferiva al sovrano, e non al Parlamento, il potere di dichiarare la guerra. Alla riapertura della Camera fu subito evidente che la maggioranza aveva modificato in maniera sorprendente il suo atteggiamento: abbandonata dal suo capo, pressata da minacce e intimidazioni, messa finalmente al corrente del Patto di Londra, trasse le sue conclusioni. I pieni poteri al governo \"in caso di guerra\" furono approvati con 407 voti favorevoli contro 74 contrari (i socialisti e qualche isolato). Il 24 maggio entr\u00f2 in vigore lo stato di guerra con l'Austria.\nVa riconosciuto che Giolitti sub\u00ec la sua prima grande sconfitta politica mentre conduceva una nobile battaglia in difesa del Parlamento e della libert\u00e0: quasi unanimemente la storiografia riconosce allo statista piemontese il merito di aver difeso, alla vigilia del primo conflitto mondiale, le prerogative dello Stato di diritto e quindi, in ultima analisi, di aver combattuto per una vera democrazia moderna. Democrazia nella quale un monarca non pu\u00f2 che avere funzioni puramente simboliche e onorifiche: solo il Parlamento, organo che rappresenta la volont\u00e0 popolare, pu\u00f2 prendere decisioni gravi e dense di implicazioni come una dichiarazione di guerra.\nDal ritiro a Cavour al ritorno a Roma.\nIl 18 maggio 1915, resosi ormai conto dell'inevitabilit\u00e0 dell'ingresso dell'Italia nella Grande Guerra, lo statista di Dronero si ritir\u00f2 a Cavour e si tenne in disparte dalla politica per tutta la durata del conflitto. I suoi interventi furono limitati ai discorsi per l'apertura annuale del Consiglio provinciale di Cuneo, con generici appelli alla concordia patriottica. Ma gi\u00e0 nell'estate del 1917, egli denunci\u00f2 che la guerra aveva rivelato non solo \"le eroiche virt\u00f9 del nostro esercito e del nostro popolo\" ma anche \"insaziabile avidit\u00e0 di danari, disuguaglianze nei sacrifici, ingiustizie sociali [\u2026] ha concentrato grandi ricchezze in poche mani, ha accresciuto in modo senza precedenti le ingerenze dello Stato e quindi le responsabilit\u00e0 dei governi\". Contro tutto ci\u00f2, Giolitti preannunci\u00f2 \"la necessit\u00e0 di profonde mutazioni nella condotta della politica estera\" e di un radicale cambiamento nella politica interna per far fronte ai \"problemi sociali, politici, economici e finanziari veramente formidabili\" del dopoguerra.\nConclusosi vittoriosamente il conflitto, Giolitti torn\u00f2 in politica e si candid\u00f2 alle elezioni italiane del 1919, che si svolsero con il sistema proporzionale precedentemente introdotto dal governo Nitti I. Durante la campagna elettorale, l'ex Primo Ministro - dopo aver difeso la sua scelta neutralista e criticato il modo in cui Roma venne trascinata nella guerra - invoc\u00f2 severe misure fiscali contro i profittatori di guerra e, soprattutto, sostenne la fine della diplomazia segreta e il trasferimento al Parlamento del potere di decidere sulla politica estera e sulla guerra. All'uopo pronunci\u00f2 queste parole:\nIl discorso gli fece guadagnare un altro soprannome spregiativo: il \"bolscevico dell'Annunziata\". La sua stella sembrava tramontata, ma il biennio rosso la fece tornare in auge: in molti tornarono a pensare che in quell'Italia dilaniata dalla violenza, dalla crisi economica e dagli scontri tra socialisti rivoluzionari e ultranazionalisti solo l'anziano uomo di Stato piemontese poteva, con la sua azione politica e il suo \"savoir-faire\", quietare una situazione che sembrava molto critica.\nQuinto governo Giolitti.\nL'ultima permanenza al governo di Giolitti incominci\u00f2 nel giugno del 1920, proprio durante il cosiddetto \"biennio rosso\" (1919-1920).\nGi\u00e0 dal discorso di insediamento alla Camera, Giolitti annunci\u00f2 l'intenzione di voler modificare l'articolo 5 dello Statuto, la norma che aveva consentito al sovrano di dichiarare la guerra all'Austria senza il preventivo consenso del Parlamento. Dai banchi della destra, in particolare dalle file dei nazionalisti, alcuni gridarono ironicamente al presidente del Consiglio: \"\"Come per l'impresa di Libia!\". E Giolitti, senza scomporsi, rispose: \"Appunto, correggiamo!\". Ed effettivamente la Camera approv\u00f2 la modifica della Carta fondamentale proposta dal Presidente del Consiglio; si narra che in seguito a tale scelta, non gradita dalla Corona, si guastarono irrimediabilmente i rapporti fra Giolitti e Vittorio Emanuele III.\nIl biennio rosso.\nNei confronti delle agitazioni sociali, Giolitti, ancora una volta, attu\u00f2 la tattica da lui sperimentata con successo quando era alla guida dei precedenti ministeri: non accett\u00f2 le richieste di agrari e imprenditori che chiedevano al governo di intervenire con la forza. Alle lamentele di Giovanni Agnelli, che descriveva, con toni volutamente drammatici ed esagerati, la situazione della Fiat occupata dagli operai, Giolitti rispose: \"Benissimo, dar\u00f2 ordine all'artiglieria di bombardarla\"\". Udita la risposta ironica e beffarda del primo ministro, Agnelli decise che era meglio lasciar fare alla politica e part\u00ec per le vacanze. Nelle sue Memorie riport\u00f2 comunque il largo uso di armi da parte delle Guardie Rosse. Dopo pochi giorni gli operai cessarono spontaneamente l'occupazione. Il presidente del Consiglio era consapevole che un atto di forza avrebbe soltanto aggravato la situazione e inoltre, sospettava che in molti casi gli imprenditori non fossero del tutto estranei all'occupazione delle fabbriche da parte dei lavoratori.\nDel resto la situazione socio-politica era comunque pi\u00f9 complessa rispetto agli scioperi che avevano interessato il Paese ai primi del Novecento. Ora, infatti, complice il dissesto economico e sociale seguito al primo conflitto mondiale, non tutti i disordini avevano alla base pure motivazioni economiche. Durante questa grave crisi economica post-bellica si acuivano infatti i contrasti politici, radicalizzando le diverse posizioni. Da una parte le istanze socialiste e dall'altra quella della borghesia imprenditoriale.\nGiolitti era preoccupato soprattutto per le disastrose condizioni in cui versavano le finanze dello stato. Rispetto all'anteguerra il potere d'acquisto di una lira si era ridotto a 23 centesimi, il prezzo politico del pane, che i governi precedenti non avevano voluto abolire temendo proteste e impopolarit\u00e0, comportava un onere che avrebbe portato il Paese al fallimento economico.\nLo statista piemontese propose una manovra finanziaria, rimasta in larga parte inattuata per la breve durata del suo governo, di portata innovativa.\nFu immediatamente abolito il prezzo politico del pane. Giolitti, inoltre, present\u00f2 una riforma del prelievo fiscale che avrebbe introdotto la progressivit\u00e0 delle imposte, si pronunci\u00f2 a favore di un inasprimento della tassa di successione e della nominativit\u00e0 dei titoli. Per risanare il bilancio dello Stato in grave passivo per le spese di guerra, aument\u00f2 il carico fiscale sui ceti pi\u00f9 abbienti introducendo imposte straordinarie sui profitti di guerra e addirittura fece varare una legge sulla nominativit\u00e0 dei titoli azionari che cessarono di essere parzialmente esenti dall'imposizione fiscale. Era, insomma, un risanamento che premeva sulle classi pi\u00f9 agiate del paese. La presentazione di tali provvedimenti stup\u00ec inizialmente tutti: la borsa incominci\u00f2 a recuperare e la lira a rivalutarsi nelle quotazioni giornaliere. L'entusiasmo per\u00f2 fin\u00ec quando fu ben chiaro che il governo non avrebbe avuto vita lunga e pertanto non avrebbe potuto dare seguito a gran parte di queste misure.\nL'impresa di Fiume.\nAlcune delle proteste sviluppatesi durante il cosiddetto biennio rosso, e, successivamente, i torbidi crescenti a partire dalla seconda met\u00e0 del 1920, da parte di agrari e fascisti, avevano esplicitamente di mira la sovversione delle istituzioni statali. Giolitti si concentr\u00f2 poi sulla questione di Fiume; prese contatti con la Jugoslavia e fu firmato il trattato di Rapallo nel novembre 1920, dove fu deciso che Fiume sarebbe diventata citt\u00e0 libera; l'Italia inoltre oltre a rinunciare alle dirette pretese su Fiume, avrebbe rinunciato a ogni rivendicazione sulla Dalmazia, con l'eccezione della citt\u00e0 di Zara, che sarebbe passata all'Italia. Fu uno smacco grave per il governo illegale che nel frattempo si era instaurato per opera di Gabriele D'Annunzio e del movimento irredentista nella citt\u00e0 in nome dell'Italia; qui ci fu il rifiuto di riconoscere il trattato di Rapallo. Giolitti allora mand\u00f2 contro la citt\u00e0 ribelle il regio esercito, guidato da Enrico Caviglia; dopo il cosiddetto Natale di sangue D'Annunzio firm\u00f2 la resa il 31 dicembre 1920, nacque lo stato libero di Fiume e la questione di Fiume si avvi\u00f2 al suo definitivo epilogo. La fine dell'italianit\u00e0 di Fiume provoc\u00f2 proteste in Parlamento e moti di piazza.\nPer porre freno alle sempre pi\u00f9 frequenti agitazioni socialiste, Giolitti toller\u00f2 o, secondo altri, appoggi\u00f2 le azioni delle squadre fasciste, credendo che la loro violenza potesse essere in seguito riassorbita all'interno del sistema democratico. La situazione dell'ordine pubblico con le agitazioni da destra e da sinistra, e la considerazione che la popolazione fosse tornata a dare l'appoggio ai liberali, lo indusse a sciogliere il parlamento dopo solo 18 mesi nel marzo 1921 e a indire il 2 aprile nuove elezioni per il 15 maggio 1921. Il panorama politico che ne usc\u00ec non era cambiato di molto, i liberali avevano ancora il governo, mentre i socialisti e i cattolici rimanevano forti; l'unica novit\u00e0 rilevante fu l'entrata alla camera di 35 deputati fascisti. Giolitti aveva pensato di poter \"costituzionalizzare\", come aveva fatto con Turati, i fascisti che si sarebbero lasciati assimilare dal sistema liberale. Scrisse lo storico Angelo Tasca che questo fu il primo \u00abgesto di suicidio\u00bb dello Stato liberale.\nL'avvento del fascismo.\nDopo la caduta del suo quinto governo, mentre acquisivano sempre pi\u00f9 importanza partiti non integrabili nel sistema liberale, come i partiti di massa (il PSI e il PPI) da un lato e il fascismo dall'altro, il \"partito liberale\" era sempre pi\u00f9 diviso; Giolitti appoggi\u00f2 il governo Bonomi, che includeva anche un ministro popolare, oltre a diversi giolittiani. Alla caduta di Bonomi, mentre la situazione nel paese era sempre pi\u00f9 grave a causa del clima da guerra civile e dell'ascesa del fascismo, il nome di Giolitti fu nuovamente quello pi\u00f9 speso per indicare il nuovo capo di governo. Su di esso per\u00f2 arriv\u00f2 il veto del Partito Popolare (ostile a Giolitti per le posizioni anticlericali che da sempre contraddistinguevano il liberalismo italiano); la crisi di governo si trascin\u00f2 a lungo e infine il giolittiano Luigi Facta form\u00f2 il suo dicastero, che comprendeva giolittiani, popolari e esponenti della destra costituzionale.\nNelle ore cruciali della marcia su Roma, Giolitti, che era pronto ad assumere un nuovo governo con una rappresentanza del partito fascista, si trovava nella sua casa di Cavour dove arrivavano trasmesse da Facta e dal re, che si trovava a San Rossore, poche e contraddittorie informazioni sugli avvenimenti in corso. Le notizie arrivavano tramite telegrammi cifrati e Giolitti aveva dovuto chiedere alla Prefettura di utilizzare un cifrario dei Carabinieri per tradurle in chiaro.\nAvendo l'anziano statista dichiarato la propria disponibilit\u00e0 a raggiungere Roma con qualsiasi mezzo, si trov\u00f2 di fronte a un nuovo veto del Partito Popolare (guidato da don Sturzo, ostile ai liberali a causa dell'irrisolta \"questione romana\") e alle resistenze di Facta che probabilmente pensava di poter succedere a s\u00e9 stesso con un governo allargato. L'esercito era pronto, allertato e in consistenza tale da impedire l'arrivo del grosso delle colonne fasciste, male armate e ancor meno addestrate, ma dopo la diffusione del decreto sullo stato d'assedio ancora prima della firma del sovrano, che lo costrinse a ritirarlo, Facta si dimise seppellendo ogni speranza di un governo in grado di contenere il fascismo in un alveo costituzionale.\nGli ultimi anni: l'opposizione al fascismo.\nGiolitti vot\u00f2 a favore del primo governo Mussolini, nel 1922. Questo governo era ancora formalmente nella legalit\u00e0 dello Statuto Albertino e ottenne un ampio voto di fiducia da parte della Camera eletta nel 1921, dove sedevano solo 40 deputati fascisti su 535. Durante il dibattito parlamentare i socialisti esortarono lo statista piemontese alla \"coerenza con i principi democratici\". La replica del diretto interessato non si fece attendere: \"Il Parlamento ha il governo che si merita... ah, voi socialisti! Proprio voi oggi non potete parlare di coerenza. Ve l'ho detto, ve l'ho scritto e oggi ve lo ripeto: non avete avuto coraggio e per questo non siete andati al governo\".\nIl ragionamento di Giolitti era chiaro: rifiutando pregiudizialmente di appoggiare apertamente qualsiasi governo, i socialisti erano responsabili quanto gli altri della situazione che si era creata e della quale, ora, tutti si apprestavano a pagare le conseguenze. Vot\u00f2 inoltre a favore della legge Acerbo. Tuttavia, alle successive elezioni del 1924, mentre molti dei politici liberali si facevano inserire nel \"listone\" del governo fascista, Giolitti present\u00f2 una propria lista, detta Democrazia, in Piemonte; altre liste con lo stesso nome furono presentate in Liguria e Lazio-Umbria. Giolitti risult\u00f2 eletto insieme a due suoi seguaci, Marcello Soleri e Egidio Fazio.\nDopo l'omicidio del deputato socialista Matteotti da parte dei fascisti, Giolitti critic\u00f2 fortemente la \"secessione dell'Aventino\", sostenendo che la Camera era il luogo dove occorreva fare opposizione. Nel 1924 vot\u00f2 per la prima volta contro il governo Mussolini in seguito alla legge sulla limitazione della libert\u00e0 di stampa.\nNel dicembre 1925 il consiglio provinciale di Cuneo, che ad agosto aveva rieletto come di consueto Giolitti alla presidenza, vot\u00f2 una mozione che gli chiedeva l'adesione al fascismo. Giolitti rassegn\u00f2 quindi le dimissioni sia da presidente sia da consigliere. Nel 1926 e 1927 si appart\u00f2 sempre pi\u00f9 dalla vita politica, anche a causa delle sempre pi\u00f9 rade convocazioni della Camera; comp\u00ec diversi viaggi in Europa. Nel 1928 torn\u00f2 alla Camera per prender la parola contro la legge che di fatto aboliva le elezioni, sostituendole con la ratifica delle nomine governative, contestando che con questo provvedimento il governo si poneva al di fuori dello Statuto.\nColpito da broncopolmonite, mor\u00ec dopo una settimana di agonia il 17 luglio 1928 all'1:35 del mattino, nella Casa Plochi\u00f9 a Cavour e venne sepolto nel cimitero comunale. Il nipote Antonio Giolitti, che sarebbe poi diventato partigiano e politico del PCI e del PSI, a proposito delle circostanze della morte del nonno disse:\nL'ideologia politica.\nPur essendo ufficialmente un liberale moderato, la posizione di Giolitti fu controversa e sfaccettata. Egli si pu\u00f2 definire, a seconda delle circostanze, un liberale progressista, un conservatore-progressista o un conservatore liberale illuminato, che sapeva adattarsi, cercando di padroneggiarla, alla variegata realt\u00e0 politica italiana. Giolitti disse che il suo era come il mestiere di un sarto che dovendo confezionare un vestito per un gobbo deve fare la gobba anche al vestito. Egli dunque era convinto di dover governare un paese \"gobbo\" che non aveva intenzione di \"raddrizzare\" ma realisticamente governare per quello che era. La sua attenzione si rivolse al partito socialista, per trasformarlo da avversario a sostegno delle istituzioni e allargare nello stesso tempo le basi dello stato, e ai cattolici, che volle fare rientrare nel sistema politico. Altres\u00ec, cerc\u00f2 di catturare il consenso dei nazionalisti tramite la guerra di Libia.\nCome neo-presidente del Consiglio si trov\u00f2 a dover affrontare, prima di tutto, l'ondata di diffuso malcontento che la politica crispina aveva provocato con l'aumento dei prezzi. Ed \u00e8 questo primo confronto con le parti sociali che evidenzia la ventata di novit\u00e0 che Giolitti porta nel panorama politico dei cosiddetti \"anni roventi\": non pi\u00f9 repressione autoritaria, bens\u00ec accettazione delle proteste e, quindi, degli scioperi purch\u00e9 non violenti n\u00e9 politici (possibilit\u00e0, fra l'altro, secondo lui ancora piuttosto remota in quanto le agitazioni nascevano tutte da disagi di tipo economico). Come da lui stesso sottolineato in un discorso in Parlamento in merito allo scioglimento, in seguito a uno sciopero, della Camera del lavoro di Genova, sono da temere massimamente le proteste violente e disorganiche, effetto di naturale degenerazione di pacifiche manifestazioni represse con la forza: \u00abIo poi non temo mai le forze organizzate, temo assai pi\u00f9 le forze disorganiche perch\u00e9 se su di quelle l'azione del governo si pu\u00f2 esercitare legittimamente e utilmente, contro i moti inorganici non vi pu\u00f2 essere che l'uso della forza\u00bb.\nContro questa sua apparente coerenza si scagliarono critici come Gaetano Salvemini che sottolinearono come invece nel Mezzogiorno d'Italia gli scioperi venissero sistematicamente repressi. L'intellettuale meridionale defin\u00ec Giolitti \"il ministro della mala vita\" proprio per questa sua disattenzione riguardo ai problemi sociali del Sud, che avrebbe provocato un'estensione del fenomeno del clientelismo di tipo mafioso e camorristico.\nCome hanno fatto notare alcuni storici, la posizione di Giolitti si definiva in ragione della forza organizzata raggiunta dal PSI e dalla CGL, che l'uomo politico piemontese considerava due pilastri da cooptare in funzione della stabilit\u00e0 dell'ordine costituito.\nAl nord il tentativo si concretizz\u00f2, come gi\u00e0 detto, nel tentativo di creare uno strato di classe lavoratrice riformista e almeno parzialmente appagata dal sistema, anche attraverso la concessione di un numero sempre pi\u00f9 significativo di appalti e lavori pubblici alle cooperative socialiste.\nInoltre Giolitti fu accusato di essere un \"dittatore liberale\". Celebri sono le parole dell'accanito interventista Gabriele D'Annunzio secondo il quale per il neutralista \u00abmestatore di Dronero [...] la lapidazione e l'arsione, subito deliberate e attuate, sarebbero assai lieve castigo\u00bb. Giolitti venne sprezzantemente apostrofato come il \"teorico del parecchio\" dalla propaganda interventista, con riferimento all'affermazione contenuta in una sua lettera a Camillo Peano del 24 gennaio 1915 in cui aveva scritto: \"Potrebbe essere, e non apparirebbe improbabile, che nelle attuali condizioni dell'Europa parecchio possa ottenersi senza una guerra; ma su di ci\u00f2 chi non \u00e8 al governo non ha elementi per un giudizio completo\". La clamorosa pubblicazione della lettera sulla \"Tribuna\" il 1\u00ba febbraio ebbe effetti disastrosi per il campo interventista, sebbene per tutta la durata della guerra Giolitti non abbia mai spiegato la sua preferenza per il \"parecchio\". Solo a cose fatte, in un discorso elettorale del 12 ottobre 1919, egli illustr\u00f2 le ragioni del neutralismo: deliberato proposito austriaco di provocare una guerra europea, e impossibilit\u00e0 dell'Italia di entrare in conflitto con l'Inghilterra . Ma nelle sue \"Memorie\" prefer\u00ec sopprimere la parola \"parecchio\", diventata proverbiale e infamante, sostituendola con \"molto\" - cos\u00ec: \"Credo molto, nelle attuali condizioni dell'Europa, possa ottenersi senza la guerra\". \nDopo i disgraziati avvenimenti che avevano caratterizzato l'ultimo governo Crispi e quello di Pelloux, Giolitti era convinto che, se lo stato liberale avesse voluto sopravvivere, doveva tener conto delle nuove classi emergenti. Nelle \"Memorie della mia vita\" \negli si pone sulla stessa via del suo grande predecessore Cavour e quasi ne ripete le espressioni. Come Cavour sosteneva, seguendo il modello liberale inglese, che bisognasse realizzare tempestive riforme per prevenire le agitazioni socialiste (\u00ab\"L'umanit\u00e0 \u00e8 diretta verso due scopi, l'uno politico, l'altro economico. Nell'ordine politico essa tende a modificare le proprie istituzioni in modo da chiamare un sempre maggior numero di cittadini alla partecipazione al potere politico. Nell'ordine economico essa mira evidentemente al miglioramento delle classi inferiori, ed a un miglior riparto dei prodotti della terra e dei capitali\"\u00bb) allo stesso modo sembrava dire Giolitti: \u00ab\"Io consideravo che, dopo il fallimento della politica reazionaria, noi ci trovavamo all'inizio di un nuovo periodo storico [...] Il moto ascendente delle classi operaie si accelerava sempre pi\u00f9 ed era moto invincibile perch\u00e9 comune a tutti i paesi civili e perch\u00e9 poggiava sui principi dell'eguaglianza tra gli uomini [...]. Solo con una [diversa] condotta da parte dei partiti costituzionali verso le classi popolari si sarebbe ottenuto che l'avvento di queste classi, invece di essere come un turbine distruttore, riuscisse ad introdurre nelle istituzioni una nuova forza conservatrice e ad aumentare grandezza e prosperit\u00e0 alla nazione.\"\u00bb (dalle \"Memorie della mia vita\" di G. Giolitti).\n\u00c8 innegabile la tendenza, sfondo di tutta la sua attivit\u00e0 politica, di spingere il parlamento a occuparsi dei conflitti sociali al fine di comporli tramite opportune leggi. Per Giolitti, infatti, le classi lavoratrici non vanno considerate alla stregua di una pura opposizione allo Stato - come fino ad allora era avvenuto - ma occorre riconoscere loro la legittimazione giuridica ed economica. Compito dello stato quindi \u00e8 quello di porsi come mediatore neutrale tra le parti, poich\u00e9 esso rappresenta le minoranze ma soprattutto la moltitudine di quei lavoratori vessati fino alla miseria dalla legislazione fiscale e dello strapotere degli imprenditori nell'industria. Un aspetto della sua attenzione alle classi popolari pu\u00f2 essere considerata anche la innovazione della corresponsione di una indennit\u00e0 ai parlamentari che sino ad allora avevano svolto la loro funzione a titolo gratuito. Questo avrebbe consentito, almeno in linea teorica, una maggiore partecipazione dei meno abbienti alla carica di rappresentante del popolo.\nGiudizi.\nIn un articolo su \"La Ronda\" del luglio 1921, intitolato \"Esatta descrizione di Montecitorio\", Lorenzo Montano cos\u00ec ritrasse Giolitti: \n\"Sopra questo sterminato oceano di parole siede, Nettuno canuto e vigile, l'onorevole Giolitti. Non appena lo si vede, e senza saper di politica, si scorge subito il perch\u00e9 del suo lungo dominio. Egli appare gi\u00e0 nel fisico d'una struttura assai pi\u00f9 compatta che quella dei suoi colleghi, d'una grana per cos\u00ec dire pi\u00f9 fitta e densa; e mentre nella persona degli altri si osserva una universale leggerezza, morbidezza ed elasticit\u00e0 di tessuti, il carattere pi\u00f9 evidente della sua \u00e8 la solidit\u00e0. La carnagione rosea, lucida, quasi brillante non fa pensare a muscoli e tegumenti, ma piuttosto lo si direbbe costruito con un legno duro e pesante, inverniciato da poco. I tratti pi\u00f9 salienti della fisionomia sono un naso potentemente arcuato, risoluto e feroce, e gli occhi lucentissimi, per\u00f2 immobili e senza espressione alcuna. (...) E' difficile descrivere l'impressione esilarante e addirittura farsesca che fanno le sue prime parole su chi non l'abbia mai udito. Una voce un po' gutturale, lo spiccatissimo accento piemontese, il suo gestire inelegante e ponderoso, richiamano irresistibili un notaro di campagna, di quelli da vecchia commedia; n\u00e9 sono meno incongrue e notarili le sue dichiarazioni. Dinanzi a gente che per ore si \u00e8 sgolata nelle pi\u00f9 apocalittiche denunciazioni di patria e di pericolo, fallimenti, guerre civili, catastrofi, disastri e subissi, egli riesce a discorrere di non so che regolamento. Alle metafore risponde con i paragrafi, alle invettive coi capiversi, e disperde la fiumana della pi\u00f9 impetuosa eloquenza nelle aride sabbie della procedura. A chi gli avr\u00e0 detto che il carro dello Stato danza sopra un vulcano, egli trover\u00e0 il coraggio di rispondere che le eruzioni saranno discusse col bilancio dei Lavori Pubblici. (...) Del resto nessun eloquio, per soave e fiero che sia, vale a scuoterlo; sordo come un vero funzionario, questo terribile uomo di legno da quarant'anni ascolta tutti e non d\u00e0 retta a nessuno\"."}
{"id": "710763", "revid": "1456895", "url": "https://it.wikipedia.org/wiki?curid=710763", "title": "Vasilij Vasil'evi\u010d Smyslov", "text": "\u00c8 stato candidato per il campionato del mondo di scacchi in otto occasioni (1948, 1950, 1953, 1956, 1959, 1965, 1983 e 1985). Ha vinto due campionati sovietici (1949 e 1955) e ha ottenuto un totale di 17 medaglie alle Olimpiadi degli scacchi. Ha vinto inoltre dieci medaglie d'oro nelle sue cinque partecipazioni ai campionati europei a squadre.\n\u00c8 scomparso per arresto cardiaco nel 2010 all'et\u00e0 di 89 anni.\nBiografia.\nI primi anni.\nImpar\u00f2 a giocare a scacchi dal padre, Vasilij O. Smyslov, giocatore di forte livello, un candidato maestro.\nDopo essere entrato nel circuito agonistico la sua crescita fu rapida: il giovane Smyslov vinse un campionato sovietico per candidati maestri nella tarda adolescenza, guadagnando cos\u00ec il titolo di maestro.\nNel 1938, all'et\u00e0 di diciassette anni vinse il campionato URSS juniores e anche il campionato di Mosca, a pari merito con Sergej Belavenec, con 12,5 su 17.\nIl suo primo tentativo in una competizione per adulti al di fuori della sua citt\u00e0 natale fu per\u00f2 deludente: arriv\u00f2 12\u00ba-13\u00ba nel torneo internazionale di Leningrado-Mosca del 1939 totalizzando 8 punti su 17.\nNel campionato di Mosca del 1939-40 si piazz\u00f2 2\u00ba-3\u00ba con il punteggio di 9 su 13.\nGli anni della guerra.\nOttenne un ottimo risultato nel suo esordio al campionato sovietico (Mosca, 1940), giungendo 3\u00ba con 13 su 19, davanti al campione in carica Michail Botvinnik. Questo torneo fu il pi\u00f9 forte disputato in Unione Sovietica sino ad allora, poich\u00e9 vi presero parte diversi forti giocatori, quali Paul Keres e Vladas Mik\u0117nas, provenienti da nazioni annesse all'URSS come previsto dagli accordi del patto Molotov-Ribbentrop del 1939.\nLa federazione sovietica organizz\u00f2 un ulteriore torneo tra i sei giocatori migliori del campionato del 1940, che fu chiamato campionato sovietico assoluto, uno dei tornei pi\u00f9 forti mai tenuti. Il formato vide ogni giocatore affrontare i suoi avversari quattro volte. I partecipanti furono Botvinnik, Keres, Smyslov, Isaak Boleslavs'kyj, Igor' Bondarevskij e Andor Lilienthal.\nSmyslov giunse terzo con 10 su 20, alle spalle di Botvinnik e Keres. Questo risultato dimostr\u00f2 che Smyslov era un giocatore di classe e con una forza da grande maestro all'et\u00e0 di vent'anni, un risultato molto raro per l'epoca.\nLa seconda guerra mondiale impose uno stop ai tornei internazionali, ma diversi tornei con partecipazione limitata a giocatori sovietici furono comunque organizzati. Smyslov vinse il torneo di Mosca 1942 con un notevole 12 su 15. A Kujby\u0161ev 1942 giunse secondo con 8 su 11. Nel forte torneo di Sverdlovsk 1943 arriv\u00f2 3\u00ba-4\u00ba con 8 su 14. Nel torneo di Mosca 1943-44 Smyslov divise il 3\u00ba-4\u00ba posto con 11,5 su 16. Il 13\u00ba campionato sovietico (1944) lo vide giungere 2\u00ba con 10,5 su 16. Vinse il torneo di Mosca 1944-45 con 13 su 16. A questo punto della carriera Smyslov era arrivato nel gruppo dei migliori tre giocatori sovietici, assieme a Botvinnik e Keres (che durante la guerra si trovava nell'Europa occupata dai nazisti)\nCon la fine della guerra nel 1945 fu nuovamente possibile l'organizzazione di tornei internazionali, ma la forma di Smyslov ebbe una seria crisi nell'immediato dopoguerra. Il 14\u00ba campionato sovietico (Mosca 1945) lo vide a met\u00e0 di un forte gruppo con 8,5 su 17 (vincitore fu Botvinnik, con Boleslavs'kyj e l'astro nascente David Bron\u0161tejn occupare il secondo e il terzo posto rispettivamente). Ottenne il suo peggior risultato in carriera sino ad allora a Tallinn 1945, potendo ottenere unicamente 6,5 su 15 in un torneo non eccessivamente impegnativo. Un risultato leggermente migliore fu ottenuto al torneo di Mosca del 1945-46, dove comunque giunse solo 7\u00ba-11\u00ba con 7,5 su 15 (vittoria di Bron\u0161tejn).\nSuccessivamente, un'altra prestazione insoddisfacente al torneo di Mosca 1946, dove giunse 3\u00ba-6\u00ba con 8,5 su 15 (nuova vittoria di Bron\u0161tejn). In questo periodo ottenne complessivamente solo 31 su 62 in questi tornei, per una percentuale utile del 50% (a fronte del 61,3% dell'intera carriera)\nIn ogni caso, gli ottimi risultati precedentemente ottenuti gli assicurarono uno dei cinque posti disponibili per i sovietici per il primo importante torneo internazionale del dopoguerra a Groninga, nei Paesi bassi, nell'agosto del 1946. La competizione, chiamata Howard Staunton Memorial, fu vinta da Botvinnik con 14,5 su 19, mezzo punto in pi\u00f9 del gi\u00e0 campione del mondo Max Euwe.\nSmyslov concluse 3\u00ba con 12,5 su 19, confermando il suo status di giocatore tra i pi\u00f9 forti al mondo.\nPer il periodo successivo, comunque, una volta ritornato ai tornei sovietici Smyslov ebbe risultati buoni ma non eclatanti. Nel successivo 15\u00ba campionato sovietico (Leningrado, 1947), vinto da Keres, arriv\u00f2 3\u00ba-4\u00ba con 12 su 19. A P\u00e4rnu 1947 ottenne 8 su 13 per un 4\u00ba-6\u00ba posto nel torneo che vide una nuova vittoria di Keres. A Varsavia 1947 totalizz\u00f2 6 su 9, giungendo 2\u00ba-5\u00ba (vittoria di Svetozar Gligori\u0107). Nel memorial Michail \u010cigorin di Mosca 1947 giunse 3\u00ba-4\u00ba con 10 su 15, la vittoria and\u00f2 a Botvinnik.\nI suoi risultati sino a questo momento mostrano una costante presenza ai piani alti delle classifiche di forti competizioni, ma nessuna vittoria nei tornei. Smyslov da adulto non aveva mai vinto nessun torneo, con l'eccezione del torneo di Mosca 1944-45, prima di ritrovarsi candidato al titolo nel campionato mondiale di scacchi del 1948.\nPretendente al titolo mondiale.\nSmyslov partecip\u00f2 al torneo del 1948 organizzato per determinare il successore di Aleksandr Alechin, morto nel 1946, al titolo di campione del mondo. Giunse 2\u00ba alle spalle di Michail Botvinnik realizzando 11 punti sui 20 possibili.\nQuesto suo risultato lo qualific\u00f2 di diritto al torneo dei candidati di Budapest 1950, dove si classific\u00f2 3\u00ba con 10 su 18, alle spalle di Bron\u0161tejn e Boleslavskij, vincitori a pari merito. Nuovamente, il risultato gli permise di essere ammesso al successivo torneo dei candidati. Gli fu, nel frattempo, conferito il titolo di grande maestro internazionale, istituito dalla FIDE nello stesso anno.\nDopo aver finalmente vinto il torneo dei candidati a Zurigo nel 1953 con 18 su 28, due punti in pi\u00f9 di Keres, Bron\u0161tejn e Samuel Reshevsky, Smyslov disput\u00f2 il match contro Botvinnik per il titolo di campione del mondo l'anno successivo. Giocata a Mosca, la sfida termin\u00f2 in parit\u00e0 (7 vittorie a testa e 10 pareggi) dopo 24 partite. Le regole dell'epoca prevedevano che in tale circostanza il campione mantenesse il titolo, Smyslov dovette quindi tentare un nuovo assalto.\nCampione del mondo.\nL'ulteriore vittoria nel torneo dei candidati ad Amsterdam 1956, port\u00f2 ad una nuova sfida mondiale contro Botvinnik nel 1957. Assistito dai secondi Vladimir Makogonov e Vladimir Simagin, Smyslov vinse con il risultato di 12,5 a 9,5, diventando il settimo campione del mondo ufficiale di scacchi. L'anno successivo Botvinnik esercit\u00f2 il diritto alla rivincita che le regole gli consentivano e si riprese il titolo con un punteggio finale di 12,5 a 10,5. Smyslov dichiar\u00f2 successivamente che pativa di salute durante il match di ritorno, soffriva infatti di polmonite, ma riconobbe che la preparazione di Botvinnik fu estremamente rigorosa.\nNel corso di tre sfide mondiali in quattro anni, Smyslov vinse 18 partite a fronte delle 17 di Botvinnik (ci furono inoltre 34 patte) eppure fu campione per un solo anno. Nella sua collezione autobiografica di partite, scrisse: \nCampionati del mondo successivi.\nAnche se Smyslov non si qualific\u00f2 pi\u00f9 per la sfida mondiale, continu\u00f2 a partecipare agli eventi di qualificazione ottenendo ancora qualche buona prestazione. Nel 1959 fu tra i candidati, ma arriv\u00f2 solo quarto nel torneo in Jugoslavia, vinto dalla stella nascente Michail Tal'. Non si qualific\u00f2 nel 1962, ma torn\u00f2 in corsa nel 1964, grazie al primo posto a pari merito al torneo interzonale di Amsterdam (17 su 23). Fu per\u00f2 sconfitto al primo turno da Juchym Heller.\nA partire dal 1968 fu tra i collaboratori della rivista scacchistica \"64\", sotto la direzione di Tigran Petrosyan\nNel 1983, a 62 anni, arriv\u00f2 sino alla finale dei match dei candidati (un incontro che designava lo sfidante che avrebbe poi affrontato il campione, all'epoca Anatolij Karpov). Pareggi\u00f2 il quarto di finale contro Robert H\u00fcbner 7 a 7 (per decidere chi dei due avrebbe passato il turno ci si affid\u00f2 ad un giro di ruota di roulette) e batt\u00e9 nella semifinale Zolt\u00e1n Ribli per 6,5 a 4,5. La finale del 1984 a Vilnius lo vide opposto a Garri Kasparov, che aveva un terzo dei suoi anni. Perse 4,5 a 8,5. Kasparov batt\u00e9 poi Karpov nel 1985 e divenne il nuovo campione del mondo.\nLa sua ultima apparizione come candidato fu a Montpellier 1985, dove non riusc\u00ec a passare il turno.\nLe Olimpiadi e i campionati europei a squadre.\nSmyslov ha rappresentato l'Unione Sovietica per nove volte nelle Olimpiadi degli scacchi, dal 1952 al 1972 restando escluso unicamente nel 1962 e nel 1966. Ha contribuito notevolmente alle medaglie d'oro di squadra in ogni occasione in cui ha giocato, vincendo un totale di otto medaglie personali. Il suo totale di 17 medaglie Olimpiche vinte, tra quelle\npersonali e quelle di squadra, \u00e8 secondo solo a quello di Garri Kasparov, che detiene il record con 19 medaglie (di cui 15 d'oro).Il dettaglio dei suoi risultati:\nIl risultato totale \u00e8 un impressionante 90 su 113 (+69 = 42 -2). Questa performance utile del 79.6% \u00e8 a gennaio 2009 la quinta migliore di sempre tra chi ha partecipato ad almeno quattro olimpiadi.\nSmyslov ha rappresentato l'Unione Sovietica anche in cinque campionati europei a squadre, uscendone con un medagliere perfetto: cinque medaglie d'oro di squadra e cinque medaglie d'oro personali. Il suo risultato totale \u00e8 stato di 19 vittorie, 15 patte e 1 sconfitta, per una percentuale utile del 75,7%.Il dettaglio dei risultati:\nAltri risultati.\nSmyslov ha vinto due Campionati sovietici. Arriv\u00f2 1\u00ba-2\u00ba a pari merito nel 17\u00ba campionato sovietico a Mosca del 1949. Ribad\u00ec il risultato nella ventiduesima edizione di Mosca 1955 assieme a Juchym Heller, ma perse il playoff. Arriv\u00f2 secondo con 12 su 15 a Venezia 1950 e vinse a Mar del Plata 1966. Gioc\u00f2 per l'URSS nei macht del 1970 e del 1984 contro rappresentative del resto del mondo. Fu 6\u00aa scacchiera a Belgrado 1970 e 4\u00aa scacchiera a Londra 1984, l'URSS vinse entrambe le sfide. Nel 1991 Smyslov vinse la prima edizione del campionato del mondo seniores.\nNon ha giocato partite ufficiali dal 2001, dopo il torneo \"Veterans versus Ladies\" ad Amsterdam. Il suo punteggio Elo dopo questa competizione era di 2494.\nEredit\u00e0.\nSmyslov \u00e8 noto per il suo stile posizionale e, in particolare, per la sua precisa conduzione del finale, ma molte delle sue partite presentano anche notevoli finezze tattiche. Ha dato grandi contributi alla teoria in diverse aperture tra cui l'apertura inglese, la difesa Gr\u00fcnfeld e la difesa siciliana. Una variante della partita spagnola chiusa porta il suo nome (1.e4 e5 2.Cf3 Cc6 3.Ab5 a6 4.Aa4 Cf6 5.0-0 Ae7 6.Te1 b5 7.Ab3 d6 8.c3 0-0 9.h3 h6). Ha inoltre riportato in auge la difesa in fianchetto nella spagnola (1.e4 e5 2. Cf3 Cc6 3.Ab5 g6) negli anni settanta. Nella difesa slava la linea principale 1.d4 d5 2.c4 c6 3.Cc3 Cf6 4.Cf3 dxc4 5.a4 Af5 \u00e8 chiamata variante ceca o Smyslov.\nForse come tributo al suo intelletto, Stanley Kubrick, valido scacchista dilettante, ha dato ad un personaggio di \"\" il nome di Andrei Smyslov..\nCantante d'opera.\nIn giovent\u00f9 Smyslov \u00e8 stato un buon baritono. Solamente dopo aver fallito un'audizione al teatro Bol'\u0161oj nel 1950 decise di dedicarsi completamente alla carriera di scacchista. In una occasione ha dichiarato: \u00abSono sempre vissuto tra gli scacchi e la musica\u00bb. Prima di una\npartita contro Botvinnik ha cantato di fronte a un pubblico di migliaia di persone. Durante i tornei si esibiva occasionalmente, a volte accompagnato dall'amico grande maestro e pianista Mark Tajmanov."}
{"id": "710765", "revid": "121072151", "url": "https://it.wikipedia.org/wiki?curid=710765", "title": "Geografia della Repubblica Democratica del Congo", "text": "La Repubblica Democratica del Congo (ex Repubblica dello Zaire dal 27 ottobre 1971 al 17 maggio 1997) \u00e8 uno Stato situato nell'Africa Centrale. \u00c8 situato a cavallo dell'Equatore, un terzo circa del territorio si trova a nord mentre i rimanenti due terzi si trovano a sud dell'Equatore.\nDati generali.\nConfini.\nConfina a nord con la Repubblica Centrafricana per 1.577\u00a0km, a nord-est con il Sudan del Sud per 628\u00a0km, a est con l'Uganda (765\u00a0km), il Ruanda (217\u00a0km), il Burundi (233\u00a0km) e la Tanzania (459\u00a0km), a sud con lo Zambia (1.930\u00a0km) e l'Angola (per 2.511\u00a0km 225 dei quali sono i confini con l'exclave angolana di Cabinda) e a nord-ovest con la Repubblica del Congo (2.410\u00a0km).\nSuperficie.\nLa Repubblica Democratica del Congo ha una superficie di 2.345.410\u00a0km. \u00c8 il 12\u00ba stato al mondo per superficie (poco pi\u00f9 grande della Groenlandia e circa 8 volte l'Italia).\nMorfologia.\nCaratteristica peculiare della Repubblica Democratica del Congo \u00e8 la presenza di una vasta area di depressione che occupa tutta la parte centrale del paese compresa nel bacino del Congo e ricoperta di foresta tropicale. Su tutti i lati il bacino \u00e8 delimitato da altopiani che raggiungono i 500/1000\u00a0m s.l.m. e si elevano dalla depressione creando dei gradoni intervallati dai corsi dei fiumi tributari del Congo.\nI Monti Mitumba costituiscono la frontiera naturale tra la Repubblica Democratica del Congo con Burundi e Ruanda e sono posti ad occidente del Lago Tanganica.\nA sud si trovano i monti Shaba e le montagne del Katanga. A sud e a est le montagne raggiungono i 1200\u00a0m s.l.m. (monti Mitumba e Kundelungu a sud e la dorsale centrafricane e i vulcani Virunga a est) queste aree sono ricche di rame e uranio. Il punto pi\u00f9 elevato del paese \u00e8 il monte Stanley nella catena del Ruwenzori situato al confine con l'Uganda, che raggiunge i 5.190\u00a0m s.l.m.\nIdrografia.\nFiumi.\nCongo 4.374\u00a0km,\nUbangi 2300\u00a0km, Kasai 1950\u00a0km (totale, compreso tratto angolano), Lomami 1500\u00a0km\nLaghi.\nLago Tanganica 15.000\u00a0km\u00b2 (in parte della Tanzania, Burundi e Zambia, totale 32.893\u00a0km\u00b2), Lago Alberto 5.400\u00a0km\u00b2 (totale, compresa parte ugandese), Lago Mweru 4.920\u00a0km\u00b2 (totale, compresa parte dello Zambia), Lago Edoardo 2.200\u00a0km\u00b2 (totale, compresa parte ugandese), Lago Kivu 1.550\u00a0km\u00b2 (parte della Repubblica Democratica del Congo, totale 2.650\u00a0km\u00b2)\nClima.\nIl clima \u00e8 equatoriale umido con frequenti precipitazioni al centro, verso nord e verso sud, il clima \u00e8 tropicale secco (savana umida ma anche calda)"}
{"id": "710767", "revid": "33689", "url": "https://it.wikipedia.org/wiki?curid=710767", "title": "Corrado Maltese", "text": "Ordinario di Storia dell'arte medievale e moderna all'Universit\u00e0 di Genova, docente di Storia dell'arte moderna alla Sapienza di Roma e all'Universit\u00e0 di Cagliari. Ha compiuto studi sull'arte del Rinascimento e sull'arte dell'Ottocento e moderna. Nel 1956 lascia il PCI e firma il Manifesto dei Centouno contro la repressione sovietica in Ungheria, manifesto firmato anche da Argan e Vespignani, suoi amici. \u00c8 autore della \"Storia dell'arte in Italia 1785-1943\", pubblicata da Einaudi.\nPensiero e ricerca.\nLa vita intellettuale di Maltese fu dedicata alla ricerca, che intese come base della vita universitaria e del rapporto con gli studenti. Si spese per il miglioramento della scuola di perfezionamento in archeologia e storia dell'arte della facolt\u00e0 di lettere e filosofia dell'Universit\u00e0 di Genova. Intenzione di Maltese era coniugare scienza, umanesimo e arte (si pensi all'opera \"Semiologia del messaggio oggettuale\"). La sematometria di Maltese prendeva le mosse dall'iconologia.\nNella sua riflessione sugli agglomerati urbani, si chiese se fosse possibile considerare una citt\u00e0 come un'opera d'arte e perch\u00e9: la citt\u00e0 \u00e8 innanzi tutto contenitore di opere d'arte. In questo senso non sarebbe un'opera d'arte, essa, per\u00f2, si presenta anche come opera-messaggio. Soprattutto il centro antico, il centro storico, costituisce una risorsa continua di messaggi, in quanto stratificazione di tracce di vissuto. Anzi, tanto il centro storico si caratterizza per questa sua funzione, che la citt\u00e0 pare costituita di due citt\u00e0 differenti: una ben definita con la sua identit\u00e0 storica, che \u00e8 opera d'arte, e una che opera d'arte non \u00e8, anonima, parte di una immagine consumista.\nLa citt\u00e0 \u00e8, secondo Maltese, luogo privilegiato di confronto, selezione, canalizzazione e consumo delle risorse del pianeta. Dunque la crisi della citt\u00e0 \u00e8 la crisi delle risorse. La rivoluzione francese ha abolito le barriere della citt\u00e0 e dunque ha reso illimitata l'espansione della stessa, sostituendo alla citt\u00e0 finita una citt\u00e0 infinita. Alla citt\u00e0 come mondo si sostituisce il mondo come citt\u00e0 e dunque il mondo come opera d'arte. Il problema \u00e8 dunque planetario, si identifica con il problema ecologico e con quello delle risorse. Ecco che la riflessione di Maltese, dotata di quella struttura aperta e interdisciplinare, entra nel cuore di un problema chiaramente sociale e politico."}
{"id": "710774", "revid": "125748248", "url": "https://it.wikipedia.org/wiki?curid=710774", "title": "Diamante", "text": "Il diamante \u00e8 una delle tante forme allotropiche in cui pu\u00f2 presentarsi il carbonio; in particolare il diamante \u00e8 costituito da un reticolo cristallino di atomi di carbonio disposti secondo una struttura particolare detta tetraedrica. Il diamante \u00e8 il pi\u00f9 duro dei minerali conosciuti e rappresenta uno dei pochi casi in cui un elemento (il carbonio) si rinviene in discreti quantitativi in natura allo stato puro.\nStoria.\nSi pensa che i diamanti siano stati inizialmente riconosciuti ed estratti in India, dove furono trovati in depositi alluvionali lungo i fiumi Krishna e Godavari. I diamanti erano utilizzati nelle icone religiose ed \u00e8 probabile che fossero noti e considerati preziosi gi\u00e0 6.000 anni fa. Infatti si trovano riferimenti ai diamanti nei testi in sanscrito: l'Arthashastra di Kautilya ne menziona il commercio, opere buddiste dal IV secolo a.C. in poi descrivono il diamante come pietra molto nota e preziosa, anche se non contengono indicazioni circa le tecniche di taglio.\nUn altro testo indiano scritto all'inizio del III secolo descrive la resistenza, la regolarit\u00e0, la brillantezza, la capacit\u00e0 di graffiare i metalli e le buone propriet\u00e0 di rifrazione come qualit\u00e0 desiderabili di un diamante.\nLa citt\u00e0 indiana di Golconda fu per secoli e fino alla met\u00e0 dell'Ottocento il principale centro di produzione e vendita dei diamanti, tanto che il suo nome fu sinonimo di ricchezza.\nI diamanti giunsero nella Roma antica dall'India e vi sono chiari riferimenti circa il loro utilizzo come strumenti d'incisione.\nI cinesi, che non hanno trovato diamanti nel loro paese, non li consideravano in passato come gioielli, mentre apprezzavano molto la giada. Un'opera cinese del III secolo a.C. cita: \u00abGli stranieri li indossano [i diamanti] nella convinzione che essi possano allontanare da loro gli influssi maligni\u00bb.\nFino al XVIII secolo i diamanti provenivano esclusivamente dall'India o dal Borneo e solo nel 1725 in Brasile, nello Stato di Minas Gerais, furono trovati i primi diamanti provenienti dal Sudamerica. Successivamente nel 1843 fu rinvenuto il carbonado, un aggregato microcristallino di diamante, di colore bruno-nero, impiegato nell'industria.\nIl primo ritrovamento in Sudafrica avvenne nel 1867, nei pressi delle sorgenti del fiume Orange, e fino al 1871 vennero sfruttati unicamente i giacimenti di tipo alluvionale. In seguito si scopr\u00ec l'esistenza dei camini diamantiferi, dei quali il pi\u00f9 noto \u00e8 la miniera di Kimberley che ha dato il nome alla roccia madre del diamante, la kimberlite.\nNel Settecento furono scoperti giacimenti nel Borneo, ci\u00f2 diede inizio al commercio del diamante nel sud-est asiatico. Con l'esaurimento delle risorse indiane avvennero significative scoperte in Brasile (1725) e Sudafrica (Kimberley, 1867). Il Sud Africa divenne quindi il principale centro mondiale per la produzione di questa preziosissima gemma.\nLa popolarit\u00e0 dei diamanti \u00e8 aumentata a partire dal XIX secolo grazie alla maggiore offerta, al miglioramento delle tecniche di taglio e lucidatura, alla crescita dell'economia mondiale e anche grazie ad innovative campagne pubblicitarie di successo. Nel 1813 Humphry Davy us\u00f2 una lente per concentrare i raggi del sole su un diamante in un ambiente di ossigeno e dimostr\u00f2 che l'unico prodotto della combustione era il biossido di carbonio, provando cos\u00ec che il diamante \u00e8 un composto di carbonio. In seguito egli dimostr\u00f2 che alla temperatura di circa 1000\u00a0\u00b0C, in un ambiente privo di ossigeno, il diamante si converte in grafite.\nOrigine e datazione.\nI diamanti hanno origine nel mantello della Terra, dove esistono le condizioni di altissima pressione necessarie alla loro formazione. Si pensa che i diamanti ritrovati in superficie provengano da una profondit\u00e0 tra i 150 e i 225\u00a0km. I cristalli vengono portati alla superficie, inglobati in una roccia contenente molta olivina detta kimberlite, da condotti vulcanici mediante eruzione. Questo d\u00e0 origine ai camini diamantiferi dei giacimenti primari. In seguito, mediante erosione, la kimberlite pu\u00f2 venire sgretolata, liberando i diamanti in giacimenti secondari, generalmente di tipo alluvionale.\nDiamanti molto piccoli, tipicamente di diametro inferiore a 0,3\u00a0mm, sono stati trovati in molte meteoriti cadute sulla Terra. Alcuni studiosi ritengono che impatti di grandi meteoriti, avvenuti milioni di anni fa, possano aver prodotto alcuni (o molti) dei diamanti oggi ritrovati, ma non ci sono prove che avvalorino questa ipotesi.\nIl metodo del carbonio-14 non \u00e8 efficace per la datazione del diamante, perch\u00e9 si limita al carbonio di origine biologica. Risultano inefficaci a tal fine, sempre a causa della purezza chimica del diamante, anche le tecniche di geocronologia. I geologi ritengono per\u00f2 che la maggior parte dei diamanti ritrovati, cio\u00e8 quelli formati nel mantello e arrivati in superficie, si siano formati tra circa 1 e 1,6 miliardi di anni fa.\nStruttura cristallina.\nI diamanti sono la modificazione cristallizzata del carbonio puro; poich\u00e9 si sono formati, come il petrolio, in milioni di anni, sono un minerale esauribile. I cristalli del diamante possono avere la forma di un ottaedro o di un esacisottaedro, talvolta con le facce curve. Talora sulle facce dell'ottaedro si possono notare delle trigoni, ossia delle incisioni triangolari. Alcune gemmazioni possono portare a cristalli piatti a forma di triangolo smussato. Altre forme in cui si presenta sono i rombododecaedri ed i cubi; tuttavia meno rari sono i cristalli esacisottaedrici, cubici e dodecaedrici. Non mancano inoltre cristalli geminati o a simmetria tetraedrica.\nLa struttura cristallina pu\u00f2 accumulare imperfezioni quando il diamante viene esposto a fonti di radiazione ionizzante (naturali o artificiali) in specifiche condizioni. In questo caso la pietra acquisisce una colorazione verde o blu.\nForme in cui si presenta in natura.\nIl colore \u00e8 vario, cos\u00ec come le dimensioni dei cristalli che molto raramente superano quelle di una nocciola. Il record di grandezza per un diamante grezzo spetta al diamante Cullinan, trovato nel 1905 nella Premier Mine del Sudafrica. Perfetto nella limpidezza e nel colore, pesava 3.025 carati (605 grammi); tagliato in 105 pietre lavorate, le pi\u00f9 grandi pesano 516,5 e 309 carati (fino al 1988 i pi\u00f9 grandi diamanti lavorati). Attualmente il pi\u00f9 grande diamante lavorato \u00e8 il Golden Jubilee di 545,67 carati, trovato nel 1985 in Sudafrica.\nEstrazione.\nI giacimenti diamantiferi si suddividono in due gruppi: primari e secondari. I giacimenti primari sono quelli in cui i diamanti si trovano ancora all'interno della roccia madre (tipicamente, la kimberlite), mentre i secondari sono quelli in cui essi si trovano dispersi in rocce sedimentarie spesso incoerenti tipo sabbia, ghiaia, trasportati lontano dai luoghi dove si trovava la roccia madre e da cui derivano per disgregazione della stessa, ossia in terreni alluvionali.\nNel caso dei giacimenti primari si deve frantumare la roccia estratta in pezzi sempre pi\u00f9 piccoli, alternando le spaccature a lavaggi abbondanti in modo che l'acqua separi la ganga dai materiali pi\u00f9 pesanti; il peso specifico relativamente elevato dei diamanti provoca la loro caduta nelle vasche sottostanti (eventualmente mischiati ad altri minerali pesanti).\nLa maggior parte delle miniere di diamanti \u00e8 \"a cielo aperto\" o \"a pozzo\" (diversamente dalle miniere in cui l'estrazione avviene spesso in gallerie scavate in profondit\u00e0). Le pi\u00f9 famose miniere diamantifere sono quelle di Kimberley e la Premier Mine, entrambe in Sudafrica. Le miniere nei dintorni di Golconda in India hanno fornito fino alla met\u00e0 dell'Ottocento la quasi totalit\u00e0 dei diamanti prodotti nel mondo.\nNei giacimenti alluvionali, non dovendo sminuzzare la roccia, il procedimento \u00e8 pi\u00f9 semplice: si usa solo il procedimento gravitazionale con l'acqua, facendo cadere i diamanti nelle vasche. In seguito i diamanti e i residui di ganga vengono portati via da rulli cosparsi di grasso, al quale i diamanti e la ganga aderiscono. La ganga viene poi fatta scivolare via mediante altri lavaggi. Successivamente, per togliere i diamanti dal grasso, si porta a fusione l'intero impasto; il grasso si scioglie, liberando cos\u00ec i diamanti grezzi. Essi vengono poi suddivisi in due gruppi: di qualit\u00e0 superiore cio\u00e8 gemmologica (adatti ad essere tagliati e lucidati per produrre gioielli) e di qualit\u00e0 inferiore, adatti per applicazioni industriali.\nSi calcola che le miniere primarie producano mediamente un carato di diamanti (0,2 grammi) ogni 3,5 - 4 tonnellate di roccia estratta, mentre dai giacimenti alluvionali si estrae solo un carato ogni circa 15 tonnellate di materiale lavorato.\nPaesi produttori.\nLa produzione mondiale di diamante naturale varia notevolmente di anno in anno, perch\u00e9 i filoni diamantiferi vengono spesso esauriti rapidamente, e l'estrazione prosegue in nuove miniere scoperte, che possono dare produzioni molto diverse. Nel 2010 la produzione mondiale di diamanti naturali \u00e8 stata di circa 224 milioni di carati (pari a circa 44.800\u00a0kg).\nIl valore dei diamanti grezzi varia enormemente a seconda che siano di qualit\u00e0 gemmologica o industriale. Nel 2010 i maggiori paesi produttori di diamanti di qualit\u00e0 gemmologica sono stati i seguenti: Botswana 25.000 migliaia di carati, Russia 17.800, Angola 12.500, Canada 11.770, Congo (Kinshasa) 5.500. Anche il Brasile ne produce notevoli quantit\u00e0. Il Sudafrica \u00e8 stato in passato uno dei maggiori produttori, ma negli ultimi anni la produzione \u00e8 quasi esclusivamente di diamanti di qualit\u00e0 industriale. L'Australia fino al 2006 ha prodotto notevoli quantit\u00e0 di diamanti gemmologici, ma in seguito all'esaurimento dei filoni non \u00e8 attualmente tra i primi dieci paesi produttori. Fino alla fine del XIX secolo quasi tutti i diamanti erano estratti in India, ma in seguito le miniere si esaurirono progressivamente. L'estrazione di diamanti in India avviene oggi quasi esclusivamente nel Distretto di Panna, nello Stato del Madhya Pradesh.\nPer quanto riguarda i diamanti di qualit\u00e0 industriale i maggiori paesi produttori sono stati nel 2010 i seguenti: Congo (Kinshasa) 22.200 migliaia di carati, Russia 15.000, Australia 9.900, Botswana 7.000, Sudafrica 5.400.\nComplessivamente, circa la met\u00e0 dei diamanti estratti oggi nel mondo proviene da miniere situate nell'Africa centrale e meridionale. La societ\u00e0 sudafricana DeBeers, con sede a Johannesburg, controlla quasi completamente l'estrazione, la lavorazione e commercializzazione dei diamanti di origine africana. Tra le maggiori societ\u00e0 al mondo per l'estrazione dei diamanti vi \u00e8 anche l'anglo-australiana BHP Billiton.\nPropriet\u00e0 chimico-fisiche.\nIl diamante \u00e8 un cristallo trasparente composto da atomi di carbonio a struttura tetraedrica. \u00c8 la forma termodinamicamente instabile del carbonio che, in teoria, per la seconda legge della termodinamica, dovrebbe trasformarsi interamente in grafite. Ci\u00f2 non avviene perch\u00e9 c'\u00e8 bisogno di una traslazione degli atomi di carbonio che, essendo legati gli uni agli altri in una struttura a tetraedro, \u00e8 impedita cineticamente. Quindi il diamante \u00e8 instabile dal punto di vista termodinamico ma stabile dal punto di vista cinetico. In altre parole, \u00e8 un materiale metastabile.\nI diamanti hanno moltissime applicazioni, grazie alle loro eccezionali caratteristiche fisiche e chimiche. Le pi\u00f9 rilevanti sono l'estrema durezza, l'elevato indice di dispersione ottica, l'altissima conducibilit\u00e0 termica, la grande resistenza agli agenti chimici e il bassissimo coefficiente di dilatazione termica, paragonabile a quello dell'invar.\nI diamanti sono altamente idrorepellenti: l'acqua non aderisce alla loro superficie, formando gocce che scivolano via facilmente. Un diamante immerso in acqua e poi estratto risulter\u00e0 perfettamente asciutto. Al contrario i grassi, tra cui ogni tipo di olio, aderiscono molto bene alla loro superficie, senza peraltro intaccarli.\nLa resistenza agli agenti chimici \u00e8 molto elevata: i diamanti non sono intaccabili dalla maggior parte degli acidi e delle basi, anche in concentrazioni elevate.\nBirifrangenza anomala.\nLa birifrangenza della luce polarizzata risulta normalmente presente nei diamanti.\nDurezza.\nIl diamante \u00e8 il minerale di origine naturale pi\u00f9 duro che si conosca, la sua durezza Mohs \u00e8 pari a 10, ed \u00e8 fino a 140 volte superiore a quella del corindone, con durezza 9 nella scala di Mohs. Tale estrema durezza \u00e8 dovuta alla presenza di legami covalenti estesi a tutta la struttura e in tutte le direzioni, che collegano qualunque coppia di atomi adiacenti.\nCi\u00f2 spiega l'eccezionale coesione e stabilit\u00e0 di questa struttura e di altre con simili caratteristiche, come ad esempio il nitruro di boro.\nNegli ultimi anni sono stati prodotti sinteticamente alcuni materiali superduri in grado di scalfire il diamante, tra cui la lonsdaleite superdura e l'ADNR (\"Aggregated Diamond Nanorods\"), una forma allotropica del carbonio prodotta per la prima volta nel 2005 da Natalia Dubrovinskaia, Leonid Dubrovinsky e Falko Langenhorst, ricercatori dell'universit\u00e0 tedesca di Bayreuth.\nNon tutti i diamanti hanno la stessa durezza. I diamanti pi\u00f9 duri provengono dall'area del New England nel Nuovo Galles del Sud (Australia). Questi diamanti sono in genere piccoli, di forma ottaedrica perfetta o semiperfetta, e sono utilizzati per lucidare altri diamanti. Si ritiene che la loro durezza sia dovuta alla modalit\u00e0 di accrescimento del cristallo, avvenuta in un'unica fase. La maggior parte degli altri diamanti evidenzia invece un accrescimento del cristallo in fasi successive, con inclusione di impurezze e la formazione di difetti nel reticolo cristallino e conseguente diminuzione delle caratteristiche di durezza.\nConducibilit\u00e0.\nEsistono o sono allo studio altre applicazioni specialistiche, compreso l'uso come semiconduttore: alcuni diamanti blu sono semiconduttori naturali, a differenza degli altri diamanti che invece sono eccellenti isolanti elettrici. Il diamante esposto all'aria mostra in alcune condizioni un comportamento da conduttore sulla sua superficie. Il fenomeno venne scoperto da Maurice Landstrass e K. V. Ravi nel 1989. Nel dicembre 2007 un laboratorio del \"Case Western Reserve University\" di Cleveland ha dimostrato che la conducibilit\u00e0 avviene per mezzo di un film acquoso sottile deposto sulla superficie del diamante. Il film d'acqua scambia coppie di elettroni con la superficie rendendola conduttrice.\nIl diamante si dimostra un ottimo conduttore termico ma ad alta temperatura tende a decomporsi in semplice carbonio.\nTenacit\u00e0.\nLa tenacit\u00e0 rappresenta la capacit\u00e0 di un materiale di assorbire energia in campo plastico, cio\u00e8 di subire degli urti senza fratturarsi. La tenacit\u00e0 media del diamante naturale \u00e8 stata misurata in 3,4 MN\u00a0m-3/2, ma varia notevolmente in funzione della caratura (cio\u00e8 del peso e quindi della grandezza) e della presenza di imperfezioni interne. Questo valore \u00e8 buono e maggiore di tutte le altre gemme, ma inferiore a molti altri materiali.\nCome per ogni cristallo, la capacit\u00e0 di resistere agli urti varia grandemente a seconda del piano in cui \u00e8 diretta la forza incidente. Un forte colpo di martello pu\u00f2 comunque rompere facilmente un diamante, e anche urti accidentali possono danneggiarlo.\nResistenza al calore.\nLa resistenza al calore e al fuoco \u00e8 molto elevata, ma dipende dalle dimensioni. Un comune diamante commerciale resiste alla fiamma viva in atmosfera fino a circa ; negli incendi la temperatura pu\u00f2 raggiungere i 1.000\u00a0\u00b0C, ma non supera generalmente i 1.200\u00a0\u00b0C, per cui un diamante rimane inalterato. Viceversa una polvere fine di diamante \u00e8 facilmente infiammabile a contatto di fiamma, bruciando senza lasciare residui e trasformandosi completamente in CO2.\nIn assenza di ossigeno il diamante brucia in atmosfera, con una debole fiamma azzurra, alla elevatissima temperatura di circa 3.550\u00a0\u00b0C. In atmosfera di ossigeno brucia a circa 800\u00a0\u00b0C. Nel vuoto o in atmosfera inerte il diamante si trasforma in grafite per temperature superiori a 1.900 K (circa 1.600\u00a0\u00b0C).\nApplicazioni industriali.\nI diamanti adatti per un uso industriale sono quelli non idonei ad essere utilizzati come gemme oppure quelli prodotti sinteticamente, in quanto il loro costo ridotto li rende economicamente convenienti per questo uso.\nL'uso industriale del diamante \u00e8 legato alle sue caratteristiche di durezza; questa propriet\u00e0 lo rende il materiale ideale per strumenti di perforazione, di taglio e molatura. Essendo uno dei materiali pi\u00f9 duri e abrasivi che si conoscano, il diamante pu\u00f2 essere usato per lucidare e tagliare qualsiasi materiale, compresi altri diamanti. Per l'uso industriale colore e dimensioni sono spesso irrilevanti, basta una pasta diamantata composta da unit\u00e0 anche grigie e di pochi millimetri di dimensione. Alcuni esempi di applicazioni in ambito industriale sono la fabbricazione di punte da trapano, seghe con inserti in diamante e polvere abrasiva nelle smerigliatrici. Viene usato anche per il taglio e la lucidatura di pietre, vetro, marmo e granito.\nIn campo quotidiano questo cristallo \u00e8 usato ad esempio nei coltelli di ceramica ricoperti da una fine polvere di diamante (usati in vere e proprie cucine di ristoranti) garantendo cos\u00ec facilit\u00e0 di taglio per vari cibi.\nIn campo tecnologico questi cristalli sono usati nelle presse in diamante ed in molti strumenti ottici o di elettronica; l'estrema durezza unita alla trasparenza permette l'osservazione e lo studio delle modificazioni della materia, sottoposta a pressioni vicine a 2 milioni di atmosfere. In casi particolari, la superficie di lenti ottiche viene protetta dall'abrasione con un sottilissimo film di diamante, applicato per mezzo di deposizione chimica.\nGrazie alla sua elevatissima conducibilit\u00e0 termica (fra 1000 e 2600 W\u00b7m\u22121\u00b7K\u22121, ben superiore a quella dell'argento o del rame), nella fabbricazione di semiconduttori di elevata potenza si usano talvolta sottilissimi strati di diamante come \"basamento\" del semiconduttore, rendendolo in grado di trasferire agevolmente il calore al contenitore. Esiste anche una pasta termoconduttiva a base di diamanti sintetici.\nI diamanti in gioielleria.\nGrazie alla sua durezza, il diamante pu\u00f2 essere graffiato soltanto da altri diamanti ed \u00e8 in grado di conservare la lucidatura per lunghi periodi di tempo: \u00e8 quindi adatto ad essere indossato quotidianamente resistendo molto bene all'usura, e di conseguenza \u00e8 ampiamente usato in gioielleria.\nTaglio.\nIl taglio dei diamanti grezzi per trasformarli in gemme da gioielleria \u00e8 un'operazione molto delicata e difficile. Eventuali errori porterebbero alla perdita di notevoli somme di denaro. La forma pi\u00f9 comune di taglio del diamante \u00e8 quella rotonda, denominata \"a brillante\". Con questo termine si identifica un taglio rotondo con 57 faccette, a cui si aggiunge una tavola inferiore (non sempre esistente). Il taglio a brillante \u00e8 considerato il migliore per questa gemma in quanto, se eseguito nelle giuste proporzioni (simmetrie), \u00e8 quello che meglio esalta le caratteristiche di rifrazione e di riflessione della luce da parte della gemma.\nLa grande diffusione di questo taglio ha portato ad un equivoco: il pubblico tende ad identificare i termini \"brillante\" e \"diamante\" come fossero la stessa cosa. In realt\u00e0, il termine brillante, se usato da solo, identifica unicamente una pietra a taglio rotondo, anche sintetica. Tutte le gemme possono essere tagliate a brillante, quali ad esempio i rubini, gli zaffiri, i quarzi e i topazi, ma il risultato estetico \u00e8 molto diverso a causa dei diversi indici di rifrazione.\nAltri tipi di taglio, tra i pi\u00f9 conosciuti e diffusi sono: il taglio a cuore, a brillante ovale, a \"marquise\" o \"navette\", huit-huit, a goccia, a smeraldo, a carr\u00e9, a baguette, a trapezio, a rosa olandese, a rosetta (ormai in disuso). Da ricordare altri tagli pi\u00f9 recenti che si stanno piano piano affermando nel campo della gioielleria: il \"princess\", il \"radiant\", il \"barion\" ed il \"cushion\".\nIl maggiore centro per il taglio dei diamanti \u00e8 stato per molto tempo la citt\u00e0 di Anversa in Belgio, dove lavorano ancora, nel \"Diamantkwartier\" (quartiere dei diamanti), oltre 12.000 tecnici e impiegati tra tagliatori, lucidatori e addetti alla commercializzazione. Recentemente si \u00e8 per\u00f2 imposta a livello mondiale, per il taglio, la citt\u00e0 indiana di Surat. Si valuta che attualmente oltre l'80% dei diamanti (specie quelli di piccola caratura) sia tagliato in questa citt\u00e0. Altri centri importanti sono Tel Aviv e New York. Alcune societ\u00e0, in particolare la De Beers, hanno propri centri di taglio, ma si affidano spesso a tagliatori esterni particolarmente esperti per il taglio di diamanti di altissimo valore.\nVarie operazioni del taglio.\nIl taglio del diamante comprende tre operazioni:\nLe quattro C.\nI quattro fattori che determinano il valore del diamante sono le quattro \"C\", dalle iniziali dei quattro termini in inglese ossia: \"colour\" (colore), \"clarity\" (purezza), \"cut\" (taglio) e \"carat\" (caratura, cio\u00e8 peso).\nLa quotazione dei diamanti \u00e8 riportata settimanalmente dal Rapaport diamond report.\nScala della purezza.\nIl Gemological Institute of America ha definito una scala della purezza delle gemme, e quindi anche dei diamanti, largamente usata a livello internazionale.\nDiamanti celebri.\nTra i diamanti pi\u00f9 famosi vi sono:\nSintesi del diamante.\nLa sintesi in laboratorio di diamanti a partire da materiali costituiti da carbonio inizi\u00f2 nella prima met\u00e0 degli anni cinquanta quando ricercatori della General Electric di Schenectady, New York, riuscirono a ricreare le condizioni necessarie alla cristallizzazione del carbonio che portano alla formazione del diamante.\nEssi riscaldarono grafite a una temperatura di 15.157,5 K (14884,35 \u00b0C) assieme a un metallo quale il ferro o il nichel, a una pressione compresa fra le 50.000 e le 65.000 atm. Il carbonio in questo modo si scioglie nel metallo e, grazie alla pressione, crea i legami necessari.\nLe prime applicazioni pratiche del diamante sintetico sono state il rivestimento di utensili per tagli di precisione e la produzione di abrasivi.\nTuttavia il suddetto processo si rivela troppo costoso. Inoltre, il diamante risultante non \u00e8 completamente puro n\u00e9 cristallino e pertanto non pu\u00f2 essere usato come semiconduttore.\nUn modo di ottenere diamanti artificiali \u00e8 quello di ottenere dei campioni mediante alte pressioni partendo dal carbonio.\nDeposizione chimica da fase di vapore.\nUn metodo alternativo, sviluppato di recente, \u00e8 il CVD, Chemical vapor deposition.\nLetteratura.\nNella sua autobiografia Benvenuto Cellini descrive il sospetto di essere stato vittima di un avvelenamento da polvere di diamante, un metodo all'epoca utilizzato dai Papi per sbarazzarsi di scomodi personaggi. L'avvelenamento sarebbe stato commissionato dal suo nemico Durante Duranti in seguito cardinale, poi vescovo della citt\u00e0 di Brescia:\nItalo Calvino in una fiaba tradizionale di Mentone \"l'uomo che usciva solo di notte\" (titolo originale \"le diamant\"), facente parte della raccolta Fiabe italiane, racconta delle virt\u00f9 magiche del diamante, utilizzato nella fiaba per far fare alla gente ci\u00f2 che si vuole."}
{"id": "710778", "revid": "726373", "url": "https://it.wikipedia.org/wiki?curid=710778", "title": "Tuorlo", "text": "Il tuorlo (o deutoplasma, vitello, lecite) \u00e8 una parte interna dell'uovo (il \"giallo\" o \"rosso\").\nLa sua funzione \u00e8 quella di fornire il nutrimento necessario all'embrione. Nelle uova degli uccelli, il tuorlo \u00e8 mantenuto in sospensione nell'albume da uno o due filamenti (ognuno dei quali \u00e8 chiamato calaza).\nNell'alimentazione umana, il tuorlo d'uovo \u00e8 fonte di vitamine e minerali, contiene la totalit\u00e0 dei grassi e del colesterolo dell'intero uovo, e circa la met\u00e0 delle proteine. Il tuorlo \u00e8 la seconda fonte alimentare di vitamina D, dopo il pesce.\nSolitamente il tuorlo coagula a 65 \u00b0C.\nDal tuorlo d'uovo si pu\u00f2 ricavare l'olio d'uovo che, essendo privo di proteine dell'uovo, pu\u00f2 essere utilizzato con sicurezza da persone che sono allergiche alle uova, per applicazioni topiche come la cura dei capelli e della pelle."}
{"id": "710783", "revid": "205250", "url": "https://it.wikipedia.org/wiki?curid=710783", "title": "Antonio Barezzi", "text": "Biografia.\nTitolare di un grande negozio di generi alimentari e liquori a Busseto, Antonio Barezzi era anche grossista e possidente terriero, nonch\u00e9 piccolo produttore di liquori, motivo per cui era divenuto in contatto con il padre del Verdi, Carlo, gi\u00e0 ad inizio Ottocento. Antonio era inoltre l'animatore culturale e musicale della cittadina: sin dalla fondazione dell'Orchestra Filarmonica Bussetana da lui istituita il 16 agosto 1813, la sua casa era divenuta sede dell'associazione ed in seguito diventer\u00e0 il luogo delle prime esibizioni pubbliche del giovane Verdi, che la cominci\u00f2 a frequentare dall'et\u00e0 di dieci anni. Egli stesso era musicista dilettante nel flauto, nel clarinetto, nel corno e perfino nell'oficleide. Barezzi rappresent\u00f2 per il giovane musicista una figura quasi paterna oltre che un vero mecenate: il Barezzi decise di ospitare in casa propria il Verdi dal 1831 e, sempre grazie al suo sostegno economico, il promettente Giuseppe pot\u00e9 recarsi a Milano nel 1832 per approfondire e perfezionare i suoi studi musicali con maestri del calibro di Vincenzo Lavigna.\nSempre grazie all'intervento di Barezzi, il 5 marzo 1836 Verdi ottenne l'incarico di maestro di musica del comune di Busseto nonch\u00e9 la carica di organista presso la parrocchia, il primo incarico stabile del giovane maestro. Dopo tre anni Verdi lascer\u00e0 questo posto, ancora una volta sostenuto da Barezzi, per recarsi stabilmente a Milano.\nNel 1836 Verdi spos\u00f2 Margherita, figlia di Barezzi, e da questa unione nacquero Virginia ed Icilio. Le morti premature per malattia sia dei due figli che della moglie, avvenute tra il 1839 ed il 1840 gettarono Verdi nella pi\u00f9 cupa disperazione. Solo grazie all'aiuto del Barezzi, che gli fu sempre vicino, e dell'impresario della Scala Bartolomeo Merelli il compositore si riavvicin\u00f2 a quella musica operistica nella quale era destinato a diventare una pietra miliare.\nAvviato ormai alla via del successo, Verdi volle con s\u00e9 Barezzi alle prime del \"Macbeth\" (Firenze, 12 marzo 1847) e della \"Luisa Miller\" (Napoli, 8 dicembre 1849). Come dimostrazione di eterna riconoscenza, Verdi dedicher\u00e0 proprio a Barezzi lo spartito del Macbeth.\nSuccessivamente protesse e aiut\u00f2 anche un altro giovane di talento, Emanuele Muzio, divenuto uno dei grandi collaboratori di Verdi e direttori d'orchestra ispirati dalla sua musica di tutto l'Ottocento.\nAntonio Barezzi mor\u00ec nella sua casa di Busseto nel 1867.\nDal 2001 la storica Casa Barezzi, \u00e8 sede di un museo di cimeli verdiani."}
{"id": "710784", "revid": "34222", "url": "https://it.wikipedia.org/wiki?curid=710784", "title": "Teatro Bolscioi", "text": ""}
{"id": "710785", "revid": "247222", "url": "https://it.wikipedia.org/wiki?curid=710785", "title": "It's a Beautiful Day (Queen)", "text": ""}
{"id": "710786", "revid": "37723", "url": "https://it.wikipedia.org/wiki?curid=710786", "title": "Polonio 210", "text": ""}
{"id": "710787", "revid": "123700433", "url": "https://it.wikipedia.org/wiki?curid=710787", "title": "Buristo", "text": "Il buristo (o buristio o burischio o buricco) o mallegato (pisano) \u00e8 un insaccato di carne e sangue di maiale diffuso in Toscana.\nEtimologia.\nLa parola \u00e8 probabilmente di origine germanica, ma le circostanze esatte della sua diffusione restano oscure. Battisti e Alessio ipotizzano che derivi dal trentino, o da \"brust\", adattamento del tedesco \"Wurst\", \"salsiccia, salume\", o da una riduzione locale di \"Blutwurst\" \"sanguinaccio\" (cfr. roveretese \"prob\u00f9s\" da \"Bratwurst\"); Devoto propende per un'origine diretta dal tedesco.\nDescrizione.\n\u00c8 simile a prodotti tradizionali consumati in Spagna (\"morcilla\"), in Olanda (\"bloedworst\"), in Francia (\"boudin noir\"), in Gran Bretagna (\"black pudding\"), in Austria (\"Blunzen\") e in Germania (\"Blutwurst\", \"Rotwurst\" e \"Schwarzwurst\").\nIl buristo \u00e8 insaccato nello stomaco del suino, per questo ha una forma irregolare per un peso che supera normalmente il chilo e mezzo. Si ottiene disossando tutte le parti della testa del maiale messe a bollire in un gran pentolone con limoni, bucce d'arancia, salvia, aglio, sale e pepe. Alle parti disossate e macinate vengono aggiunti dei lardelli di grasso tagliati a cubetti ed il sangue filtrato. Il tutto vien di nuovo insaccato e bollito di nuovo per compattare il sangue e il grasso con il resto.\nIl buristo viene consumato fresco, a volte ancora tiepido.\nStoria.\nCi sono testimonianze di prodotti simili addirittura nell\"Odissea\" di Omero,dove il premio per le lotte di Ulisse al suo ritorno a Itaca era uno stomaco di capra riempito di sangue e grasso.\nNell'antica Roma veniva mangiato in onore di Fauno, dio della fertilit\u00e0 e dei boschi in occasione della festa dei Lupercalia.\nNel primo medioevo venne vietato pi\u00f9 volte a causa del suo rapporto con le tradizioni pagane.\nReperibilit\u00e0.\nProdotto in esigue quantit\u00e0, diventa sempre pi\u00f9 difficile da trovare; pu\u00f2 essere ancora reperito nel sud della Toscana, durante i mesi invernali.\nIl buristo si pu\u00f2 trovare pi\u00f9 facilmente tra le provincie di Firenze e Siena.\nRiconoscimenti.\nIl termine buristo compare nell'elenco dei prodotti agroalimentari tradizionali italiani riferito, per\u00f2 come altra denominazione del Biroldo di Lucca."}
{"id": "710789", "revid": "92723", "url": "https://it.wikipedia.org/wiki?curid=710789", "title": "Difesa Gruenfeld", "text": ""}
{"id": "710793", "revid": "767487", "url": "https://it.wikipedia.org/wiki?curid=710793", "title": "Golfo del Benin", "text": " \nIl golfo del Benin \u00e8 un golfo della costa atlantica dell'Africa. Si trova all'interno del pi\u00f9 grande golfo di Guinea, e ha un'ampiezza complessiva di circa 640 km e una lunghezza di 300. \nSul golfo del Benin si affacciano il Ghana, il Togo, il Benin e la Nigeria.\nL'estremit\u00e0 occidentale, in Ghana, prende il nome di capo Three Points; quella orientale si trova in corrispondenza del delta del fiume Niger, in Nigeria. Fra le principali citt\u00e0 del golfo si possono citare (da est a ovest):"}
{"id": "710794", "revid": "287204", "url": "https://it.wikipedia.org/wiki?curid=710794", "title": "Can Tho", "text": ""}
{"id": "710807", "revid": "37401", "url": "https://it.wikipedia.org/wiki?curid=710807", "title": "Simmachia", "text": "La simmachia (dal greco \u03c3\u03c5\u03bc\u03bc\u03b1\u03c7\u03af\u03b1, derivato da \u03c3\u03cd\u03bc\u03bc\u03b1\u03c7\u03bf\u03c2: \"simmaco\") era un'alleanza di tipo militare dell'epoca dell'antica Grecia, con scopi difensivi e offensivi.\nNatura.\nAll'interno del patto di alleanza, tutti i componenti (simmachi) avevano gli stessi diritti. La simmachia aveva, al contempo, sia difensiva sia offensiva ed essa durava, di solito, soltanto per il periodo necessario: venute meno le circostanze che l'avevano determinata, ogni polis recuperava la propria piena libert\u00e0 d'azione.\nSi distingueva nettamente dalla epimachia, che, invece, vincolava i contraenti su un fronte solo difensivo.\nEsempi storici.\nUn famoso caso di ricorso a tale istituto lo si ebbe tra i Sicelioti del IV secolo a.C. Timoleonte di Corinto, in lotta contro i siracusani, riusc\u00ec, con 1200 soldati, a sconfiggere un esercito di 5000 soldati nella battaglia di Adranon (344 a.C.). Le citt\u00e0 della zona aderirono allora ad un patto federativo su basi egualitarie tra tutte le \"poleis\" che volevano liberarsi della tirannia, con emissione anche di moneta a nome della \"simmachia\". Il patto era liberamente interrompibile da parte di ogni \"polis\". \nAnche le citt\u00e0 di Aitna e di Catania entrarono nella simmachia. Dionisio II di Siracusa si arrese.\nQuando la simmachia si formava attorno a una potenza egemone (come Atene, Sparta, Tebe), si formavano vere e proprie leghe, di cui sono esempi la Lega delio-attica e la Lega del Peloponneso."}
{"id": "710812", "revid": "287204", "url": "https://it.wikipedia.org/wiki?curid=710812", "title": "Esagono magico", "text": "Un esagono magico di ordine \"n\" \u00e8 una disposizione di numeri tra loro distinti in una tabella esagonale composta da \"n\" celle per ogni lato, in modo che la somma dei numeri in ogni riga, in ciascuna delle tre direzioni possibili, abbia come somma la stessa costante magica. Un esagono magico normale ha il vincolo ulteriore di usare gli interi consecutivi da 1 a 3\"n\"\u00b2\u00a0\u2212\u00a03\"n\"\u00a0+\u00a01. Si pu\u00f2 dimostrare che esistono esagoni magici normali solo per \"n\"\u00a0=\u00a01 (banale) e \"n\"\u00a0=\u00a03; inoltre, la soluzione di ordine 3 \u00e8 essenzialmente unica, a meno di rotazioni e riflessioni.\nL'esagono magico di ordine 3 \u00e8 stato pubblicato molte volte come una \"nuova\" scoperta. Il riferimento pi\u00f9 antico noto \u00e8 quello di Ernst von Haselberg, nel 1887.\nAnche se non esistono esagoni magici normali di ordine maggiore di 3, \u00e8 possibile trovare esagoni leggermente \"anormali\", che cio\u00e8 contengano s\u00ec tutte cifre consecutive, ma non inizino con 1. Ne sono un esempio gli esagoni di ordine 4 e 5 scoperti da Zahray Arsen:\nL'esagono di ordine 4 inizia con 3 e termina con 38; la costante magica \u00e8 111. Quello di ordine 5 inizia con 6 e termina con 66; la sua costante magica \u00e8 244.\nAl momento il pi\u00f9 grande esagono magico conosciuto \u00e8 stato trovato da Zahray Arsen il 22 marzo 2006: inizia con 2 e termina con 128, con una costante magica di 635.\nTuttavia, un esagono magico pi\u00f9 grande, ma \"diverso (essendo formato da interi opposti)\", di ordine 8, \u00e8 stato creato da Louis K. Hoelbling il 5 febbraio 2006:\nInizia con -84 e termina con 84, e la sua costante magica \u00e8 0.\nDimostrazione.\nEcco una traccia di dimostrazione che non possono esistere esagoni magici di ordine diverso da 1 e 3.\nLa costante magica \"M\" di un esagono magico normale si pu\u00f2 determinare come segue. I numeri nell'esagono sono consecutivi, quindi la loro somma \u00e8 un numero triangolare, per la precisione\nVisto che le righe possono essere in tre direzioni, ogni numero \u00e8 contato tre volte, quindi la somma di tutte le righe \u00e8 3\"s\". Ma ci sono \"r\"\u00a0=\u00a03(2\"n\"\u00a0\u2212\u00a01) righe in un esagono, quindi la somma in ogni riga deve essere\nRiscrivendo l'espressione come\nsi vede che 5/(2\"n\"\u00a0\u2212\u00a01) deve essere un intero. Gli unici \"n\"\u00a0\u2265\u00a01 che soddisfano questa condizione sono \"n\"\u00a0=\u00a01 e \"n\"\u00a0=\u00a03.\nT-Esagoni Magici.\nGli esagoni possono essere costruiti anche con triangoli\nEsagoni magici di questo tipo possono essere chiamati T-esagoni magici, e presentano molte propriet\u00e0 in pi\u00f9 rispetto agli esagoni magici normali.\nUn T-esagono di ordine \"n\" \u00e8 composto da formula_4 triangoli, e la somma di tutti i suoi numeri \u00e8 data da\nSe decidiamo di costruire un T-esagono, \"n\" dev'essere necessariamente pari; infatti, ci sono \"r\"\u00a0=\u00a02\"n\" righe in un T-esagono, allora la somma dei numeri di ogni riga dev'essere\nAffinch\u00e9 questo sia un intero, \"n\" dev'essere pari.\nIl primo T-esagono, di ordine 2, \u00e8 stato scoperto da John Baker, il 13 settembre 2003; nel tempo sono stati scoperti T-esagoni di ordine 2, 4, 6 e 8; inoltre, John Baker e David King hanno scoperto che esistono esattamente 59,674,527 T-esagoni di ordine 2 diversi.\nUna delle propriet\u00e0 pi\u00f9 sorprendenti dei T-esagoni \u00e8 che la somma dei numeri contenuti nei triangoli rivolti verso l'alto \u00e8 uguale alla somma dei numeri contenuti nei triangoli verso il basso; nell'esempio mostrato sopra,\nCollegamenti esterni.\nEsagono magico (non normale) di ordine 6, di Louis Hoelbling.\nHexagonia"}
{"id": "710815", "revid": "237256", "url": "https://it.wikipedia.org/wiki?curid=710815", "title": "Vasily Smyslov", "text": ""}
{"id": "710818", "revid": "2128848", "url": "https://it.wikipedia.org/wiki?curid=710818", "title": "Geografia dell'Iran", "text": "L'Iran si trova in Medio Oriente, in Asia.\nDati generali.\nSuperficie: 1.648.195\u00a0km\u00b2\nPopolazione: 81 672 300ab. (stima 2018)\nConfini: \u00e8 bagnato a nord dal Mar Caspio 0\u00a0km), a sud dal Golfo Persico e dal Golfo di Oman (2.440\u00a0km). Confina a ovest con l'Iraq (1.458\u00a0km) e la Turchia (499\u00a0km), a nord con l'Armenia (35\u00a0km), l'Azerbaigian (611\u00a0km) e il Turkmenistan (992\u00a0km), a est con l'Afghanistan (936\u00a0km) e il Pakistan (909\u00a0km).\nAltitudine media: 1.220 m\nAltitudini estreme: Mar Caspio -28 m, Damavand 5.604 m\nOrografia.\nL'altopiano dell'Iran, parte del continente euro-asiatico, \u00e8 costituito da un'antica zolla racchiusa e sollevata tra grandi sistemi di catene montuose.\nQueste sono la catena dei Monti Zagros, che separa l'altopiano dalla piana mesopotamica a ovest e dal Golfo Persico a sud, e il sistema dell'Elburz a nord, che prosegue a est verso la catena del Kopet Dag. Originatesi a partire dal cenozoico, esse sono il risultato della spinta della massa siro-arabica verso nord contro la rigida massa crustale aralo-caspica, e sono la continuazione dei sistemi montuosi dell'Anatolia con i quali si annodano nella regione armena e nell'Azerbaigian, nella parte nord-occidentale del Paese; verso est le stesse catene continuano nei fasci di piegamenti del Belucistan (Zagros) e nel Paropamiso e nell'Hindu Kush (Elburz) portando grande quantit\u00e0 di acqua a valle.\nI Monti Zagros si sviluppano per ca. 1.000\u00a0km da nord-ovest a sud-est, con una larghezza media di oltre 200\u00a0km, e sono costituiti da una serie di allineamenti rocciosi alternati a conche depressionarie e a piane alluvionali disposte nello stesso senso. La cima pi\u00f9 elevata tocca i 4.548 m nello Zard-e Kuh, e complessivamente l'altopiano si mantiene sui 1.800 m. Prevalenti sono le formazioni sedimentarie mesozoiche (calcari) verso l'interno, cenozoiche (arenarie e marne) su tutto il versante esterno rivolto alla Mesopotamia. La catena \u00e8 attraversata da una serie di fratture e faglie ancora attive, sicch\u00e9 la regione dello Zagros \u00e8 soggetta frequentemente a moti sismici. Molte delle conche sono endoreiche e ospitano laghi salati, altre sono state catturate dall'erosione regressiva dei fiumi mesopotamici che incidono trasversalmente, in modo spettacolare, la catena. Verso sud-est lo Zagros gradatamente declina nella regione del Makran, che presenta ancora piegamenti di origine mesozoica, ma dove si trovano anche aree vulcaniche recenti.\nL'Elburz, l'altra grande catena dell'Iran, \u00e8 pi\u00f9 elevata dello Zagros; si erge come una muraglia dalla depressione caspica, passando subitamente dai -28 m di questa ai 5.604 m del Damavand, conosciuto anche come Demavend e Donbavand: un cono vulcanico attualmente inattivo formatosi sul corrugamento. Esso costituisce la vetta pi\u00f9 alta dell'Iran e di tutto il Vicino e Medio Oriente ed \u00e8 delimitato a nord dalle coste meridionali del Mar Caspio, nella provincia del Mazandaran.\nIl versante meridionale, meno aspro, degrada verso le depressioni che costituiscono l'area centrale dell'altopiano iranico, ed \u00e8 solcato da alcune profonde valli che portano ai valichi della catena, tutti piuttosto elevati, e nei quali affiorano massicce formazioni mesozoiche e nuclei scistosi paleozoici. \nVerso est l'Elburz si abbassa nel Kopet Dag, una catena formata da un duplice piegamento di rocce mesozoiche, divise tra loro dalla valle dell'Atrek. La catena sfiora i 3.000 m e si spegne verso il confine con l'Afghanistan. Il Kopet Dag \u00e8 un rilievo importante nella geografia iraniana perch\u00e9 separa le terre del Khorasan e l'intero altopiano dai bassopiani dell'Asia centrale. Al centro dell'altopiano si elevano dorsali montuose anche di rilevante altezza (Kuh-e Hazaran, 4.420 m; Shir-Kuh, 4.074 m) suddivise in varie depressioni, tra cui il Kavir, a nordest dello Zagros, il Dasht-e Kavir, a sudest dell'Elburz, e il Dasht-e Lut, che dal centro dell'altopiano si estende verso sud.\nIdrografia.\nData l'aridit\u00e0 del clima, l'idrografia ha una rete poco sviluppata e caratterizzata dall'endoreismo. Laghi salati e piane saline sono la particolarit\u00e0 delle depressioni endoreiche del Dasht-e Lut e del Dasht-e Kavir, che assorbono velocemente le acque dei fiumi che in primavera scendono dalle montagne. Grazie a questi fiumi sussistono numerose oasi alla base dei monti e ai margini delle depressioni. Altro sistema endoreico \u00e8 quello del Mar Caspio, in cui confluiscono le acque del versante settentrionale dell'Elburz, dell'Azerbaigian e dell'altopiano armeno, tra cui l'Aras. Anche il lago di Urmia, nell'Azerbaigian occidentale, \u00e8 un endoreismo autonomo. Il versante esterno dello Zagros scarica le sue acque nel Golfo Persico, dove sfociano i due principali fiumi iraniani: il Karun, che nel tratto finale fiancheggia lo Shatt al-Arab, e il Mond, che scende tortuosamente dalla sezione centrale della catena. Importantissime sono le numerose falde acquifere, sfruttate mediante una fitta rete di canali sotterranei, i qanat.\nClima.\nIl clima dell'Iran \u00e8 arido, sia perch\u00e9 si trova all'interno della zona arida mediorientale, sia perch\u00e9, mentre l'umidit\u00e0 proveniente dal Golfo Persico \u00e8 bloccata dalle imponenti montagne dello Zagros, l'altopiano \u00e8 aperto alle correnti secche continentali da nordest. L'influsso del Mar Caspio \u00e8 limitato al versante settentrionale dell'Elburz, che resta verde anche d'estate a differenza del resto del Paese. La presenza delle imponenti catene montuose, tuttavia, consente all'Iran di godere di una splendida primavera, quando lo scioglimento delle nevi montane alimenta i corsi d'acqua e le oasi. Le piogge sono concentrate nei mesi invernali, e nell'interno non superano i 250\u00a0mm annui mentre sui versanti esterni delle grandi catene montuose possono toccare i 1.300\u00a0mm (Elburz). Le temperature sono determinate dalla continentalit\u00e0 e dall'altitudine media elevata del Paese; si hanno cos\u00ec inverni freddi con temperature poco superiori allo zero ed estati torride (30-35\u00a0\u00b0C) con notevole escursione termica diurna. Fa eccezione Abadan, che grazie alla sua posizione geografica gode di un clima decisamente tropicale.\nVegetazione e fauna.\nLe condizioni climatiche incidono profondamente sulla scarsa vegetazione del Paese. In generale predominano le formazioni steppiche, con graminacee, astragali, piante spinose. Tra le specie arboree si trovano tamerici e acacie. A sud la tropicalit\u00e0 del clima \u00e8 rivelata dalla presenza di palme nane e, nelle oasi costiere, di palme da dattero, specie nella zona di Ab\u0101d\u0101n. Lungo i fiumi e nei rari terreni irrigati si trovano pioppi, platani, olmi, frassini, salici, nonch\u00e9 alberi da frutta, come il pesco e il melograno, originari dell'Iran.\nLa fauna, accanto a qualche raro esemplare superstite di tigre e di leone, include parecchi leopardi, lupi e cinghiali, oltre a linci, volpi e gazzelle. Numerosi sono i roditori e i rettili. Nel mar Caspio sono presenti alcuni gruppi di foche.\nQueste risorse sono preservate in 11 parchi naturali, che si estendono su un'area totale di oltre 100.000 ettari e in numerose riserve.\nCon un'altitudine media di 1.220 m l'Iran \u00e8 uno degli stati pi\u00f9 montuosi del mondo, e questa caratteristica ha inciso notevolmente nelle dinamiche del popolamento del Paese.\nLa catena del Kopet Dag, insieme al Paropamiso in Afghanistan, ha separato lungo i secoli l'area iranica da quella turca e gli iranici risultano maggioranza tra la popolazione (45,6%), anche se non mancano gruppi di turchi (16,8%), principalmente azeri e turkmeni. Tra le minoranze spicca il gruppo etnico dei curdi (9%), mentre il resto della popolazione \u00e8 costituito da gruppi nomadi (luri, bactiari e kashkai nello Zagros, beluci nel sudest e vari altri).\nLa densit\u00e0 di popolazione (42 abitanti/km\u00b2) \u00e8 un dato poco significativo in un Paese in cui gli abitanti sono concentrati in poche aree urbane ed oasi. Le province pi\u00f9 popolate sono quelle di Teheran (205 ab/km\u00b2) e Gilan (150 ab/km\u00b2), quelle pi\u00f9 fertili (come Hamadan, Azerbaigian Occidentale, Azerbaigian Orientale e Kh\u016bzest\u0101n) hanno densit\u00e0 tra 60 e 80 ab/km\u00b2, mentre Sistan e Baluchistan, Semnan e Yazd (che sono in gran parte desertiche) hanno le densit\u00e0 minime (meno di 10 ab/km\u00b2).\nCitt\u00e0 e insediamenti.\nNei monti Zagros esistono ancora gruppi di nomadi che praticano la transumanza tra le terre calde (\"garmsir\") del Golfo Persico e le terre fresche (\"sardsir\") dell'altopiano. Altri gruppi di nomadi e seminomadi sono sparsi nel Paese, tuttavia la maggioranza della popolazione vive ormai nei centri urbani. Questi sono di diverse dimensioni e si raggruppano attorno alle oasi, dalle quali l'acqua viene attinta mediante i \"qanat\", canali sotterranei lunghi anche decine di chilometri, che permettono di sfruttare con l'irrigazione anche le terre pianeggianti (e quindi migliori) lontane dai monti. Questi insediamenti in pianura sono spesso dei \"qala\u02bf\", villaggi fortificati, sorti a cominciare dal periodo delle invasioni mongole. Tuttavia la crescita convulsa dei grandi centri urbani ha portato anche in Iran alla nascita di \"bidonvilles\" nelle periferie delle citt\u00e0, come quelle di Tehran.\nPrincipali citt\u00e0: Teheran (capitale e maggiore citt\u00e0 del Paese), 7.160.094 ab.,\nMashhad, 2.100.000 ab.,\nEsfahan, 2.040.000 ab.,\nShiraz, 1.300.00 ab."}
{"id": "710820", "revid": "287204", "url": "https://it.wikipedia.org/wiki?curid=710820", "title": "Ali Ibn al-Athir", "text": "Nome.\nAb\u016b l-\u1e24asan \u2018Al\u012b b. Mu\u1e25ammad b. Mu\u1e25ammad (lett. \u02bfAl\u012b, padre di al-\u1e24asan, figlio di Mu\u1e25ammad che a sua volta fu figlio di Mu\u1e25ammad), meglio noto come \u02bfAl\u012b \u02bfIzz al-D\u012bn b. al-Ath\u012br al-Jizr\u012b o al-Jazar\u012b.\nBiografia.\nNato in una citt\u00e0 di cui suo padre era governatore per conto del fratello di N\u016br al-D\u012bn b. Zank\u012b (Norandino), studi\u00f2 a Maw\u1e63il e visse poi ad Aleppo e a Damasco. Visit\u00f2 Baghdad in funzione della sua azione diplomatica, voluta proprio dal grande sultano zengide Norandino che lo invi\u00f2 tra l\u2019altro come suo rappresentante proprio alla corte del califfo abbaside.\nPartecip\u00f2 ad alcuni fatti d\u2019arme contro i Crociati, all'epoca condotti da \u1e62al\u0101\u1e25 al-D\u012bn ibn Ayy\u016bb (Saladino), allora subordinato di Norandino, diventando testimone oculare di alcuni avvenimenti che descriver\u00e0 nelle sue opere. \nOpere.\nRedasse con il \"Ta\u02ber\u012bkh al-dawlat al-atabakiyya f\u012b Maw\u1e63il\" una storia degli atabeg (delegati del sultano) di Mossul, a partire da Aq Sunkur Q\u0101sim al-Dawla (nonno di Norandino), e scrisse col \"Lubab al-alb\u0101b\" (Il meglio dei megli) una sintesi del pregevole lavoro onomastico di Sam\u02bf\u0101n\u012b, il \"Kit\u0101b al-ans\u0101b\" (Il libro delle genealogie) e un apprezzato lavoro di carattere biografico sui Compagni del profeta Mu\u1e25ammad, l\"Usd al-gh\u0101ba f\u012b ma\u02bfrifat al-\u1e62a\u1e25\u0101ba\" (I leoni della foresta nella conoscenza dei Compagni), ricco di circa 7.500 lemmi. \nIl libro perfetto sulla storia\nIl suo capolavoro fu per\u00f2 una storia del mondo chiamata \"al-K\u0101mil f\u012b l-ta\u02ber\u012bkh\" (\"Il libro perfetto sulla storia\", ossia \"La storia completa\"). Concepito con taglio annalistico, esso abbraccia la storia del mondo islamico, senza trascurare il materiale pi\u00f9 o meno leggendario costituente l\u2019epos preislamico (\"Ayy\u0101m al-\u02bfArab\"), in cui si trovano rare informazioni sui Russi (\"[R\u016bs]\") e una visione non propriamente favorevole alle imprese e alla figura del primo ayyubide, curdo come lui.\nFino all'anno 922 d.C. l\u2019opera \u00e8 debitrice del capolavoro annalistico di \u1e6cabar\u012b ma essa si spinge in modo del tutto originale fino al 1231, con un\u2019ovvia attenzione riservata al periodo delle Crociate, dedicando ampi spazi all\u2019esposizione della storia dei vari popoli e delle aree costituenti la \"D\u0101r al-Isl\u0101m\", ossia l\u2019ecumene islamica. \nOpera ricca di spunti critici e talora apertamente partigiani, \u00e8 caratterizzata da uno stile a un tempo asciutto e brillante oltre che da un apprezzabile quanto raro senso dell\u2019umorismo: caratteristiche tutte che lo fanno senz\u2019altro additare fra i massimi storici di tutto il periodo classico dell\u2019Islam."}
{"id": "710824", "revid": "125321985", "url": "https://it.wikipedia.org/wiki?curid=710824", "title": "Coro della Portella", "text": "Il Coro della Portella \u00e8 un coro maschile a quattro voci pari nato nel 1982 a Paganica (L'Aquila) in occasione di un raduno degli Alpini, dedito alla diffusione del canto popolare italiano, in particolare abruzzese. \nIl nome \u00e8 riferito alla Portella (letteralmente \"piccola porta\"), passo storico del gruppo montuoso del Gran Sasso.\nStoria.\nIl Coro della Portella si \u00e8 formato nel 1982 a Paganica (L'Aquila), durante un raduno degli alpini, grazie al contributo amatoriale di una trentina di cantori e di un direttore autodidatta, uniti dalla comune passione per il \"canto di montagna\".\nDa allora ha tenuto circa 900 concerti in Italia e all'Estero (Germania, Austria, Svizzera, Polonia, Stati Uniti e Canada), partecipando a manifestazioni musicali di grande prestigio e qualificandosi come uno dei migliori interpreti del canto popolare italiano, pi\u00f9 in particolare Abruzzese.\n\u00c8 intervenuto in varie trasmissioni radiotelevisive, tra le quali \"Radiotre suite\", i \"Concerti del Quirinale\", \"Porta a porta\", \u201cIl dodicesimo presidente\u201d, \u201cLa Prova del Cuoco\u201d, tutti in diretta Rai. \nHa inoltre prodotto 7 CD ed ha pubblicato una raccolta di canti popolari italiani, intitolata \"Belle rose\", armonizzati dal noto compositore Teo Usuelli. \nNel 2011 \u00e8 stato riconosciuto come \"Coro di interesse nazionale\" dal Ministero per i Beni e le attivit\u00e0 culturali, anche in considerazione della tenacia e dell'impegno profuso dopo il sisma che ha colpito la citt\u00e0 dell'Aquila e che ha visto il coro particolarmente attivo nelle varie tendopoli della citt\u00e0.\nIn 40 anni di ininterrotta attivit\u00e0, il coro ha mantenuto intatto lo spirito originario che traspare dal suo stesso nome. \nLa Portella, infatti, \u00e8 sia una montagna che un valico del Gran Sasso d'Italia, e cio\u00e8 a dire una meta da raggiungere, ma anche - e soprattutto - un tramite fra genti diverse.\nConcerti.\nIl coro ha tenuto innumerevoli concerti, soprattutto in Abruzzo ma anche in altre regioni italiane e all'estero:\nSoci Fondatori.\nRossi Vincenzo, De Simone Corrado Oscar, Forcellini Luigi, Gallucci Corrado, Giangiuliani Giovanni, Sparano Vincenzo, Mastracci Rinaldo, Carrozzi Tito, D'Ercole Alfredo, Spagnoli Ennio, Fogola Fabrizio, Spagnoli Antonio, Casilli Antonello, Rossi Giovanni, Ferella Enrico, Casilli Lauro, Capannolo Matteo, Bernardi Vermondo, Scipioni Marcello, Carrozzi Angelo, Casilli Renato, Imperatori Stefano, Coppola Ulrico, Fiordigigli Vincenzo, D'Andrea Gaetano, Rispoli Beniamino, Fiordigigli Alfredo, Iezzi Rocco Dante, Vecchioni Sante, Castellano Gino, Ventura Antonio, Galletti Fernando, Ferella Antonio, Carrozzi Pasquale, Scipioni Dante, Rotellini Giuseppe, Vivio Vincenzo.\nCantori.\n\"Tenori primi:\"\nMaurizio Aloisio, Pasquale Carrozzi, Fabrizio Castri, Mauro Castri, Daniele Chiarizia, Emiliano Cocciolone, Mario Cocciolone, Domenico Colapelle, Mario Ferella, Gianfranco Marotta, Walter Mattei, Gianvito Pappalepore, Vincenzo Sparano, Luigi Zigrossi\n\"Tenori Secondi:\"\nFrancesco Bergamotto, Dario Castri, Alberto Civisca, Pierluigi Etere, Andrea Fiordigigli, Augusto Manilla, Ennio Spagnoli, Antonello Venti, Bruno Venti, \n\"Baritoni:\"\nDavid Adduci, Antonello Casilli, Lauro Casilli, Marco Gallucci, Piero Priore, Giuseppe Rotellini, Davide Russo, Franco Volpe,\n\"Bassi:\"\nMarcello Casilli, Renato Casilli, Gino Castellano, Pasqualino Spezza, Vincenzo Tunno, Stefano Volpe, \nOpere.\nNel 2005 il gruppo ha pubblicato un libro di canti popolari italiani armonizzati da Teo Usuelli, dal titolo Belle Rose.\nI lavori discografici del Coro della Portella di L'Aquila sono:"}
{"id": "710829", "revid": "767487", "url": "https://it.wikipedia.org/wiki?curid=710829", "title": "Monte Afadjato", "text": "Il monte Afadjato (885\u00a0m) o Afadjoto \u00e8 il pi\u00f9 alto monte del Ghana. Appartiene alla catena montuosa di Amugatsa (nei monti Togo), e si trova nella regione del Volta, nei pressi del villaggio di Liati Wote, a pochi chilometri dal confine con il Togo.\nIl nome del monte deriva probabilmente dalla parola \"avadzeto\", che in lingua ewe significa \"in guerra col bosco\". Questo termine si riferisce alla presenza, sulle pendici del monte, di una pianta fortemente urticante, che rappresenta un \"nemico\" per chi voglia tentare la scalata.\nIl monte \u00e8 importante soltanto perch\u00e9 la sua altezza \u00e8 superiore a tutti gli altri della nazione ma esso fuori dallo Stato non rappresenta molto \u00e8 infatti una cima appena pi\u00f9 alta di una normale collina.\nSia il monte che le vicine cascate di Tagbo sono considerate attrazioni turistiche."}
{"id": "710830", "revid": "1305772", "url": "https://it.wikipedia.org/wiki?curid=710830", "title": "All I Have to Give", "text": "All I Have to Give \u00e8 un singolo del gruppo musicale statunitense Backstreet Boys, pubblicato il 13 gennaio 1998 come terzo estratto dal secondo album in studio \"Backstreet's Back\".\nIl singolo debutt\u00f2 alla numero 2 nella Official Singles Chart e raggiunse la numero 5 della Billboard Hot 100. Il video musicale venne eletto \"Video dell'anno\" al Teen Choice Award 1999.\nVideo musicale.\nIl video fu diretto da Nigel Dick a Los Angeles alla fine del 1998. Esso non ha un plot ma si focalizza sulla performance dei 5 cantanti in diversi luoghi e costumi."}
{"id": "710831", "revid": "287204", "url": "https://it.wikipedia.org/wiki?curid=710831", "title": "Campionato ungherese di calcio", "text": "Il campionato ungherese di calcio ha come massima divisione la Nemzeti Bajnoks\u00e1g I. \u00c8 conosciuto anche con altri nomi legati alla sponsorizzazione.\nAl secondo livello troviamo la Nemzeti Bajnoks\u00e1g II che \u00e8 formata da due gironi, e al terzo la Nemzeti Bajnoks\u00e1g III, che \u00e8 composta da sei gironi. Dal quarto livello in gi\u00f9 il campionato prosegue su base regionale.\nIl massimo campionato \u00e8 organizzato dal 1901. La squadra pi\u00f9 titolata \u00e8 il Ferencv\u00e1ros, seguita dall'MTK Budapest e dall'\u00dajpest FC, tutte e tre squadre della capitale Budapest."}
{"id": "710832", "revid": "599013", "url": "https://it.wikipedia.org/wiki?curid=710832", "title": "Bsb", "text": ""}
{"id": "710836", "revid": "196390", "url": "https://it.wikipedia.org/wiki?curid=710836", "title": "Dottor Montgomery Montgomery", "text": ""}
{"id": "710838", "revid": "1793900", "url": "https://it.wikipedia.org/wiki?curid=710838", "title": "Ajisukitakahikone", "text": "Nella mitologia giapponese, Ajisukitakahikone (conosciuto anche come Aji-Suki-Taka-Hiko-Ne) \u00e8 il dio del tuono. Lui \u00e8 il fratello di \"Takemikazuchi\" e di \"Kaminari\" (\"Raiden\"). Nella sua infanzia, il suo pianto e le sue urla erano cos\u00ec forti che per farlo calmare veniva messo in una barca e lo si faceva galleggiare intorno alle isole del Giappone finch\u00e9 non si calmava. Quando divenne adulto, ebbe un figlio, \"Takitsuhiko\", il dio della pioggia."}
{"id": "710840", "revid": "1020316", "url": "https://it.wikipedia.org/wiki?curid=710840", "title": "Too Much Love Will Kill You", "text": "Too Much Love Will Kill You \u00e8 un brano pubblicato originariamente nel 1992 da Brian May come secondo singolo estratto dal suo primo album da solista \"Back to the Light\", dello stesso anno.\nLa canzone.\nLa canzone venne scritta da Brian May, Frank Musker, Marianna Toli ed Elisabeth Lamers tra il gennaio 1988 e il febbraio 1989 durante le session di registrazione per il tredicesimo album dei Queen \"The Miracle\", ma non fu inserita nella tracklist finale del progetto in quanto, nella versione demo allora registrata, ritenuta poco convincente rispetto alle tracce effettivamente incluse nel disco.\nIl brano fu cantato da Brian (accompagnato solo dalle tastiere suonate dallo stesso May e da Spike Edney) durante il \"Freddie Mercury Tribute Concert\", registrato allo stadio di Wembley il 20 aprile 1992 e inciso, in versione studio, dallo stesso chitarrista nel suo primo album da solista \"Back to the Light\", dello stesso anno. La versione di May, se confrontata con quella successivamente pubblicata dai Queen, \u00e8 in chiave acustica.\nLa versione dei Queen.\nTra il 1993 e il 1995, quasi due anni dopo la morte di Freddie Mercury, i Queen tornarono in studio per lavorare su materiale precedentemente registrato al fine di pubblicare un album postumo, il cui titolo sarebbe stato \"Made in Heaven\". Fu cos\u00ec che tra le tredici tracce del disco, pubblicato nel novembre 1995, venne scelta anche \"Too Much Love Will Kill You\". Venne utilizzata la traccia vocale di Mercury, registrata tra il gennaio 1988 e il febbraio 1989 (durante le \"session\" di registrazione per l'album \"The Miracle\") e i rimanenti tre membri del gruppo vi costruirono attorno una nuova base strumentale. Il brano fu pubblicato anche su singolo il 26 febbraio 1996.\nNel 2010 il singolo \u00e8 stato nuovamente ripubblicato all'interno del box set \"\".\nLa canzone \u00e8 stata inserita in due raccolte dei Queen rispettivamente nel 1999 nel \"Greatest Hits III\" e nel 2014 in \"Queen Forever\".\nLato B.\nI brani inclusi come lato B del singolo furono \"Spread Your Wings\", \"We Will Rock You\" e \"We Are the Champions\", tutti e tre precedentemente pubblicati come lato A di un singolo ed estratti dall'album \"News of The World\", e \"Rock in Rio Blues\", un'improvvisazione strumentale registrata live il 12 gennaio 1985 al concerto tenuto dai Queen al festival Rock in Rio (Rio de Janeiro, Brasile)."}
