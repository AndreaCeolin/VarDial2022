{"id": "701176", "revid": "1505418", "url": "https://it.wikipedia.org/wiki?curid=701176", "title": "Telefo", "text": "Nella mitologia greca Telefo () \u00e8 figlio di Eracle e di Auge, figlia del re di Tegea, Aleo. Le vicende della sua vita, pur non essendo mai menzionate da Omero, sono narrate da vari autori classici, soprattutto dallo Pseudo-Apollodoro, da Ditti Cretese e da Igino (talvolta con differenze significative), e numerosi sono i riferimenti ad episodi della sua vita riscontrabili in opere antiche.\nL'episodio per cui divenne famoso \u00e8 la battaglia contro l'esercito greco diretto a Troia, ma sbarcato per sbaglio sulle coste della Misia, della quale Telefo era diventato sovrano: lo scontro provoc\u00f2 numerose perdite in entrambi gli schieramenti ed il re misio fu ferito a una coscia da Achille. Il ferimento e la successiva guarigione per mano dello stesso Achille divennero un argomento usato da molti autori antichi, nonch\u00e9 base per alcune tragedie greche.\nTelefo divenne oggetto di culto eroico nella citt\u00e0 di Pergamo, in Misia, e le sue gesta sono raffigurate sul fregio dell'Altare di Pergamo, oggi conservato a Berlino.\nIl mito.\nNascita e infanzia.\nSecondo la versione pi\u00f9 diffusa del mito, Eracle, giunto a Tegea in Arcadia, ebbe un rapporto amoroso con Auge, figlia del re della citt\u00e0 Aleo, senza conoscerne per\u00f2 la reale identit\u00e0. Da questa unione nacque un bambino, che fu nascosto segretamente da Auge nel recinto di Atena. Ma Aleo scopr\u00ec la maternit\u00e0 della figlia quando, in seguito a una pestilenza che stava devastando il regno, si rec\u00f2 al tempio per pregare la dea.\nAlcidamante racconta nell\"'Odisseo\" una versione pi\u00f9 particolareggiata del concepimento, che in alcuni aspetti ricalca la storia di Danae e Perseo. Aleo, durante un viaggio a Delfi, era stato avvertito dall'oracolo che i suoi figli maschi sarebbero stati uccisi da suo nipote, il figlio di Auge. Per evitare che l'oracolo si avverasse, Aleo fece chiudere la figlia nel tempio di Atena, del quale la nomin\u00f2 sacerdotessa; dichiar\u00f2 inoltre che sarebbe stata messa a morte se non si fosse mantenuta casta. Proprio in questo tempio Aleo organizz\u00f2 un banchetto per Eracle, di passaggio mentre si dirigeva a portar guerra ad Augia in Elide: sotto l'influsso del vino, Eracle violent\u00f2 Auge, che rimase incinta.\nIl bambino fu dunque preso ed esposto sul monte Partenio, lungo la strada tra Tegea ed Argo, dove, per volere divino, fu allattato da una cerva. Auge invece fu affidata al re Nauplio per essere venduta come schiava in terre lontane. Quest'ultimo, giunto in Misia, ricevette un riscatto dal re Teutrante, che la prese con s\u00e9. Secondo un'altra versione, riportata da Diodoro Siculo, Aleo ordin\u00f2 a Nauplio di affogare la fanciulla, ancora incinta, che per\u00f2 riusc\u00ec a fuggire e partor\u00ec il piccolo in un boschetto, nascondendolo poi in mezzo ai cespugli. La giovane per\u00f2, ricatturata, venne venduta a un ammiraglio di Misia che la don\u00f2 al re Teutrante. Il piccolo, allattato, come detto prima, da una cerva, fu ritrovato da alcuni pastori che lo consegnarono al proprio re, Corito; questi chiam\u00f2 il piccolo Telefo, in onore della prima nutrice (il suo nome infatti sembra derivare da (\"th\u0113l\u0113\"), \"mammella\" e (\"\u00e9laphos\"), \"cervo\" o \"cerva\").\nA quest'ultima versione fa riferimento anche Pausania quando ricorda che gli abitanti di Tegea chiamano Ilizia \"Auge sulle ginocchia\": nel punto in cui \u00e8 il tempio di Ilizia, infatti, Auge avrebbe dato alla luce il figlio.\nIl passaggio in Asia.\nDiventato adulto, Telefo volle avere notizie sulla madre e si rec\u00f2 a Delfi per chiederne informazioni. L'oracolo gli consigli\u00f2 di recarsi in Misia dal re Teutrante. Giunto dunque in Misia con l'amico Partenopeo (figlio di Atalanta e anch'egli esposto sul monte Partenio), vide come quella terra era minacciata dall'esercito di Ida, figlio di Afareo. Teutrante aveva promesso la mano di Auge a chi avesse sconfitto le schiere del rivale. Telefo affront\u00f2 dunque in duello Ida e lo uccise, ricevendo in premio Auge, senza sapere per\u00f2 chi fosse realmente. Ma la donna, riconoscendolo, non volle unirsi a lui e tent\u00f2 di ucciderlo con una spada; il suo tentativo, per\u00f2, fu vanificato grazie all'intervento di un grande serpente inviato dagli d\u00e8i che protesse Telefo; Auge, chiedendo allora piet\u00e0, invoc\u00f2 Eracle e fu cos\u00ec svelata al figlio la sua vera identit\u00e0. Teutrante felice decise di adottarlo come suo erede e gli diede in moglie Astioche, sorella del re troiano Priamo, da cui nacque Euripilo. Alla morte del re, Telefo divenne sovrano di Misia.\nStrabone fornisce un'altra versione del passaggio di Telefo in Asia, che dipende da una tragedia perduta di Euripide. Quando Aleo scopr\u00ec che Auge era stata violata da Eracle, mise lei ed il figlio in una cesta e la abbandon\u00f2 in mare; la cesta arriv\u00f2 fino alla foce del fiume Caico, in Misia, dove madre e figlio furono salvati dal re Teutrante, che li tratt\u00f2 come se fossero la propria moglie ed il proprio figlio, futuro re. Un racconto simile \u00e8 in Pausania, che dipende da Ecateo di Abdera e che ricorda che a Pergamo \u00e8 la tomba di Auge, nei pressi del fiume Caico.\nUn frammento della gi\u00e0 ricordata tragedia euripidea propone un'altra derivazione del nome Telefo, legata proprio alla lontananza dal luogo di nascita. In questo brano egli racconta che, divenuto sovrano di Misia, il suo popolo lo chiama Telefo per via della sua origine, poich\u00e9 viveva lontano () da dove era nato.\nLo scontro con i Greci.\nDurante il suo regno, alcune navi greche salparono da Aulide verso Troia con l'obiettivo di assalirla a seguito del rapimento di Elena da parte di Paride; i Greci, per\u00f2, giunsero per sbaglio in Misia e, credendo di essere giunti a Troia, la invasero. Secondo il racconto fornito da Ditti Cretese nella \"Storia della guerra di Troia\", Telefo, avvisato dello sbarco dalle sentinelle poste a guardia delle coste, radun\u00f2 tutti gli uomini che aveva a disposizione: ci fu una grande battaglia tra Greci e Misi, durante la quale Telefo uccise Tersandro, figlio di Polinice e nipote di Edipo, mentre Aiace Telamonio, che comandava una delle due parti in cui l'esercito greco era stato diviso, colp\u00ec a morte Teutranio, che, secondo Ditti Cretese, era figlio di Teutrante e di Auge (e dunque fratellastro del re di Misia). Telefo affront\u00f2 in duello Achille ma, non riuscendo a resistergli, indietreggi\u00f2 e, rimasto avvinghiato in un tralcio di vite, fu ferito con un colpo di lancia alla coscia dal Pelide; rialzatosi rapidamente, riusc\u00ec ad estrarre la lancia ed a mettersi in salvo. Secondo lo scoliasta dell'Iliade, il tralcio fu fatto spuntare da Dioniso per punire il re, che aveva privato la divinit\u00e0 di alcuni onori.\nLa resistenza dei Misi cost\u00f2 ai Greci numerose vite, provoc\u00f2 molti feriti e li costrinse a tornare sulle navi; tuttavia una delegazione achea composta da Tlepolemo, Fidippo e Antifo riusc\u00ec a concordare una pace con Telefo: poich\u00e9 nell'esercito greco vi erano vari discendenti di Pelope, tra cui Agamennone e Menelao, i Greci si presentavano come imparentati con il re di Misia, anch'egli discendente di Pelope (essendo Alcmena, la madre di Ercole, figlia di Pelope secondo alcune versioni del mito); chiarito il vero scopo del loro viaggio, poterono fare ritorno in Grecia.\nIl ferimento del re misio \u00e8 raccontato con alcune varianti anche da Filostrato nel dialogo \"Eroico\". Secondo il racconto del vignaiolo (il personaggio che nel dialogo riferisce le storie degli eroi), durante la battaglia Protesilao combatt\u00e9 contro Telefo e, nello scontro, riusc\u00ec a strappargli lo scudo; rimasto senza protezione, fu ferito da Achille, che non lo uccise solo a causa all'intervento dei compagni di Telefo, che lo portarono in salvo. Filostrato, a differenza di Ditti Cretese, riporta molte pi\u00f9 perdite per i Misi che non per i Greci, e ricorda un tale spargimento di sangue al punto che le acque del fiume Caico si tinsero di rosso. Racconta inoltre che a fianco dei soldati misi combatt\u00e9 una schiera di donne misie a cavallo, paragonabili alle Amazzoni: a capo di queste donne era Iera, moglie di Telefo e donna di grande bellezza, che fu uccisa in battaglia da Nireo. Secondo questa versione fu proprio la bellezza di Iera, maggiore di quella di Elena, che sospinse Omero a non descrivere questa battaglia, giacch\u00e9 il suo intento era di cantare la bellezza di Elena ed il coraggio di Achille, argomenti che, sempre secondo il vignaiolo, nella battaglia di Misia non avrebbe potuto celebrare.\nLa guarigione della ferita.\nLa ferita di Telefo sembrava inguaribile e costrinse il re a recarsi di nuovo a Delfi per sapere se c'era qualche speranza di guarigione. L'oracolo rispose che solo chi l'aveva ferito avrebbe potuto risanarlo. Telefo, vestito da mendicante, part\u00ec per Argo, dove intanto si erano ritirati gli Achei tornando dalla Misia, e, secondo alcuni autori, prese in ostaggio il piccolo Oreste, figlio d'Agamennone, minacciando di ucciderlo se Achille non l'avesse guarito dalla ferita. Nessuno os\u00f2 toccarlo perch\u00e9 Calcante, l'indovino, aveva profetizzato che solo l'Eraclide sarebbe riuscito a guidarli verso Troia. Fu guarito grazie alla ruggine della lancia di Achille (al quale Telefo don\u00f2, come ringraziamento, alcuni cavalli) o, secondo la notizia di Plinio il Vecchio, grazie a una pianta scoperta da Achille in grado di curare le ferite e che da lui prese il nome \"achillea\"; Telefo guid\u00f2 quindi i Greci verso la spiaggia troiana, tornando in seguito in terra di Misia.\nLa spedizione a Troia di Euripilo, la morte di Telefo e la fondazione di Pergamo.\nQuando i Greci posero l'assedio a Troia, Telefo, pur imparentato con Priamo, proclam\u00f2 lo stato di non belligeranza. Priamo decise allora di inviare alla sorella il tralcio di vite dorata che Troo (o Laomedonte) aveva ricevuto da Zeus in seguito al ratto di Ganimede, per convincerla a lasciar partire il figlio Euripilo: Astioche cedette ed Euripilo part\u00ec per Troia alla testa di un folto contingente di soldati misi. Durante la guerra il principe ammazz\u00f2 molti nemici, tra cui Macaone, Peneleo e Nireo, ma fu poi ucciso da Neottolemo.\nAlla morte di Telefo, gli succedette il nipote Grino. Questi dovette fronteggiare le invasioni dai regni vicini e chiese aiuto a Pergamo, figlio di Neottolemo, divenuto suo alleato: respinti i nemici, i due fondarono in Misia una nuova citt\u00e0, che fu chiamata Pergamo e legata alla memoria di Telefo. I resti dell'eroe vennero infatti qui trasferiti e posti in un grandioso complesso funerario.\nVersioni secondarie.\nSecondo Esiodo, Telefo nacque direttamente in Asia. In un frammento del \"Catalogo delle donne\", racconta infatti che Teutrante ricevette Auge nella sua casa e la tratt\u00f2 come una figlia; rimasta incinta da Eracle, che si trovava in Asia per conquistare i cavalli di Laomedonte, qui diede alla luce un bambino, Telefo. L'autore ne sottolinea per\u00f2 l'origine greca designandolo con il patronimico Arcaside, cio\u00e8 discendente di Arcade.\nDarete Frigio racconta nella \"Distruzione di Troia\" che, dopo il rapimento di Elena, i Greci mandarono due delegazioni in Asia: la prima, guidata da Diomede e Ulisse, diretta a Troia per riavere Elena da Paride; la seconda, guidata da Achille e Telefo, diretta in Misia per saccheggiare il regno di Teutrante. I Greci di Achille si scontrarono con l'esercito dei Misi ed il re non rimase ucciso solo grazie all'intervento di Telefo, che salv\u00f2 il re sotto il proprio scudo in segno di gratitudine per l'ospitalit\u00e0 che in precedenza gli aveva riservato; Teutrante aveva infatti ospitato Telefo quando eredit\u00f2 il regno dal precedente re Diomede, spodestato ed ucciso da Eracle. Dopo essere stato protetto in battaglia, Teutrante, ormai in et\u00e0 avanzata, decise di lasciare il regno a Telefo ed egli, come re di Misia, aiut\u00f2 i Greci nella guerra di Troia.\nSecondo Igino, la sposa dell'eroe era Laodice, figlia di Priamo mentre Apollodoro la chiama Astioche ed aggunge che Telefo si un\u00ec a lei in seconde nozze in quanto la prima moglie era stata invece Argiope, una figlia di Teutrante, dal quale ricevette la Misia come dote matrimoniale.\nAlcune versioni affermano che Telefo ebbe altri due figli da Iera, Tarconte e Tirreno (o Tirseno), che migrarono in Italia e fondarono numerose citt\u00e0 etrusche. Un'altra versione mette tra i figli di Telefo anche Ciparisso, senza fare il nome della madre; Plutarco infine riferisce che, secondo alcune fonti, tra i figli di Telefo ci sarebbe stata Roma, sposa di Enea.\nLetteratura.\nAutori classici.\nMolti autori classici hanno preso ispirazione dalle vicende di Telefo per le loro opere o hanno fatto riferimento ad alcuni episodi della sua vita.\nTelefo \u00e8 stato protagonista di almeno due tragedie di Euripide, entrambe perdute: \"Auge\" e \"Telefo\". La prima, di cui rimangono una ventina di frammenti, racconta del concepimento e della nascita di Telefo e del primo periodo della sua vita: separato dalla madre e allattato da una cerva, fu poi riconosciuto da Eracle come proprio figlio grazie ad un anello, che probabilmente Auge gli aveva strappato durante la violenza e che poi aveva lasciato al figlio. La seconda, di cui rimangono circa trenta frammenti, racconta dell'attacco dei Greci, diretti verso Troia, alla Midia; Telefo, ferito da Achille durante un combattimento, si veste da mendicante e si dirige verso il campo dei Greci ad Argo, poich\u00e9 un oracolo gli aveva annunciato che solo la lancia che lo aveva colpito avrebbe potuto guarirlo. A quest'ultima tragedia fa riferimento, parodiandola, Aristofane in varie occasioni, soprattutto negli \"Acarnesi\" (in cui il protagonista Diceopoli si traveste da mendicante per catturare la benevolenza del coro) e nelle \"Tesmoforiazuse\" (in cui Mnesiloco minaccia il coro di donne di uccidere una bambina - che poi si riveler\u00e0 un otre di vino - sottratta alla madre, analogamente a quanto fatto da Telefo nella tragedia con il piccolo Oreste per ottenere aiuto dagli Argivi e convincere Achille a guarirlo). Altri riferimenti alla tragedia euripidea sono nelle \"Nuvole\" e nelle \"Rane\".\nSecondo alcuni studiosi, queste commedie seguirebbero molto da vicino la tragedia euripidea, riprendendone, seppur in via parodica, sia il linguaggio che le azioni.\nTelefo era protagonista anche di omonime tragedie greche di Eschilo, Sofocle, Agatone, Iofone (figlio di Sofocle), Cleofone e Moschione, delle quali rimangono pochissimi frammenti che non permettono di ricostruirne la trama. Di due commedie di Dinoloco e Rintone rimane solo il titolo, mentre sempre grazie a testimonianze frammentarie, si sa che Telefo compariva come personaggio di spicco anche nelle tragedie \"I Misi\" e \"Gli Aleadi\" (\"i figli di Aleo\") di Sofocle che, in base a un'iscrizione, sembra appartenessero alla trilogia o tetralogia \"Telepheia\" sulla vicenda di Telefo, che potrebbe includere anche l\"'Euripilo\".\nSi conoscono inoltre frammenti di tragedie latine aventi per protagonista Telefo scritte da Quinto Ennio e da Lucio Accio.\nLe vicende legate alla battaglia con i Greci hanno ispirato vari autori, oltre ai tragici ed a quelli gi\u00e0 ricordati come fonti principali del mito. Un frammento di circa 25 versi scoperto ad Ossirinco ed attribuito ad Archiloco racconta dello scontro tra Greci e Misi, mettendo in risalto la sconfitta degli Achei e la loro ritirata a seguito dell'attacco di Telefo.\nIl ferimento da parte di Achille \u00e8 ricordato da vari autori, ad esempio Pindaro nelle \"Istmiche\" e Ovidio nelle \"Metamorfosi\", nei \"Tristia\" e nei \"Remedia amoris\".\nAnche la guarigione \u00e8 variamente ricordata: ad esempio, l'Antologia palatina riporta due epigrammi, scritti da Macedonio di Tessalonica e Paolo Silenziario, in cui gli innamorati chiedono alle loro donne di essere guariti come Telefo da Achille, e un rimedio analogo propone Luciano nel \"Nigrino\". Un riferimento al re che si traveste da mendicante per chiedere aiuto \u00e8 anche in Orazio, che nell\"'Ars poetica\" lo paragona a Peleo esiliato.\nAutori italiani e stranieri.\nAlcuni riferimenti a Telefo sono presenti anche in opere di Dante e di Shakespeare. Paragonando il ferimento e la successiva cura da parte di Achille alla parola di Virgilio che prima ammonisce ma poi riconforta, Dante scriveva nel trentunesimo canto dell\"'Inferno\":\nLo stesso episodio \u00e8 ricordato da Shakespeare nell\"'Enrico VI, parte II\":\nUn passo simile \u00e8 anche nel \"Racconto dello scudiero\", di Geoffrey Chaucer:\nMolto probabilmente allo stesso episodio si riferisce anche Goethe nel \"Torquato Tasso\":\nParemiografia.\nDalla vita di Telefo hanno avuto origine anche alcune frasi proverbiali. A proposito del viaggio verso l'Asia, Erasmo da Rotterdam ricorda il proverbio (\"Eschatos Mys\u014dn ple\u00ecn\"), \"l'ultimo di Misi naviga\", spiegando che veniva usato con riferimento a compiti duri e difficili da svolgere. Secondo il lessico Suida si tratta dell'oracolo che spinse Telefo a partire per l'Asia in cerca della madre.\nPaolo di Egina informa nel suo trattato medico che le ferite difficili o impossibili a cicatrizzarsi erano chiamate \u03a4\u03b7\u03bb\u03ad\u03c6\u03b5\u03b9\u03b1 \u03c4\u03c1\u03b1\u03cd\u03bc\u03b1\u03c4\u03b1 (\"T\u0113l\u00e9pheia tra\u00fdmata\"), in ricordo della ferita inferta da Achille a Telefo che non si rimargin\u00f2 se non con l'intervento dello stesso Achille.\nAristotele, ricordando nella \"Poetica\" che ci\u00f2 che \u00e8 convincente ma impossibile \u00e8 da preferirsi a ci\u00f2 che \u00e8 possibile ma non convince, cita il caso di Telefo, che giunse in Misia senza parlare. La silenziosit\u00e0 di Telefo \u00e8 anche menzionata anche da un frammento del comico Alessi, a proposito di un parassita che cena senza parlare, e dal comico Anfide, a proposito dei pescivendoli boriosi.\nTelefo \u00e8 all'origine anche di un altro proverbio, (\"Mys\u014dn le\u00eca\"), \"preda dei Misi\": come spiega Erasmo nella sua raccolta di adagi, era usato per coloro che erano danneggiati impunemente da altri e prende origine dalle incursioni che i Misi dovettero subire durante il periodo in cui Telefo aveva dovuto lasciare il suo regno diretto in Grecia. Tra gli esempi di uso di questo proverbio, si veda l'orazione XVIII (\"Sulla Corona\") di Demostene.\nLa figura di Telefo nell'arte.\nUna delle case pi\u00f9 grandi scoperte nel sito archeologico di Ercolano \u00e8 stata chiamata Casa del Rilievo di Telefo: prende il nome da un altorilievo che \u00e8 stato trovato in questa casa e che ritrae Achille mentre cura la ferita di Telefo.\nLa battaglia tra Greci e Misi era invece il tema rappresentato su uno dei frontoni del tempio di Atena Alea a Tegea: realizzati da Skopas tra il 345 ed il 335 a.C., i resti sono ora conservati al Museo archeologico nazionale di Atene.\nMa la pi\u00f9 famosa rappresentazione artistica del mito di Telefo \u00e8 immortalata nell'altare di Zeus a Pergamo, ora conservato al Pergamonmuseum di Berlino. L'eroe era considerato dagli abitanti di Pergamo come il fondatore della loro citt\u00e0; Pausania riferisce che si \u00abritenevano Arcadi, discendendo da quelli che approdarono in Asia con Telefo\u00bb, mentre Elio Aristide afferma che Pergamo era una colonia di Telefo e dei suoi compagni. Un fregio rappresenta i momenti principali della storia di Telefo, dall'incontro tra Eracle e Auge all'istituzione di Pergamo. Curiosamente, una delle scene rappresenta il fanciullo mentre \u00e8 allattato da una leonessa, anzich\u00e9 da una cerva secondo la leggenda comunemente accettata; questo episodio, che non \u00e8 attestato altrove, potrebbe essere stato scelto con la volont\u00e0 da parte degli Attalidi di mostrare la superiorit\u00e0 di Pergamo rispetto a Roma, attraverso un confronto dei rispettivi fondatori.\nTra le altre rappresentazioni della storia di Telefo conservate, ci sono alcuni vasi, come quello che rappresenta Telefo ferito conservato al British Museum di Londra ed il cratere \"Telephus travestitus\" conservato all'Universit\u00e0 di W\u00fcrzburg, e alcune statue che rappresentano Eracle che tiene in braccio il figlio (conservate al Museo del Louvre di Parigi e al Museo Chiaramonti nella Citt\u00e0 del Vaticano)."}
{"id": "701179", "revid": "73843", "url": "https://it.wikipedia.org/wiki?curid=701179", "title": "Matt Schuler", "text": "Breve storia.\nNel 1999 Matt Schuler decise di unirsi all'ambizioso progetto metalcore della band di Orlando Trivium nel ruolo di chitarrista. Matt rimase nel gruppo per due anni, suonando in vari locali e piccoli concerti, prima di abbandonare il gruppo nel 2001, venendo definitivamente sostituito nel gruppo dall'ex bassista Brent Young."}
{"id": "701180", "revid": "10652", "url": "https://it.wikipedia.org/wiki?curid=701180", "title": "Russula laucerasi", "text": ""}
{"id": "701181", "revid": "33689", "url": "https://it.wikipedia.org/wiki?curid=701181", "title": "Oqo", "text": ""}
{"id": "701182", "revid": "1123217", "url": "https://it.wikipedia.org/wiki?curid=701182", "title": "Russula grata", "text": "\"Russula grata\" Britzelm., \"M\u00e9m. Soc. Linn.\" Normandie 9: 239 (1898).\nDescrizione della specie.\nCappello.\n5-10 cm di diametro, prima convesso, poi piano.\nLamelle.\nFitte, sottili, bianche, con tendenza ad ingiallire in vecchiaia.\nGambo.\n5-8 x 1,5-3,5 cm, bianco, macchiato di bruno a partire dalla base.\nCarne.\nBianca, immutabile.\nSpore.\n9-10 x 9 \u00b5m, bianche in massa.\nHabitat.\nFruttifica sotto latifoglie, in estate-autunno.\nCommestibilit\u00e0.\nNon commestibile, sospetto."}
{"id": "701183", "revid": "486946", "url": "https://it.wikipedia.org/wiki?curid=701183", "title": "Classe Doguay-Trouins", "text": ""}
{"id": "701186", "revid": "834", "url": "https://it.wikipedia.org/wiki?curid=701186", "title": "Oze", "text": ""}
{"id": "701189", "revid": "834", "url": "https://it.wikipedia.org/wiki?curid=701189", "title": "Our", "text": ""}
{"id": "701190", "revid": "34119", "url": "https://it.wikipedia.org/wiki?curid=701190", "title": "Ota", "text": ""}
{"id": "701192", "revid": "6392", "url": "https://it.wikipedia.org/wiki?curid=701192", "title": "L'ultimo uomo sulla Terra", "text": ""}
{"id": "701193", "revid": "34119", "url": "https://it.wikipedia.org/wiki?curid=701193", "title": "Oss", "text": ""}
{"id": "701202", "revid": "1318658", "url": "https://it.wikipedia.org/wiki?curid=701202", "title": "Duguay-Trouin", "text": "Navi.\nNove navi della Marine nationale hanno portato il nome di Duguay-Trouin:"}
{"id": "701205", "revid": "37401", "url": "https://it.wikipedia.org/wiki?curid=701205", "title": "Ralph Richardson", "text": "Carriera.\nNipote del matematico Lewis Fry Richardson, dopo la separazione dei genitori la madre Lydia Russell port\u00f2 con s\u00e9 Ralph a vivere a Gloucester, dove lo educ\u00f2 alla religione cattolica (suo padre e i suoi fratelli erano quaccheri) e presto espresse il desiderio che il figlio diventasse sacerdote. Nonostante fosse stato educato in istituti cattolici a Brighton, egli non manifest\u00f2 mai un forte sentimento religioso.\nRichardson fece il suo debutto nel West End nel 1926, e divenne uno dei pi\u00f9 noti attori dell'Old Vic, celebre soprattutto per la sua interpretazione di Calibano ne \"La tempesta\" di Shakespeare, dove aveva come controparte il grande John Gielgud nel ruolo di Prospero. Nel 1932 a Malvern, divenne celebre per la sua interpretazione de \"L'alchimista\" di Ben Jonson e nel 1933 interpret\u00f2 la \"pi\u00e8ce\" di William Somerset Maugham \"Sheppey\" al Wyndham's Theatre.\nDopo aver prestato servizio durante la seconda guerra mondiale, Richardson si un\u00ec a Laurence Olivier e al regista John Burrell in qualit\u00e0 di co-direttore dell'Old Vic. Dopo le sue apparizioni alla Royal Shakespeare Company a Stratford-upon-Avon recit\u00f2 al Bristol Old Vic, nel ruolo di \"Volpone\" nel \"Volpone\" di Ben Jonson. Dal 1954 al 1955 interpret\u00f2 il ruolo del Dr. Watson nella trasposizione radiofonica dei romanzi di Arthur Conan Doyle su Sherlock Holmes al fianco di John Gielgud nel ruolo del celebre investigatore, per conto della BBC.\nAttore elegante e carismatico, fu molto attivo anche per il cinema, dove apparve in film quali \"L'ereditiera\" (1949), \"Riccardo III\" (1955), \"Il nostro agente all'Avana\" (1959), al fianco di Alec Guinness e No\u00ebl Coward, \"Oh, che bella guerra!\" (1969), \"O Lucky Man!\" (1973). Nel 1969 fece parte del cast della controversa farsa di Joe Orton \"What The Butler Saw\" al Queen's Theatre insieme a Stanley Baxter, Coral Browne e Hayward Morse, mentre nel 1970 apparve sulle scene con \"Lloyd George Knew My Father\" di William Douglas-Home al fianco di Peggy Ashcroft e al National Theatre sotto la regia di Peter Hall recit\u00f2 ne \"The Cherry Orchard\" e in \" John Gabriel Borkman\". Nella sua ultima apparizione cinematografica in \"Greystoke - La leggenda di Tarzan, il signore delle scimmie\" (1983), fu candidato al Premio Oscar come Oscar al miglior attore non protagonista\nRichardson mor\u00ec d'infarto nel 1983, all'et\u00e0 di 80 anni, e venne sepolto all'Highgate Cemetery.\nDoppiatori italiani.\nDa doppiatore \u00e8 sostituito da:"}
{"id": "701206", "revid": "179980", "url": "https://it.wikipedia.org/wiki?curid=701206", "title": "Den\u00edlson", "text": ""}
{"id": "701208", "revid": "1745361", "url": "https://it.wikipedia.org/wiki?curid=701208", "title": "Aloadi", "text": "Gli Aloadi () sono due personaggi della mitologia greca, figli di Poseidone ed Ifimedia, poi adottati da Aloeo.\nMitologia.\nIfimedia figlia di Triope, si era innamorata di Poseidone e come atto d'amore si recava in riva al mare per bagnarsi il grembo. Fu cos\u00ec che si congiunse a Poseidone e da questa unione nacquero due fratelli gemelli Oto ed Efialte che presero il nome di Aloadi dopo l'adozione da parte del marito di Ifimedia (Aloeo). \nData la discendenza divina, non crebbero come bambini normali ma di un cubito in larghezza e di uno stadio in altezza ogni anno. \nDopo la morte della madre, quando ebbero raggiunto i nove anni di vita ed erano larghi circa quattro metri ed alti circa diciassette, decisero di assaltare l'Olimpo. Cos\u00ec Oto giur\u00f2 sul fiume Stige che avrebbe posseduto Artemide ed Efialte che avrebbe fatto lo stesso con Era. Catturarono il dio Ares in Tracia e lo rinchiusero in una giara di bronzo che nascosero nella casa della madre adottiva Eribea. Sovrapposero il Monte Ossa ed il Monte Pelio per minacciare di farli cadere nel mare e prosciugarlo. Artemide si offr\u00ec di accettare Oto sull'isola di Nasso, ma Era non disse di fare lo stesso per Efialte e, poich\u00e9 non furono soddisfatti entrambi, tra i due scoppi\u00f2 una lite furibonda. \nAi due giganti era stato predetto che nessun dio o mortale poteva ucciderli, cos\u00ec Artemide, che voleva salvare Ares e l'Olimpo, si trasform\u00f2 in cerbiatto e incominci\u00f2 a correre tra loro per infastidirli. Oto ed Efialte, cercando di colpire il cerbiatto con le lance, si uccisero a vicenda. \nAres fu liberato da Ermes tredici mesi dopo, quando riusc\u00ec a costringere Eribea ad appropriarsi del vaso di bronzo. \nLe anime dei due giganti discesero nel Tartaro per essere legate a una colonna da un insieme di vipere vive, sedendo eternamente schiena contro schiena. La ninfa Stige rimase seduta sulla sommit\u00e0 della colonna e da allora ride per il loro giuramento non mantenuto."}
{"id": "701209", "revid": "287204", "url": "https://it.wikipedia.org/wiki?curid=701209", "title": "Denilson", "text": ""}
{"id": "701215", "revid": "34119", "url": "https://it.wikipedia.org/wiki?curid=701215", "title": "Orb", "text": ""}
{"id": "701217", "revid": "287204", "url": "https://it.wikipedia.org/wiki?curid=701217", "title": "Ignazio Isler", "text": "Biografia.\nNato a Torino da famiglia di origini svizzere, entr\u00f2 nell'Ordine della Santissima Trinit\u00e0 e venne ordinato sacerdote nella chiesa della Crocetta, di cui fu curato per molti anni, per poi divenire Padre provinciale.\nFu l'antesignano della moderna letteratura piemontese, precursore di Edoardo Ignazio Calvo e Angelo Brofferio. Scrittore piuttosto prolifico, cre\u00f2 in lingua piemontese brani musicali e canzonette, prevalentemente di argomento profano, che componeva sul cembalo e sull'organo. Sono rimaste famose le ballate \"\u00cbl Testament \u00ebd Giaco Tross\" (\"Il testamento di Giacomo Torsolo\"), \"Le deformit\u00e0 d'una Figlia che, stimandosi bella, vuol maritarsi\" e altre ancora vive oggi nella memoria popolare piemontese. Questi canti sono improntati ad un tono satirico, triste ma godereccio, il quadro di una situazione popolare ove imperavano miseria, carestia, morte e dove il popolano, approfittando delle poche occasioni che gli offriva la vita, tendeva a soddisfare nel modo pi\u00f9 grossolano i propri semplici e primitivi desideri (ricordano in un certo senso i quadri del D\u00fcrer).\nMor\u00ec di gotta in tarda et\u00e0 nel Convento della Crocetta dove aveva sempre vissuto e dove fu sepolto dietro l'altare Maggiore."}
{"id": "701219", "revid": "1226", "url": "https://it.wikipedia.org/wiki?curid=701219", "title": "Il Consorzio", "text": ""}
{"id": "701224", "revid": "21880", "url": "https://it.wikipedia.org/wiki?curid=701224", "title": "Crypturellus obsoletus traylori", "text": ""}
{"id": "701225", "revid": "125682391", "url": "https://it.wikipedia.org/wiki?curid=701225", "title": "Mistr\u00e0 (bevanda spiritosa)", "text": "Il mistr\u00e0 \u00e8 una bevanda spiritosa secca, tipica marchigiana, ottenuta con l'impiego di distillati naturali di piante aromatiche come l'anice verde e l'anice badiana (gradazione alcolica 42%).\nStoria.\nTrae le sue origini dalla conquista dell'omonima citt\u00e0 (situata a circa 8\u00a0km dall'antica Sparta) da parte della Repubblica di Venezia, avvenuta nel 1687 e terminata nel 1715. I veneziani scoprirono l'ouzo greco e lo portarono in patria, battezzandolo con il nome della citt\u00e0 conquistata. Da quel momento il mistr\u00e0 divenne il liquore per eccellenza della Serenissima. Le dominazioni austriaca e francese segnarono il declino della sua popolarit\u00e0 in Veneto.\nIl mistr\u00e0, a differenza dell'anisetta e della sambuca, entrambi dal sapore dolce, ha un gusto molto secco, che lo rende ideale per correggere il caff\u00e8 ma pu\u00f2 essere bevuto anche liscio. A Venezia era anche bevuto alla maniera dell'ouzo e del pastis francese, mischiato con acqua. Alla fine dell'Ottocento il mistr\u00e0 venne riscoperto da Girolamo Varnelli, che ne interpret\u00f2 e perfezion\u00f2 la ricetta, partendo dall'intenzione di creare un decotto contro la malaria per i pastori transumanti in Maremma, creando il Varnelli, l'Anice Secco Speciale, tipico prodotto marchigiano.\nEssendo un prodotto di tradizione contadina, normalmente viene prodotto e consumato in casa, il Varnelli cos\u00ec come il mistr\u00e0 Pallini, invece \u00e8 commercializzato su vasta scala.\nRiconoscimenti.\nSu proposta della Regione Marche e della Regione Lazio, il Ministero ha concesso il riconoscimento come prodotto tradizionale."}
{"id": "701231", "revid": "11694", "url": "https://it.wikipedia.org/wiki?curid=701231", "title": "Polpi", "text": ""}
{"id": "701232", "revid": "125835935", "url": "https://it.wikipedia.org/wiki?curid=701232", "title": "Talo (mitologia)", "text": "Talo () \u00e8 un personaggio della mitologia greca, un gigante di bronzo, guardiano di Creta.\nNel dialetto cretese \u03c4\u03ac\u03bb\u03c9\u03c2 era un sinonimo di \u1f25\u03bb\u03b9\u03bf\u03c2 \"h\u1e15lios\", il sole; Esichio di Alessandria notava che \"Talo \u00e8 il sole\". A Creta, Zeus era chiamato Zeus Talleo (\u03a4\u03b1\u03bb\u03bb\u03b1\u1fd6\u03bf\u03c2), ovvero \"Zeus Solare\".\nMito.\nLa statua vivente fu creata da Efesto per Zeus, che ne fece dono ad Europa. Si tratterebbe di un gigantesco automa di bronzo invulnerabile.\nTalo era stato incaricato da Minosse di sorvegliare l'isola, mettendo in fuga i nemici che tentavano di sbarcarvi, o di fermare i cittadini senza il consenso del re. Ogni giorno faceva il giro dell'isola armato e pronto per scagliare enormi pietre e non esitava a buttarsi nel fuoco fino ad una elevatissima temperatura per poi schiantarsi sui suoi nemici stritolandoli e bruciandoli.\nIl gigante era invincibile, tranne in un punto della caviglia, dove era visibile l'unica vena che conteneva il suo sangue. La leggenda vuole che quando la spedizione degli Argonauti giunse sull'isola, sia stato reso pazzo da Medea ed ucciso dall'argonauta Peante che trafisse la sua vena con un colpo di freccia. Un'altra versione narra che il gigante sia morto per la fuoriuscita del sangue, causata per\u00f2 dall'urto della caviglia con una roccia.\nIconografia.\nIn una moneta da Festo, \u00e8 rappresentato come figura alata; nel vasellame greco e nei bronzi etruschi invece non lo \u00e8. La rappresentazione di Talos \u00e8 molto varia, con alcune ricorrenze: fuori di Creta, Talos \u00e8 sempre rappresentato come sconfitto. In generale, sembra essere stato una figura enigmatica anche per gli stessi greci.\nUno splendido cratere attico che raffigura la morte del celebre Talos \u00e8 conservato nel Museo archeologico nazionale di Palazzo Jatta, a Ruvo di Puglia: si tratta dell'opera eponima del cosiddetto \"Pittore di Talos\".\nTalos nella cultura di massa.\nLa figura di Talos \u00e8 citata in numerose manifestazioni della cultura di massa e della letteratura di genere:"}
{"id": "701233", "revid": "1305772", "url": "https://it.wikipedia.org/wiki?curid=701233", "title": "ORB", "text": ""}
{"id": "701234", "revid": "767487", "url": "https://it.wikipedia.org/wiki?curid=701234", "title": "Foreigner (gruppo musicale)", "text": "I Foreigner sono un gruppo musicale rock anglo-statunitense, formatosi a New York nel 1976 dall'unione del musicista inglese degli Spooky Tooth Mick Jones, dell'ex-membro dei King Crimson, Ian McDonald e del cantante statunitense Lou Gramm. Il nome della band deriva proprio dalle diverse provenienze geografiche dei vari membri.\nIl gruppo \u00e8 divenuto famoso tra gli anni settanta e ottanta grazie a canzoni come \"Cold as Ice\", \"Hot Blooded\", \"Urgent\", \"Waiting for a Girl Like You\", \"I Want to Know What Love Is\", \"Say You Will\" e \"I Don't Want to Live Without You\". Nel corso della sua lunga carriera ha venduto oltre 80 milioni di album, di cui 37.5 milioni solo negli Stati Uniti.\nBiografia.\nLa band fu fondata dall'inglese Mick Jones, gi\u00e0 nei Nero and the Gladiators, Spooky Tooth e The Leslie West Band, che nel 1976 conobbe Ian McDonald, ex membro dei King Crimson, con il quale form\u00f2 il gruppo assieme a Lou Gramm, Dennis Elliott, Al Greenwood e Ed Gagliardi.\nL'omonimo primo album del sestetto, uscito nel 1977, vendette pi\u00f9 di quattro milioni di copie negli Stati Uniti e rimase nella top 20 per un anno con diverse hits, quali \"Feels Like the First Time\", \"Cold as Ice\" e \"Long, Long Way from Home\".\nIl loro successivo album \"Double Vision\" ebbe un successo addirittura maggiore del precedente grazie anche ai singoli \"Hot Blooded\" e la \"title track\".\n\"Head Games\", il terzo album della band, ebbe anch'esso un discreto successo grazie anche ai due singoli, la \"title track\" e \"Dirty White Boy\".\nI Foreigner riuscirono nell'impresa di piazzare tutti i loro primi otto singoli nella top 20 della classifica statunitense, risultato fino ad allora conseguito solo dai Beatles.\nNel 1980 McDonald e Greenwood lasciarono la band per aggregarsi agli Spys e dunque i Foreigner divennero un quartetto con l'entrata del bassista Rick Wills al posto di Ed Gagliardi. I contributi di McDonald e Greenwood vennero rimpiazzati con l'ausilio di alcuni \"session men\".\nNel frattempo, i Foreigner iniziarono le registrazioni del nuovo album presso gli Electric Lady Studios di New York, con l'ausilio del produttore Robert John \"Mutt\" Lange. Ormai rimasti un quartetto ed arrivati al loro quarto lavoro, il gruppo decise di intitolare il nuovo album semplicemente \"4\". Mick Jones ha detto di quel periodo:\nL'album si rivel\u00f2 un successo strepitoso, sfornando alcune tra le canzoni pi\u00f9 famose della band, tra cui \"Urgent\" (ricordata principalmente per l'assolo di sassofono eseguito da Junior Walker), \"Waiting for a Girl Like You\" e \"Juke Box Hero\". All'album collabor\u00f2 anche un giovanissimo Thomas Dolby (il suo contributo ai sintetizzatori pu\u00f2 essere ascoltato in \"Urgent\" e \"Waiting for a Girl Like You\"). Con un totale di 10 settimane passate al primo posto della Billboard 200, \"4\" si \u00e8 rivelato il maggior successo in classifica dei Foreigner, nonch\u00e9 il disco uscito sotto marchio Atlantic ad aver passato pi\u00f9 settimane al numero uno.\nIn quel periodo, i Foreigner fecero anche una delle loro prime apparizioni pubbliche in suolo italico, esibendosi in playback con \"Waiting for a Girl Like You\" nel programma \"Discoring\" di Rai 1.\nIl successivo album, \"Agent Provocateur\", venne pubblicato con successo nel 1984. La fama dei Foreigner crebbe ancora di pi\u00f9 grazie al singolo di lancio \"I Want to Know What Love Is\", una ballad dai connotati gospel incisa con la partecipazione di Jennifer Holliday e del New Jersey Mass Choir. Si tratt\u00f2 dell'unico singolo del gruppo capace di raggiungere il primo posto nelle classifiche, risultato ottenuto sia nella Billboard Hot 100 negli Stati Uniti che nella Official Singles Chart nel Regno Unito. Buon successo ottenne anche il successivo singolo estratto \"That Was Yesterday\".\nDopo questo album, giudicato da molti il migliore, i Foreigner si presero una breve pausa, durante la quale Lou Gramm pubblic\u00f2 il suo primo album solista, \"Ready or Not\" nel 1987. Nel frattempo, Mick Jones intraprese invece una carriera parallela come produttore, lavorando a \"5150\" dei Van Halen, \"Fame and Fortune\" dei Bad Company e \"Storm Front\" di Billy Joel.\nGramm e Jones ritornarono in studio nel 1987 insieme al resto della band per registrare l'album \"Inside Information\", che venne pubblicato nel dicembre dello stesso anno. Si tratt\u00f2 di un altro ottimo album, accompagnato da singoli come \"Say You Will\" e \"I Don't Want to Live Without You\".\nLontani dai riflettori per i tre anni successivi, nel 1990 i Foreigner ritornarono in studio con un nuovo cantante, Johnny Edwards, precedentemente con King Kobra e Montrose, e registrarono \"Unusual Heat\". Questo lavoro venne per\u00f2 giudicato di livello inferiore se confrontato con i precedenti album.\nNel 1992 la band pubblic\u00f2 la raccolta \"The Very Best... and Beyond\", la quale presentava tre tracce inedite incise in studio dopo il ritorno di Lou Gramm. Il cantante port\u00f2 nel gruppo anche il bassista Bruce Turgon, che lo aveva accompagnato nei suoi progetti solisti. Due anni dopo il gruppo realizz\u00f2 \"Mr. Moonlight\" che fu definito ai livelli del mediocre \"Unusual Heat\", tuttavia conteneva canzoni di qualit\u00e0 come \"Hand on My Heart\".\nNel 2003 Lou Gramm intraprese nuovamente la carriera solista e form\u00f2 The Lou Gramm Band e Jones, l'unico superstite della formazione originale, decise di riformare nuovamente la band e Gramm fu rimpiazzato alla voce da Kelly Hansen.\nIl gruppo fa ritorno nel 2004 con una formazione totalmente rinnovata che comprende, oltre a Mick Jones e Kelly Hansen, il bassista Jeff Pilson (ex-Dokken) e il batterista Jason Bonham (figlio di John Bonham dei Led Zeppelin). Nell'agosto del 2008 Bonham lascia il gruppo per dedicarsi alla famiglia e alla riunione dei Led Zeppelin, dove sostituisce il padre.\nNell'ottobre del 2009 la band ha pubblicato un nuovo disco di studio, \"Can't Slow Down\", quindici anni dopo l'ultimo lavoro di inediti. Alla produzione dell'album, oltre ai membri della band Mick Jones e Kelly Hansen, hanno partecipato Marti Frederiksen (gi\u00e0 produttore di Def Leppard, Mick Jagger) e Mark Ronson (gi\u00e0 con Amy Winehouse, Duran Duran). Per la presentazione italiana di questo nuovo progetto discografico, i Foreigner hanno fatto tappa all'Alcatraz di Milano, l'11 aprile 2010.\nIl 13 giugno 2013 Mick Jones e Lou Gramm sono stati introdotti nella Songwriters Hall of Fame. Per l'occasione i due si sono ritrovati dopo tanti anni sullo stesso palco e hanno suonato i classici \"Juke Box Hero\" e \"I Want to Know What Love Is\".\nIn un'intervista del 2016, Mick Jones ha parlato della possibilit\u00e0 di effettuare un tour celebrativo in occasione del 40\u00ba anniversario dalla nascita della band con i membri originari Lou Gramm, Ian McDonald, Al Greenwood, Dennis Elliott e Rick Wills.\nIl 25 novembre 2016 viene pubblicato in edizione limitata un EP in vinile intitolato \"The Flame Still Burns\", contenente la traccia omonima (originariamente apparsa solo nella colonna sonora del film \"Still Crazy\" nel 1998) e versioni acustiche dal vivo dei classici \"Feels Like The First Time\", \"Long, Long Way From Home\" e \"Juke Box Hero\".\nIl 20 luglio 2017 al Jones Beach Theater di New York, l'attuale formazione dei Foreigner \u00e8 stata raggiunta sul palco per alcune canzoni da Lou Gramm, Ian McDonald e Al Greenwood. Dennis Elliott \u00e8 invece apparso durante lo show del 2 agosto 2017 al MidFlorida Credit Union Amphitheatre di Tampa, Florida."}
{"id": "701235", "revid": "486946", "url": "https://it.wikipedia.org/wiki?curid=701235", "title": "Brahmini", "text": ""}
{"id": "701236", "revid": "10137", "url": "https://it.wikipedia.org/wiki?curid=701236", "title": "Enrico III di Valois-Angoul\u00eame", "text": ""}
{"id": "701238", "revid": "34119", "url": "https://it.wikipedia.org/wiki?curid=701238", "title": "Ors", "text": ""}
{"id": "701239", "revid": "34119", "url": "https://it.wikipedia.org/wiki?curid=701239", "title": "Orx", "text": ""}
{"id": "701241", "revid": "2128848", "url": "https://it.wikipedia.org/wiki?curid=701241", "title": "Scoliosi", "text": "La scoliosi \u00e8 una complessa deformit\u00e0 strutturale della spina dorsale che si torce sui tre piani dello spazio; sul piano frontale si manifesta con un movimento di flessione laterale, sul piano sagittale con un'alterazione delle curve, il pi\u00f9 spesso provocandone un'inversione (modifica della cifosi o della lordosi), sul piano assiale con un movimento di rotazione.\nLa curvatura sul piano frontale (radiografia in veduta postero-anteriore in posizione eretta sotto carico) \u00e8 misurata con l\u2019angolo tra la limitante somatica superiore e quella inferiore (angolo di Cobb, che rimane il gold standard di riferimento). Nelle linee guida internazionali si parla di scoliosi in caso di gradi Cobb maggiore di 10\u00b0\nDi solito si presenta durante la crescita e peggiora sino alla maturazione ossea, con un picco a inizio pubert\u00e0, alle soglie dell\u2019adolescenza. Purtroppo, se supera certi livelli (spesso oltre i 30\u00b0, quasi sempre oltre i 50\u00b0), l\u2019evolutivit\u00e0 non finisce con la crescita, anche se diviene molto lenta (0,5-1 grado all\u2019anno): spesso ne consegue un incurvamento di lato e in avanti in et\u00e0 anziana.\nLa scoliosi non ha sintomi come normalmente intesi. Mentre in et\u00e0 adulta, scoliosi non curate, possono portare a dolore, deformit\u00e0 progressiva e a volte problemi cardiorespiratori, durante la crescita non si hanno sintomi evidenti, tanto che la patologia viene individuata spesso casualmente da un osservatore esterno o tramite uno screening con radiografia.\nStudi recenti dimostrano l'importanza della diagnosi precoce e della gestione delle alterazioni delle curve fisiologiche della colonna vertebrale per prevenire complicanze a lungo termine.\nEpidemiologia.\nLa prevalenza complessiva della scoliosi riportata in letteratura \u00e8 variabile dallo 0,93% al 12% e sembra variabile a seconda della latitudine. Circa il 10% di questi casi riportati richiede un trattamento conservativo, mentre circa lo 0,1-0,3% richiede una correzione chirurgica. Il rapporto femmina-maschi varia: quando l\u2019angolo Cobb \u00e8 compreso tra 10\u00b0 e 20\u00b0 il rapporto sembra simile (1,3:1), aumenta a 5,4: 1 se l\u2019angolo \u00e8 compreso tra 20\u00b0 e 30\u00b0 e arriva fino a 7:1 per angoli superiori a 30\u00b0.\nClassificazioni.\nGeneralmente si parla di \u201cscoliosi idiopatica\u201d (70-80%), cio\u00e8 non \u00e8 possibile determinare la causa della deformit\u00e0.\nSolo per pochi pazienti (20-30%) si pu\u00f2 parlare di \u201cscoliosi secondaria\u201d, cio\u00e8 causata da malformazioni congenite del rachide o del torace (ad esempio generata da difetti di formazione vertebrale o da fusione costale) o correlata a disordini neurologici o muscolari o iatrogene (ad esempio in seguito a toracotomia o laminectomia).\nLa scoliosi \u00e8 talvolta associata ad altre condizioni, come la Sindrome di Ehlers-Danlos, sindrome di Charcot-Marie-Tooth, sindrome di Prader-Willi, osteogenesi imperfetta, cifosi, paralisi cerebrale infantile, atrofia muscolare spinale, distrofia muscolare, disautonomia familiare, sindrome di CHARGE, atassia di Friedreich, sindrome dell'X fragile, sindrome di Proteo, spina bifida, sindrome di Marfan, neurofibromatosi, connettivite indifferenziata, ernia diaframmatica congenita, disturbi dell'asse craniospinale (ad esempio, la siringomielia, sindrome da prolasso valvolare mitralico, malformazione di Arnold-Chiari), e sindrome di banda amniotica.\nProbabilmente pu\u00f2 essere considerata una patologia genetica multifattoriale complessa, in cui c\u2019\u00e8 spesso (e non sempre) una storia familiare positiva, ma non \u00e8 completamente chiaro il modello di ereditariet\u00e0.\nVi sono diverse classificazioni a seconda dell\u2019eziologia, dalla riducibilit\u00e0 della curva, dell\u2019et\u00e0 della prima osservazione, dell\u2019entit\u00e0 e delle sede della curva.\nA seconda della \"riducibilit\u00e0\" della colonna si parla di scoliosi strutturata e non strutturata. L\u2019atteggiamento scoliotico \u00e8 una deviazione laterale del tutto riducibile in decubito supino: clinicamente senza gibbo, radiologicamente senza rotazione. La scoliosi strutturata invece presenta vertebre e dischi deformati e la curva laterale si associa ad una rotazione che si traduce in gibbo o in una salienza paravertebrale.\nIn base \"all\u2019et\u00e0\" della prima osservazione, possiamo distinguere in scoliosi infantile (fino a 3 anni), giovanile (fino alla pubert\u00e0), adolescenziale (fino alla completa maturit\u00e0 ossea) e dell\u2019adulto. Prima \u00e8 riscontrabile tale patologia, tanto peggiore \u00e8 la prognosi di aggravamento.\nA seconda \"dell\u2019entit\u00e0\" della curva possiamo distinguere in scoliosi lievi (&lt;30\u00b0), moderate (30\u00b0-50\u00b0) e gravi (&gt;50\u00b0).\nLa \"localizzazione\" della curva, invece, viene definita considerando le vertebre limitanti e le vertebre apicali. Ad esempio, si parla di una \u201ccurva cervico-dorsale\u201d con apicale a livello D2 o superiore, oppure \u201ccurva dorsale\u201d con vertebra limitante inferiore a livello di D12 o superiore, o ancora \u201ccurva dorso-lombare\u201d con vertebra apicale D12-L1 e limitante inferiore lombare, oppure \u201ccurva lombare\u201d con vertebra apicale L2 e limitante inferiore lombare.\nCause.\nCome detto in precedenza, generalmente la scoliosi \u00e8 idiopatica, cio\u00e8 la causa di insorgenza \u00e8 ignota, ma sembrerebbe esserci una causa multifattoriale. Inoltre, sembra esserci una componente epigenetica: sono stati individuati diversi geni, ma non vi \u00e8 una correlazione certa. Il ruolo dei fattori genetici \u00e8 enfatizzato e confermato dalla tendenza a presentarsi in determinate famiglie e i ricercatori suggeriscono un disturbo ereditario nella struttura e nella funzione dei recettori degli estrogeni. In uno studio, ad esempio, il gene CHD7 \u00e8 stato associato a una forma idiopatica di scoliosi. In uno studio del 2006, tre polimorfismi di microsatelliti del gene MATN1 (responsabile della codifica della proteina Matrilin 1, cartilage matrix protein) costituiti, rispettivamente, da 103, 101, e 99 coppie di basi, sono stati messi in relazione alla scoliosi idiopatica.\nA differenza del meccanismo eziologico ignoto, ci sono diversi studi per spiegare i possibili meccanismi patogenetici generanti la curvatura scoliotica. Alcuni derivano dagli studi di Ian Stokes, che ha individuato una causa biomeccanico-mediata nella progressione della scoliosi durante la crescita adolescenziale. Egli descrive come i carichi asimmetrici su ogni vertebra instaurano un vero e proprio circolo vizioso: la curvatura laterale della colonna produce un carico asimmetrico sulla colonna vertebrale immatura, che a sua volta provoca la crescita asimmetrica e quindi la deformit\u00e0 a cuneo progressiva. Sia il disco che i piatti vertebrali sembrano contribuire all\u2019evoluzione della scoliosi, ma i loro relativi contributi non sono ancora ben definiti. Inoltre, dagli studi di Stokes \u00e8 emerso che la crescita vertebrale asimmetrica sembra dipendere anche dalla strategia di attivazione neuromuscolare. Questa scoperta suggerisce che ogni individuo pu\u00f2 adottare diverse strategie e determinare diversi carichi sulla colonna vertebrale e questo potrebbe spiegare perch\u00e9 alcune persone sviluppano scoliosi pi\u00f9 progressive rispetto ad altre. Questo offre anche interessanti spunti per quanto riguarda il trattamento della scoliosi.\nSecondo Royo et al., la scoliosi idiopatica \u00e8 una delle possibili conseguenze di una trazione anomala del legamento del Filum Terminale. Il \"Filum Terminale\" si estende dalla parte finale del midollo spinale fino al coccige, e in alcune persone, per un\u2019anomalia congenita, provoca una trazione su tutto il sistema nervoso, manifestandosi sotto forma di malattie del midollo spinale, del cranio e della colonna vertebrale, che sono espressioni della \"Malattia del Filum.\" Nel caso della scoliosi, causa la deformazione della colonna vertebrale.\nAnche per quanto riguarda la storia naturale, mancano ancora conoscenze veramente esaustive, anche se negli ultimi anni sono state pubblicate diverse metanalisi. Riferendosi alla scoliosi adolescenziale si pu\u00f2 affermare comunque che per curve inferiori a 30\u00b0 a fine maturazione ossea non si prevede peggioramento in et\u00e0 adulta. In letteratura gli autori sembrano essere concordi sul fatto che pi\u00f9 le curve superano i 40\u00b0-50\u00b0 e maggiore sar\u00e0 la probabilit\u00e0 di problemi di salute nella vita adulta, ridotta qualit\u00e0 di vita, maggiore deformit\u00e0 estetica e disabilit\u00e0 visibile, nonch\u00e9 dolore e limitazioni funzionali progressive. La funzionalit\u00e0 cardiopolmonare non sembra essere compromessa, se non in curve toraciche alte &gt;80\u00b0 associate ad ipocifosi. L\u2019incidenza di mal di schiena in et\u00e0 adulta sembra sovrapponibile alla popolazione generale, l\u2019intensit\u00e0 del dolore non correla con l\u2019entit\u00e0 della curva, mentre le curve dorso-lombari sembrano maggiormente correlate al dolore. Le curve lievi e moderate non peggiorano in gravidanza, non vi sono differenze nel modo di partorire (naturale o cesareo) e nelle complicanze possibili.\nSegni e sintomi.\nCome detto in precedenza la scoliosi porta a cambiamenti estetici e posturali che si possono rendere pi\u00f9 o meno visibili a seconda della gravit\u00e0 della situazione. Ad esempio si possono notare fianchi irregolari, spalle posizionate ad altezza differente, una scapola pi\u00f9 prominente dell\u2019altra, costole posizionate ad altezze differenti o prominenti, oppure un corpo inclinato verso un lato. \nCaratteristica peculiare della scoliosi \u00e8 il \"gibbo\", cio\u00e8 una sporgenza evidenziabile facendo flettere in avanti con il tronco il paziente, conseguenza della rotazione vertebrale. Questo \u00e8 definito il \"test di Adams\", trovando localizzazione e misurando in gradi il dislivello tra i due lati utilizzando un inclinometro (scoliometro). La positivit\u00e0 di tale test \u00e8 patognomonica di scoliosi e questo strumento \u00e8 dotato di una sensibilit\u00e0 stimata intorno al 100% e la sua specificit\u00e0 intorno al 47% se si sceglie una misurazione di 5\u00b0. Una misurazione di 7\u00b0 ha invece una sensibilit\u00e0 dell\u201983%, ma una specificit\u00e0 dell\u201986%. Con il paziente facendo il test se emerge un gibbo uguale o superiore a 7\u00b0 \u00e8 opportuno inviare a una visita specialistica con un eventuale approfondimento radiografico per confermare la diagnosi. Se \u00e8 uguale o superiore a 3\u00b0 \u00e8 necessario ricontrollare il paziente a 6 mesi, per vedere se persistono eventuali asimmetrie di scapole, spalle, emitorace o fianchi.\nQuesti cambiamenti estetici possono portare a modifiche nella qualit\u00e0 di vita e nel benessere psicologico della persona.\nRiassumendo segni e sintomi:\nDiagnosi.\nAd oggi sembra esserci un accordo sull\u2019importanza di identificare precocemente l\u2019anormalit\u00e0 per poter offrire cure adeguate, senza danneggiare fisicamente e psicologicamente l\u2019individuo, arrivando ad un miglior successo nel trattamento conservativo.\nQuindi \u00e8 importante osservare eventuali asimmetrie fisiche e la presenza del gibbo con il test di Adams descritto precedentemente (screening spesso effettuati sui ragazzi tra i 10 e i 12 anni).\nQuando si sospetta scoliosi, oltre alla valutazione clinica, vengono effettuate delle radiografie, in carico (cio\u00e8 in piedi), complete della colonna (cio\u00e8 dal tratto cervicale al sacro e non solo di una parte di schiena), sia sul piano antero-posteriore che latero- laterale. I raggi X sono solitamente utilizzati per valutare le curve di scoliosi, la cifosi e la lordosi, in quanto queste ultime possono essere alterate nei soggetti con scoliosi. La radiografia, su tutta la lunghezza della colonna vertebrale in piedi, \u00e8 il metodo standard per la valutazione della gravit\u00e0 e della progressione della patologia. Nei soggetti in crescita, si possono eseguire una serie di radiografie in intervalli che vanno dai tre ai 12 mesi, per seguire la progressione della curva, e in alcuni casi, si pu\u00f2 completare l'indagine con una risonanza magnetica per valutare il midollo spinale.\nIl metodo standard per misurare quantitativamente dalla radiografia la curvatura \u00e8 la misura dell'angolo di Cobb, in cui occorre individuare tre vertebre chiave per ogni curva:\n- le limitanti superiori e inferiori che sono le vertebre con maggiore inclinazione sul piano frontale\n- l\u2019apicale interposta, che \u00e8 la vertebra meno inclinata sul piano frontale e la pi\u00f9 ruotata sul piano orizzontale.\nPoi viene misurato l\u2019angolo tracciato tra le due rette tangenti alle limitanti superiore e inferiore. Nella misurazione dell\u2019angolo di Cobb \u00e8 stata rilevata una variabilit\u00e0 intra-esaminatore ed inter-esaminatore rispettivamente di 3-5\u00b0 e 6-7\u00b0.\nPer i pazienti con due curve, gli angoli di Cobb sono calcolati per entrambe le curve.\nIl segno di Risser \u00e8 un ulteriore parametro radiografico di valutazione, utile a dare un'indicazione sullo stato di crescita del paziente. Esso si basa sulla valutazione della comparsa e dello sviluppo del nucleo di ossificazione della cresta iliaca. La \u201ccopertura\u201d delle creste iliache si pu\u00f2 distinguere in fase 0 = non \u00e8 presente il nucleo di ossificazione, 1 = copertura da 0 al 25% della cresta iliaca solitamente in senso latero-mediale, 2= copertura dal 25 al 50% della cresta iliaca, 3= copertura dal 50 al 75% della cresta iliaca, 3/4= copertura dal 75 al 100% della cresta iliaca, 4= iniziale fusione del nucleo di ossificazione, solitamente in senso medio-laterale e 5= fusione completa.\nDal 2014 in letteratura si raccomanda l\u2019ulteriore valutazione della fusione della cartilagine della triradiata, che \u00e8 stato visto come importante segno prognostico. Quindi sono stati aggiunti i valori 0- dove la cartilagine triradiata non \u00e8 ossificata e 0+ quando \u00e8 ossificata. In letteratura si evidenzia anche che l\u2019arrivo del menarca non pu\u00f2 essere considerato come indice per determinare la maturit\u00e0 scheletrica.\nPer quanto riguarda la correlazione tra velocit\u00e0 di crescita e grado Risser, ci sono forti evidenze che esiste un forte rischio di progressione nei pazienti che passano da Risser 0 a 1. Lo scatto di crescita durante la pubert\u00e0 comporta un\u2019accelerata crescita longitudinale degli arti, la quale provoca una sproporzione temporanea del corpo (arti lunghi e tronco corto). Successivamente, la crescita longitudinale avviene anche nello scheletro assiale ed \u00e8 il periodo di maggiore progressione della scoliosi idiopatica. Dopo il completamento della crescita vertebrale, il potenziale di progressione della scoliosi idiopatica \u00e8 molto pi\u00f9 basso.\nTrattamento.\nLa ricerca scientifica ha dimostrato che in una malattia muscolo-scheletrica come la scoliosi tutti i trattamenti (dai corsetti alla chirurgia) possono causare una disabilit\u00e0 psicologica, fisica e funzionale (transitoria nel caso del corsetto e permanente nel caso della chirurgia). Un buon approccio conservativo basato sull'uso di esercizi specifici cerca quindi di compensare o, se possibile, prevenire un simile danno secondario e mira a prevenire la progressione della scoliosi e il conseguente uso del corsetto.\nCome diceva Sibilla \u201cle scoliosi andrebbero trattate un gradino per volta, ma il problema \u00e8 cominciare con il gradino giusto\u201d. In questa ipotetica scala, se il disallineamento della colonna \u00e8 molto lieve, l'inizio del trattamento pu\u00f2 prevedere la sola \"osservazione\", cio\u00e8 una valutazione clinica regolare che non richiede il ricorso alle radiografie. La programmazione di questo follow up pu\u00f2 variare tra i 2-3 a 36-60 mesi a seconda della situazione clinica specifica.\nSe la scoliosi \u00e8 lieve (in genere sotto i 20\u00b0) vengono proposti gli \"esercizi fisioterapici specifici\", che, se non sufficienti, verranno affiancati all'uso del \"corsetto\" (di diversa tipologia e con diverso dosaggio, a seconda della gravit\u00e0 della situazione), con l'obiettivo finale di evitare l'intervento \"chirurgico\".\nUna caratteristica comune di tutti i trattamenti conservativi \u00e8 la necessit\u00e0 di coinvolgere attivamente il ragazzo e la sua famiglia. Quindi per poter ottenere il migliore risultato possibile, il trattamento dovrebbe essere gestito in team includendo un medico esperto, un fisioterapista,un chinesiologo, un tecnico ortopedico e possibilmente uno psicologo.\nIl trattamento neurochirurgico per eliminare la causa eziopatogenica della scoliosi idiopatica, la Malattia del Filum, consiste nella Sezione del Filum terminale. Quest\u2019intervento chirurgico si pu\u00f2 realizzare tramite un procedimento mini-invasivo finalizzato alla liberazione di questa struttura fibrosa, il filum terminale, direttamente al di sopra della sua inserzione coccigea. \u00c8 stato riscontrato che la riabilitazione pu\u00f2 essere pi\u00f9 efficace dopo quest'intervento che senza la sua applicazione precedente alla fisoterapia.\nEsercizi fisioterapici specifici per la scoliosi.\nLa letteratura scientifica \u00e8 concorde nel dire che gli esercizi devono basarsi sull'autocorrezione tridimensionale della colonna, allenando le attivit\u00e0 di vita quotidiana, stabilizzando la postura corretta ed educando il paziente. Approcci scientifici di cui possiamo trovare pubblicazioni indicizzate sull'efficacia degli esercizi sono Dobomed e FITS dalla Polonia, Schroth tedesco, BSPTS spagnolo e SEAS italiano.\nApproccio SEAS.\nSEAS \u00e8 un acronimo che significa \u201cApproccio Scientifico con Esercizi per Scoliosi\u201d ed \u00e8 nato negli anni '80, pur provenendo da una storia risalente alla scuola lionese degli anni \u201860. Non \u00e8 un classico \u201cmetodo\u201d ma un approccio di trattamento basato su esercizi specifici ad impronta decisamente cognitivo comportamentale e impianto multidisciplinare, che coinvolge in maniera indiretta tutte le figure professionali coinvolte nel team che prende in carico il paziente.\nGli esercizi non sono stati predefiniti secondo un impianto rigido e collegati a una classificazione, ma sono in continua evoluzione grazie alle conoscenze e alle evidenze scientifiche che ISICO costruisce attraverso la ricerca.\nDal punto di vista biomeccanico questo tipo di trattamento cerca di contrapporsi al \u201ccircolo vizioso\u201d descritto da Stokes favorendo una crescita meno patologica delle vertebre interessate.\nGli esercizi SEAS si basano sul concetto dell'Autocorrezione, cio\u00e8 una correzione attiva eseguita del paziente nei tre piani dello spazio (attraverso movimenti di traslazione sul piano frontale, di derotazione sul piano traverso e di ricostruzione del piano sagittale).\nCos\u00ec come gli esercizi, anche l'autocorrezione non segue uno schema standard di scelta di direzioni e di sequenze, ma viene tagliata sul singolo paziente, basandosi sulle effettive necessit\u00e0 e sull'abilit\u00e0 di esecuzione. \nL'autocorrezione viene costruita dopo un'attenta valutazione radiografica, clinica e delle qualit\u00e0 neuromotorie del paziente.\nConsiderata la sua naturale difficolt\u00e0 di esecuzione all'esordio del trattamento, l'autocorrezione viene tipicamente insegnata nella sua versione pi\u00f9 semplificata e poi progressivamente resa pi\u00f9 complessa e coerente con i disallineamenti vertebrali causati dalla scoliosi.\n\u00c8 intuitivo immaginare che l'autocorrezione potr\u00e0 avere il massimo dell'efficacia solo attraverso una modificazione lenta e costantemente volta alla sua applicazione integrata con le attivit\u00e0 della vita quotidiana.\nIl paziente dovr\u00e0 eseguire l'autocorrezione attivamente, senza aiuti esterni e dovr\u00e0 riuscire a mantenerla anche in situazioni \u201cdistraenti\u201d e sempre pi\u00f9 complesse. Questo, permette di superare il concetto di \u201cginnastica correttiva\u201d ed orientare alla realizzazione di una vera e propria \u201crieducazione neuromotoria\u201d mirata al rinforzo della stabilit\u00e0 vertebrale.\nGli esercizi rappresentano lo strumento che verr\u00e0 utilizzato per aumentare, progressivamente, la capacit\u00e0 del paziente di conservare l'autocorrezione.\nCambieranno regolarmente e verranno adattati rispetto alle esigenze individuali, in modo tale da fare un lavoro progressivamente pi\u00f9 complesso, annoiando il meno possibile il ragazzo, grazie alla loro estrema variabilit\u00e0.\nNel SEAS viene data grande importanza anche all'aspetto psicologico e vengono previsti regolari momenti di counseling familiare per tranquillizzare il paziente e i familiari, rinforzare la compliance e chiarire ogni dubbio che pu\u00f2 insorgere nel corso di un trattamento cos\u00ec lungo e difficile.\nL'approccio cognitivo- comportamentale, allargato alla famiglia, \u00e8 uno dei principi di base del SEAS, proprio perch\u00e9 l'intero nucleo familiare deve avere piena coscienza che tutto il team sta lavorando per ottenere il miglior risultato possibile.\nCome anticipato, nei pazienti con scoliosi minori, il primo obiettivo \u00e8 quello di cercare di evitare il corsetto. Nei casi un po' pi\u00f9 gravi, che necessitano l'uso dell'ortesi, gli esercizi non possono sostituirsi ad esso, ma devono lavorare in sinergia.\nSar\u00e0 proprio l'associazione dei due trattamenti che eviter\u00e0 gli effetti dannosi del corsetto e che permetter\u00e0 di aumentarne l'efficacia e di mantenere la stabilit\u00e0 del rachide.\nGli obiettivi specifici del trattamento si definiscono a seconda della fase di trattamento in cui ci si trova. All'inizio, quando le ore di corsetto sono tante, \u00e8 consigliato inserire nel programma anche degli esercizi mobilizzanti da effettuare senza corsetto, mirati a migliorare la mobilit\u00e0 della curva verso la correzione. In tal modo si facilita l'intervento correttivo del corsetto e si sfruttano al massimo le spinte correttive inserite all'interno. Pian piano, quando le ore iniziano a diminuire, \u00e8 fondamentale che il ragazzo impari a correggere attivamente le sue curve e che venga inserita l'autocorrezione anche nei gesti pi\u00f9 quotidiani, come, ad esempio camminando, scrivendo, leggendo un libro, saltando\u2026 Quindi, la scelta degli esercizi con o senza corsetto dipende dalla fase della terapia, dalla capacit\u00e0 del ragazzo di autocorreggersi e dalla rigidit\u00e0 della colonna vertebrale. Alla diminuzione delle ore di indossamento, gli esercizi diventano sempre pi\u00f9 importanti, per consolidare la correzione attiva, garantire il sostegno della colonna e il mantenimento del risultato raggiunto.\nCorsetti e busti.\nLa scelta dei corsetti va sempre adeguata in base alla localizzazione della curva, alla gravit\u00e0 della situazione, alle esigenze individuali del paziente ed essi devono essere costruiti da un tecnico ortopedico esperto in questo ambito lavorando in stretta collaborazione con un medico esperto in patologie vertebrali.\nLa tipologia da scegliere, le ore di indossamento e la durata della terapia vanno scelte in base alla situazione e agli obiettivi della terapia e all'uso del corsetto vanno sempre affiancati gli esercizi fisioterapici specifici.\nNelle ultime ricerche scientifiche \u00e8 stato visto che \u00e8 consigliabile proporre al paziente l'utilizzo di un sensore che rileva l'effettivo utilizzo del corsetto, perch\u00e9 \u00e8 stato verificato che il rapporto fra medico e il paziente si rinforza poich\u00e9 le scelte terapeutiche si basano su dati reali e quindi i dati ottenuti dal sensore possono essere utilizzati per facilitare l\u2019uso del corsetto. Esso permette di ottimizzare le terapie non il controllo del paziente visto che \u00e8 inserito nel corsetto con il consenso stesso del paziente, non a sua insaputa. Il dato pi\u00f9 sorprendente emerso fino ad ora \u00e8 che proprio i pazienti che hanno il maggior numero di ore di prescrizione sono i pi\u00f9 ligi. Inoltre esso aiuta i medici ad essere pi\u00f9 precisi nel prendere le migliori decisioni cliniche e avere una valutazione certa e affidabile della compliance dei propri pazienti consente di capire, con la massima correttezza, la reale efficacia dei corsetti.\nTra i corsetti pi\u00f9 usati troviamo il gesso Risser, il Lionese, lo Sforzesco per le curve pi\u00f9 importanti o rigide; nei casi pi\u00f9 lievi si possono usare i corsetti Sibilla-Ch\u00eaneau, il Lapadula.\nCorsetto Sforzesco.\nIl corsetto Sforzesco \u00e8 stato sviluppato nel 2004 dal dottor Negrini in collaborazione con il tecnico ortopedico Marchini, con l'obiettivo di trovare uno strumento correttivo per la scoliosi che permettesse di evitare l'uso del gesso. Il problema principale del gesso \u00e8 che risulta pi\u00f9 invasivo e meno tollerato dai ragazzi rispetto al corsetto. I risultati pubblicati successivamente in letteratura confermano che l'efficacia del corsetto Sforzesco sia paragonabile a quella del gesso, e superiore al corsetto Lyonese. Il corsetto Sforzesco si basa su un nuovo concetto chiamato SPoRT, acronimo inglese che sta per simmetrico, tollerabile, rigido, tridimensionale e attivo. se le spinte laterali.del.busto sono sbagliate si verifica un aggravamento della scoliosi.\nSimmetrico, in quanto dall'esterno il corsetto \u00e8 quasi perfettamente simmetrico per ottenere una bassa visibilit\u00e0 e il teorico buon aspetto corporeo. In contrapposizione alla simmetria estetica, al suo interno il corsetto agisce in maniera asimmetrica puntando a una correzione tridimensionale della deformit\u00e0.\nTollerabile, in quanto meno fastidioso, il corsetto essendo molto aderente si muove con il paziente, inoltre i movimenti delle braccia e delle gambe sono liberi. La sua invisibilit\u00e0 lo rende oltre che tollerato anche apprezzato dai pazienti. Questa tollerabilit\u00e0, implica che i pazienti avranno meno difficolt\u00e0 nell'indossarlo e quindi accetteranno pi\u00f9 facilmente una terapia gi\u00e0 di per s\u00e9 impegnativa. Grazie all'uso di un sensore di temperatura (Thermobrace) \u00e8 stato possibile riscontrare un'elevata adesione al trattamento da parte dei pazienti che indossavano il corsetto Sforzesco: risultati decisamente migliori rispetto a gran parte di quelli riportati in letteratura. Se seguiti da un team esperto e con gli strumenti efficaci, i ragazzi portano il corsetto e una migliore compliance al trattamento genera di conseguenza, una maggiore efficacia terapeutica.\nRigido, per il materiale scelto e per il fatto che le due valve sono fortemente connesse mediante una barra di alluminio. L'elevata rigidit\u00e0 permette una maggiore efficacia di spinta rispetto agli altri corsetti. I risultati oggi disponibili in letteratura dimostrano che il corsetto Sforzesco \u00e8 efficace quanto il gesso di Risser e che \u00e8 pi\u00f9 efficace del corsetto Lionese dopo 6 mesi di trattamento.\nTridimensionalit\u00e0, in quanto questo tipo di corsetto ha un'azione correttiva tridimensionale sul rachide; dal punto di vista tecnico si tratta di un'azione di spinta dal basso verso l'alto nei tre piani dello spazio, raggiunta mediante la costruzione dell'involucro, la collocazione delle spinte (che sono sollevanti e non a tre punti come negli altri corsetti), e la presenza dei driver (concetto introdotto per la prima volta con questo corsetto): il tutto consente il giusto orientamento delle forze correttive in un equilibrio complessivo, che consenta la miglior correzione nei tre piani dello spazio, senza la prevalenza di un piano rispetto all'altro. Altro concetto essenziale di questo corsetto \u00e8 che per avere l'azione sollevante agisce sulle pendenze (anche questo un concetto introdotto per la prima volta con questo corsetto) e non sulle curve.\nAttivo, in quanto il corsetto permette una totale libert\u00e0 nei movimenti per tutti e quattro gli arti e non impedisce alcun'attivit\u00e0 della vita quotidiana, ovviamente con l'esclusione della flesso-estensione della colonna, dei piegamenti laterali e delle rotazioni. Esclusi i primi giorni di adattamento, in seguito i pazienti sono in grado di fare qualsiasi attivit\u00e0, anche sportiva (a tal proposito si consiglia di guardare la pagina internet del * Concorsetto, un concorso organizzato da * ISICO per i ragazzi che usano il corsetto, con moltissimi pazienti che indossano lo Sforzesco e che riescono a fare le pi\u00f9 disparate attivit\u00e0 in totale libert\u00e0). In ogni momento in cui il paziente cercher\u00e0 di muoversi scorrettamente, egli ricever\u00e0 comunque una spinta uguale e contraria in senso opposto, che sar\u00e0 quindi correttiva.\nCorsetto Milwaukee.\nIl corsetto Milwaukee \u00e8 caratterizzato da una presa di bacino in polietilene, \"pelotte\" di compressione che esercitano delle spinte sui gibbi, aste verticali in lega leggera e collare. \u00c8 indicato per la cifosi, la scoliosi toracica, toraco lombare, a doppia curva e per il dorso curvo, sempre per curve comprese tra i 20 e 40 gradi Cobbs. \u00c8 un busto compressivo che non deforma la gabbia toracica, ma limita un poco la funzione respiratoria. Inoltre, il collarino rende questo corsetto dinamico; infatti, esso induce il paziente ad allontanare il capo dal collare. Il risultato \u00e8 il rafforzamento della muscolatura del tronco. Le indicazioni sono riconducibili fondamentalmente a curve cervicodorsali e nella prima infanzia\nIn altri casi \u00e8 preferibile ricorrere ad altre ortesi in quanto quest'ultimo per la presenza del collare, e quindi per la mancata occultabilit\u00e0, \u00e8 mal tollerato psicologicamente.\nInoltre gli elementi dinamici (spinte) aggiungibili sulla struttura di base, non garantiscono un buon modellamento dei gibbi.\nLa durata del trattamento deve essere posologicamente commisurata al grado di deformit\u00e0, nel senso che deve essere sufficientemente protratta nel tempo cio\u00e8 fino a maturit\u00e0 scheletrica, ed erogata quotidianamente per un sufficiente numero d'ore: dalle 23 ore su 24, alle 8 ore su 24 in fase di divezzamento dall'ortesi, con verifiche oggettive della stabilit\u00e0 della/e curva/e. Altro modello di Milwaukee \u00e8 il modello ribassato, usato nella scoliosi toracica semplice bassa\u00a0\u2013 apice T9\u00a0\u2013 e nella scoliosi toraco-lombare. Identico al precedente busto, per l'eliminazione dell'anello cervicale si rende pi\u00f9 accettato dal paziente perch\u00e9 pi\u00f9 facilmente occultabile.\nhttp://www.ortopediagrupposanitas.com/polopoly_fs/1.14508754.1381486096!/httpImage/img.JPG_gen/derivatives/landscape_490/img.JPG \nCorsetto Boston.\nIl Boston pu\u00f2 essere considerato come uno sviluppo del tutore Milwaukee. Presenta infatti le stesse indicazioni ma \u00e8 privo di collare.\nhttp://www.officineortopedichemilano.it/upload/foto/816429.jpg\nCorsetto P.A.S.B. (progressive action short brace)\n\u00c8 un nuovo corsetto ortopedico per la cura della scoliosi della colonna, ideato dal Prof Lorenzo Aulisa nel 1976 che ha la particolarit\u00e0 di essere modellato in modo da lasciare liberi quei movimenti del tronco che agiscono in modo correttivo sulla colonna questo ha suscitato negli ultimi anni un notevole interesse fra gli specialisti per i vantaggi che offre rispetto a quelli tradizionali.\nIl \"P.A.S.B.\" (progressive action short brace, in italiano: corsetto corto ad azione progressiva), \u00e8 adatto per il trattamento delle scoliosi \"basse\" (quelle che interessano le vertebre dorso-lombari o lombari) ed \u00e8 costruito con una geometria asimmetrica tale da consentire ogni movimento del tronco che sia utile alla correzione della curva, ostacolando tutti gli altri\".\nQuesto corsetto, in pratica, corregge la curva non soltanto sfruttando le forze esterne (proprie del corsetto), ma anche quelle interne, prodotte dai movimenti consentiti.\nhttp://www.scoliosisjournal.com/content/7/1/6\nCorsetto Lapadula.\nIl modello Lapadula (messo a punto dal Dott. Ettore Lapadula negli anni sessanta del secolo scorso) un corsetto monovalva basso realizzato in polietilene, che avvolge il tronco dalla linea sottomammaria all'inguine e posteriormente da D5 sino ai glutei.\nhttp://www.ortopediacoam.it/images/LAPADULA3.jpg\nTrova indicazione nelle curve lombari, nelle curve dorsolombari e fino a 30\u00b0 Cobb, con buona riducibilit\u00e0 della curva\nLa chiusura \u00e8 anteriore mediana, pu\u00f2 essere sormontato da un telaio metallico all'altezza del manubrio sternale, che evita la fuga anteriore del tronco. La spinta \u00e8 realizzata con cuscinetti di plastazote opportunamente sagomati e posizionati sul tronco del paziente.\nQuesto corsetto in Altuglass, con lamine dello spessore di almeno 4\u00a0mm, rappresenta l'ideale prosecuzione della cura dopo corsetti inamovibili tipo Risser, ma pu\u00f2 essere utilizzato da solo all'esordio in curve scoliotiche fino a 35\u00b0 Cobb, in curve estese cranialmente fino a D4, con gibbosit\u00e0 fino a 20\u00a0mm\nCorsetto Lionese.\nIl modello Lionese consta di una presa di bacino a due valve laterali e da due ascellari, incernierati posteriormente ad un montante metallico longitudinale mediano e solidarizzati anteriormente da un montante analogo con uno scudetto imbottito davanti al manubrio sternale, all'estremit\u00e0 superiore.\nAl \" telaio\" sono aggiunte le spinte incernierate posteriormente e raccordate con outrigger che segue l'inclinazione costale che consente una modulabilit\u00e0 della spinta stessa. Tale corsetto \u00e8 di difficile costruzione e va realizzato da tecnici esperti; richiede, inoltre, un adattamento antropometrico ottimale.\nCorsetto Riviera.\nIl Riviera \u00e8 usato per il trattamento incruento della scoliosi lombare e della scoliosi toraco-lombare con vertebra apicale su T12.\nLe forze correttive di questo semplice tutore agiscono in tre punti:\n1\u00b0 punto = la pelota sull'apice del gibbo\n2\u00b0 punto = la presa pelvica\n3\u00b0 punto = il supporto sottoascellare dal lato opposto\nI principi meccanici si ispirano a quelli del busto\u00a0MW, fornendo un'azione correttiva sia passiva che attiva. Il dettaglio particolarmente importante \u00e8 il modellamento del montante laterale dal lato opposto alla pelotta laterale, in modo da consentire la traslazione del tronco indotta dalla pelotta stessa con la sua pressione. Un'eventuale pelotta toracica previene un possibile aggravamento della curva di compenso toracica a volte favorito dalle forze che agiscono sulla curva principale.\nNon essendovi ampie zone di contatto rigido con il torace il busto non \u00e8 causa di\u00a0\u2013 deformit\u00e0 toraciche\u00a0\u2013 verticalizzazione di coste\u00a0\u2013 diminuzione della capacit\u00e0 respiratoria.\nDi facile occultabilit\u00e0, non determina danno estetico ed \u00e8 quindi facilmente accettato dai pazienti e familiari.\nCorsetto Cheneau.\nIl modello Cheneau \u00e8 un corsetto monovalva in polietilene che si differenzia dal precedente perch\u00e9 \u00e8 pi\u00f9 alto, arriva, infatti, fino a D4 e le parti ascellari si prolungano anteriormente e sono raccordate da un tirante modulare. L'ortesi \u00e8 utilizzata anche per l'immobilizzazione di pazienti che hanno subito fratture e interventi chirurgici. Non presenta parti metalliche, eccetto, eventualmente, una staffa di fissaggio anteriore e i punzoni per il fissaggio delle cinghie di regolazione.\nEsso trova indicazione:\n consente il controllo di una curva dorsale, .\nCorsetti inamovibili.\nIl corsetto gessato proposto da Risser sin dagli anni trenta \u00e8 utile in particolare per vincere la resistenza opposta da curve rigide, con raggio di curvatura relativamente breve e sensibile componente di rotazione. Il paziente viene posto su di un particolare \"letto\" in posizione supina e ad anche flesse. Concetto fondamentale della correzione \u00e8 quello di agire con spinte che facendo fulcro sull'apice della curva agiscano in deflessione, provocando una correzione della rotazione della deviazione laterale. Il corsetto gessato nel suo schema classico viene confezionato in due parti distinte che vengono poi riunite per riportare il rachide a una situazione di rettilineit\u00e0.\nCorsetto modello E.D.F..\nPer quanto riguarda il modello E.D.F, terminato il periodo di preparazione della durata di una decina di giorni si confeziona il corsetto gessato secondo la tecnica di Cotrel che permette una triplice azione di elongazione, derotazione e deflessione laterale (E.D.F.). Il paziente viene posto sul lettino con il bacino fissato da fasce di tela che s'incrociano sopra le creste iliache ed in trazione al capo per mezzo di una mentoniera. L'elongazione viene controllata da un dinamometro con valori di trazione corrispondenti ad 1/3 del peso corporeo. Si confeziona il corsetto gessato e prima che faccia presa si applicano le bende di derotazione e la benda di fissazione scapolare a tre capi.\nQuando il gesso \u00e8 asciutto viene ampiamente fenestrato anteriormente, lasciando una spinta sulla gibbosit\u00e0 costale anteriore e posteriormente a livello della concavit\u00e0 della curva dorsale per permettere l'espansione della parte depressa del torace. Man mano che si forma uno spazio libero tra spinta gessata e parete toracica della parte della convessit\u00e0 della curva si aggiungono feltri per ridurre gradualmente la gibbosit\u00e0. Le spalle vengono tagliate asimmetricamente per permettere la retroposizione dal lato convesso e l'anteposizione dal lato concavo. Vengono confezionati 2-3 corsetti gessati per un periodo totale di sei-otto mesi.\nCorsetto Spinecor.\nUn particolare attenzione \u00e8 da dedicare al moderno tipo di corsetto amovibile chiamato Spinecor, nato nel '93 in Canada, presso il St. Justine Hospital di Montr\u00e9al, a seguito di una ricerca sull'eziopatogenesi della scoliosi. \u00c8 utilizzato in maniera selettiva nelle scoliosi adolescenziali per curve lievi tra i 20\u00b0 e i 30\u00b0 e fino a 35\u00b0 e per ritardare, nelle scoliosi giovanili, l'indossamento del corsetto rigido ma al tempo stesso fornire gi\u00e0 una terapia efficace.\nLo Spinecor \u00e8 un corsetto dinamico basato sul principio del Movimento Correttivo Spinecor che viene insegnato e mantenuto nel tempo attraverso una specifica fasciatura elastica.\nRispetto agli esercizi il Sistema SpineCor ha una maggiore efficacia terapeutica (migliori risultati) e di risparmio di tempo (gli esercizi vanno comunque effettuati, ma con minor frequenza), uno svantaggio in termini di invasivit\u00e0 e di costo iniziale.\nRispetto al corsetto rigido il Sistema SpineCor \u00e8 praticamente invisibile (una maglietta sotto i vestiti\u2026) e consente tutti i movimenti del tronco; inoltre, richiede esercizi compensativi meno assidui perch\u00e9 ha un impatto negativo minore a livello fisico (nonch\u00e9, ovviamente, psicologico); lo svantaggio \u00e8 la minore efficacia complessiva e il fatto che il follow-up richiede un controllo pi\u00f9 ravvicinato e assiduo e un maggior numero di radiografie.\nLo svantaggio in termini assoluti rispetto ai corsetti tradizionali, \u00e8 che, come per gli apparecchi ortodontici e gli occhiali da vista, non esiste al momento la possibilit\u00e0 di avere un rimborso da parte del Sistema Sanitario Nazionale n\u00e9 risulta mutuabile, nonostante sia anch'esso rivolto a pazienti minorenni, come avviene per gli altri corsetti tradizionali; essendo una prestazione sanitaria, il costo pu\u00f2 comunque essere dedotto dalla dichiarazione dei redditi.\nLa prescrizione del sistema Spinecor deve essere effettuata da un medico specialista. La sua collocazione terapeutica si pone tra la prescrizione di soli esercizi e la prescrizione di un corsetto rigido. Di conseguenza, \u00e8 appropriato in particolare per questi gruppi di pazienti affetti da scoliosi:\nTrattamento chirurgico.\nDa alcuni la chirurgia viene indicata nei casi in cui gli altri rimedi non abbiano portato a miglioramenti e soltanto quando la curva scoliotica raggiunga i 45-50\u00b0. Ad alcuni adolescenti viene proposto l'intervento dopo aver indossato corsetti in gesso ed in plastica per pi\u00f9 di sei anni.\nL'intervento viene effettuato prima dei diciotto anni d'et\u00e0 e consiste in un innesto nella zona bersaglio di tessuto osseo, autoplastico endogeno o esogeno (banca dell'osso), per correggere il tratto anormale e portare alla maturazione della artrodesi.\nSe l'intervento viene effettuato prima dei diciotto anni d'et\u00e0 significa che il consenso viene dato dai genitori e non dal soggetto interessato che raggiunta l'et\u00e0 adulta potrebbe rammaricarsi dell'evento. Dopo l'intervento si pu\u00f2 ottenere un incremento notevole della statura, pi\u00f9 il soggetto \u00e8 alto pi\u00f9 consistente sar\u00e0 l'aumento, post-operatorio, di cm dovuto al recupero della deviazione della colonna vertebrale. Il dolore post-operatorio \u00e8 elevato ma parzialmente controllabile.\nEsiste un trattamento neurochirurgico eziologico, la Sezione del Filum terminale, che elimina la causa e arresta o riduce l\u2019evoluzione ulteriore della curvatura scoliotica. Tutto ci\u00f2 \u00e8 indicato nei casi di scoliosi idiopatica in cui si conferma, con un esame completo di Risonanza Magnetica della colonna, che la patologia \u00e8 dovuta alla forza di trazione anomala provocata dal legamento del Filum terminale, quando questo \u00e8 eccessivamente teso (nella maggior parte dei casi per motivi congeniti). Il trattamento di Sezione del Filum terminale nella Scoliosi Idiopatica si applica anche qualora non associata a Sindrome d\u2019Arnold Chiari I e/o Siringomielia: arresta l\u2019avanzare della scoliosi quando ancora non vi influisce anche la forza di gravit\u00e0 (sotto i 40-50 gradi di curvatura), e previene alcuni rischi e complicazioni della fissazione vertebrale quando la scoliosi \u00e8 gi\u00e0 superiore a 50 gradi ed \u00e8 necessario stabilizzare la colonna successivamente.\nPrognosi.\nUno studio basato su un \"follow-up\" di 50 anni e pubblicato sul \"Journal of American Medical Association\" nel 2003, ha affermato che la salute fisica, incluse le funzioni cardiopolmonari e neurologiche e mentali dei pazienti con scoliosi idiopatica non trattata sono paragonabili a quelli della popolazione generale. La scoliosi che interferisce con le normali funzioni sistemiche \u00e8 \"rara\".\nI pazienti che presentano scoliosi, e non sottoposti a trattamenti, hanno tassi di mortalit\u00e0 simili agli individui con colonna vertebrale normale, e, inoltre, si sono dimostrati in grado di condurre una vita normale fino a 50 anni dopo la diagnosi iniziale. In un precedente \"follow-up\" seguito dall'Universit\u00e0 dello Iowa, il 91 per cento dei pazienti con scoliosi idiopatica possedeva una normale funzione polmonare e la loro aspettativa di vita era del 2% superiore a quella della popolazione in generale.\nScoliosi in et\u00e0 adulta.\nQuando la terapia per la scoliosi termina il medico fa due raccomandazioni: attivit\u00e0 fisica regolare e visite mediche di controllo con cadenze definite in base all\u2019entit\u00e0 della scoliosi.\nLa scoliosi in et\u00e0 adulta non impedisce di condurre una vita normale: questo per\u00f2 non significa dimenticare di avere una patologia. La scoliosi in et\u00e0 adulta pu\u00f2 rimanere perfettamente stabile e non provocare nessun problema, tuttavia, a fronte di una scoliosi importante, vanno fatti controlli ogni 1-2 anni e radiografie ogni 4-5 anni (sempre in accordo con il medico specialista). Monitorare la malattia significa attuare quella che \u00e8 la prima e pi\u00f9 efficace forma di terapia: la prevenzione. \u00c8 consentito qualunque sport a livello amatoriale praticato con regolarit\u00e0, mentre \u00e8 bene che sia il medico specialista ad accordare il permesso per l\u2019attivit\u00e0 agonistica.\nIn et\u00e0 adulta, se la scoliosi supera i 30\u00b0 \u00e8 possibile che possa gradualmente peggiorare a causa di un \u201ccollasso\u201d, cio\u00e8 un cedimento in direzione delle curve, determinandone nel lungo termine un aggravamento. Lo sport, consentendo di mantenere un migliore tono muscolare, \u00e8 il primo freno a questo collasso. Inoltre un fisico ben allenato non corre alcun rischio di mal di schiena, proprio come succede per chi ha la schiena allineata.\nPossibili peggioramenti, tanto pi\u00f9 probabili quanti pi\u00f9 sono i gradi di scoliosi, non possono essere recuperati, possono solo essere prevenuti. In particolare, dagli studi pi\u00f9 recenti, ci\u00f2 che pare nuocere di pi\u00f9 agli adulti con scoliosi \u00e8 la tendenza negli anni a \"cadere in avanti\".\nAnche questa tendenza deve essere contrastata per tempo, semplicemente monitorando che non succeda, o dando consigli per la gestione della quotidianit\u00e0 ed esercizi specifici se inizia a presentarsi. Una volta che la scoliosi si \u00e8 aggravata in modo significativo o che il tronco si \u00e8 sbilanciato molto in avanti, il recupero diventa difficile. Di solito il campanello di allarme sono i dolori, o la difficolt\u00e0 a stare a lungo in piedi o camminare.\nQuando la scoliosi peggiora lo sport da solo potrebbe non essere sufficiente. Per stabilizzare la colonna e cercare di evitare la chirurgia sono utili esercizi fisioterapici specifici per la scoliosi: bisogna rivolgersi a un fisioterapista esperto in grado di preparare un piano di esercizi che comprendano un movimento complesso di correzione della curva. Il paziente deve eseguire periodicamente gli esercizi e abituarsi a ripetere questo movimento fino a riuscire a mantenerlo in modo spontaneo nella vita quotidiana.\nScoliosi e nuoto.\nIn passato, si riteneva che il nuoto - in quanto praticato in assenza di gravit\u00e0 - fosse lo sport pi\u00f9 adatto per i soggetti scoliotici. L'evidenza scientifica non supporta l'assunto.\nGeyer, in un suo articolo del 1986, affermava che, nelle scoliosi toraciche con gibbo superiore ai 10 millimetri, il nuoto \u00e8 dannoso in quanto la pressione dell\u2019acqua e la respirazione forzata determinano un meccanismo definito auto-deformante.\nTale disciplina sportiva, dunque, non \u201ccura\u201d la scoliosi e risulta in alcuni casi addirittura controindicata e certamente inutile ai fini del riequilibrio posturale trattandosi di attivit\u00e0 mobilizzante e in ridotto carico gravitazionale.\nIn buona sostanza, il nuoto non pu\u00f2 essere prescritto in presenza di scoliosi. Non si pu\u00f2 creare l\u2019illusione di una sua miracolistica efficacia poich\u00e9, al pari di qualunque altra attivit\u00e0 sportiva, \u00e8 privo di un qualsivoglia effetto rieducativo-compensativo."}
{"id": "701243", "revid": "5695", "url": "https://it.wikipedia.org/wiki?curid=701243", "title": "Algeria", "text": "LAlgeria (: ; ; in berbero: , \"Dzayer\"), ufficialmente Repubblica Democratica Popolare di Algeria, \u00e8 uno Stato dell'Africa del nord, appartenente al Maghreb, in gran parte occupato dal deserto del Sahara. La sua capitale, Algeri, \u00e8 eccentrica rispetto alla totalit\u00e0 del territorio e si situa all'estremo nord. Il suo nome identifica anche quello dell'intero paese.\nIn termini di superficie \u00e8 il pi\u00f9 grande Stato del continente africano, dal 9 luglio 2011, quando il Sudan del Sud \u00e8 diventato indipendente dal Sudan; \u00e8 inoltre il pi\u00f9 grande Stato del mondo arabo nonch\u00e9 il decimo Stato pi\u00f9 esteso della Terra. Confina a nord con il mar Mediterraneo, mentre le frontiere terrestri si dividono con la Tunisia a nord est, la Libia a est, il Niger a sud est, la Mauritania, il Mali e il Marocco ad ovest.\nL'Algeria \u00e8 membro dell'Unione Africana e della Lega araba dal momento della sua indipendenza dalla Francia nel 1962, fa parte dell'OPEC dal 1969 e ha contribuito attivamente alla creazione, nel 1988, dell'Unione del Maghreb Arabo (UMA).\nCostituzionalmente, l'Algeria \u00e8 definita come un paese (nell'ordine) musulmano, arabo e berbero.\nNome.\nCome si comprende facilmente dall'assonanza, questa nazione nordafricana prende il nome dalla sua capitale Algeri, citt\u00e0 fondata dai Berberi sulle rovine di una citt\u00e0 romana; questa citt\u00e0 vede la presenza nelle sue acque antistanti di alcuni grossi scogli (in arabo definiti \"al-Jaz\u0101\u02beir\", \"le isole\"), da cui il nome.\nStoria.\nLa storia dell'Algeria fu, fin dall'antichit\u00e0, fortemente legata alle vicende dell'area del Mediterraneo. Controllata in successione da Numidi, Fenici, Cartaginesi, Romani, Vandali, Bizantini e varie dinastie berbere, la regione divenne parte dell'impero ottomano, per entrare poi nei domini francesi durante il colonialismo. Come per molti altri Stati, l'indipendenza (ottenuta nel 1962) fu seguita da un lungo periodo di instabilit\u00e0 politica durante gli anni Novanta del secolo scorso, che al giorno d'oggi ha trovato una sua stabilit\u00e0.\nGeografia.\nMorfologia.\nI confini dell'Algeria includono un'ampia regione, che in epoca ebbe un'amministrazione indipendente. La zona pi\u00f9 vitale del paese \u00e8 certamente il Maghreb, che costituisce un settimo del territorio nazionale. Nel Maghreb confluiscono due sistemi di rilievi e pieghe, formatisi in due fasi dell'orogenesi alpina: l'Atlante Telliano e l'Atlante sahariano.\nL'Atlante Sahariano, pi\u00f9 antico del Tell (Paleozoico), ha subito fenomeni erosivi pi\u00f9 significativi e raggiunge quindi altitudini inferiori. Le brevi catene di Ksour (\"palazzi\" in arabo), Amour, Ouled Nayl non oltrepassano i 2000\u00a0m di altezza. Fanno eccezione i massicci dell'Aur\u00e8s (2328\u00a0m) e dell'Ahaggar (3000\u00a0m). All'interno si trova una successione di altopiani che variano in altezza fra i 600 e i 1200\u00a0m; pi\u00f9 estesi a ovest, a est si uniscono alle catene del Tell per proseguire verso la Tunisia. Geomorfologicamente, l'Atlante Sahariano \u00e8 caratterizzato da uno zoccolo archeozoico di rocce cristalline (predominanti micascisti e gneiss).\nA pi\u00f9 riprese il mare \u00e8 penetrato nella zona, per cui le rocce pi\u00f9 antiche sono coperte da strati sedimentari calcarei, arenarie e argille. Lo zoccolo cristallino emerge invece in corrispondenza dell'Ahaggar, che a tratti appare coperto da formazioni laviche basaltiche. L'importante degradazione meteorica subita dalla regione, e la conseguente frammentazione delle rocce superficiali, hanno portato a una morfologia desertica fra le pi\u00f9 peculiari del mondo, con superfici rocciose erose dal vento (Hamad di Tademait) alternate ad aree sabbiose (Grande Erg Occidentale e Orientale) e ciottolose.\nIdrografia.\nLa rete idrografica algerina, come quella di gran parte dell'Africa mediterranea, \u00e8 molto povera e limitata alla zona costiera. Gli unici fiumi a corso perenne sono quelli che da sud sfociano nel Mediterraneo (Tafna e Soummam). Essi raggiungono per\u00f2 solo modeste lunghezze. Dai rilievi dell'Atlante hanno origine corsi d'acqua a carattere torrentizio, che spesso non raggiungono il mare a causa della forte evaporazione, oppure vanno ad alimentare dei laghi salati chiamati \"shott\" che, trascritti alla francese, diventano \"chott\", e oasi.\nLa povert\u00e0 d'acqua \u00e8 alla base di uno dei gravi problemi che colpiscono la regione: la desertificazione, cio\u00e8 la progressiva estensione verso nord delle terre desertiche. Per\u00f2 in Algeria \u00e8 in corso un programma di difesa contro il deserto: si sta ergendo una barriera di cipressi e pini, lunga 1500\u00a0km e larga 20\u00a0km, per frenare questo fenomeno.\nClima.\nPur appartenendo all'area climatica mediterranea, il Maghreb esibisce le caratteristiche tipiche di questo clima solo sulla costa. Ad Algeri, per esempio, la temperatura media annua si aggira sui 18\u00a0\u00b0C (media invernale 12\u00a0\u00b0C, estiva 24\u00a0\u00b0C) mentre presso l'alto Chelif si registrano gelate invernali e temperature estive fino a 47\u00a0\u00b0C. Le precipitazioni sono in gran parte determinate dall'interazione fra le masse d'aria oceaniche, umide, e quelle secche continentali, di provenienza sahariana. Sul versante esterno del Tell, in alcune zone, cadono fino a 1000\u00a0millimetri di pioggia annua; negli altopiani interni i valori scendono a 300-400, per risalire solo sui pendii dell'Atlante sahariano. Nella zona sahariana il clima \u00e8 estremamente arido, con escursioni termiche sia stagionali che giornaliere fortissime. Le precipitazioni sono inferiori ai 10\u00a0mm annui, con poche eccezioni (per esempio l'Ahaggar, con 200\u00a0mm).\nPopolazione.\nDemografia.\nGli abitanti di questo paese risultano essere con una densit\u00e0 di 16 abitanti per km\u00b2. La popolazione algerina \u00e8 quasi quadruplicata nell'ultimo mezzo secolo, dato che nel 1960 gli abitanti erano 10,9 milioni. Gli abitanti residenti in Francia sono circa . di cui tunisini 4 milioni. (fonte, US Census Bureau).\nDi questi il 99% \u00e8 composto da arabi e berberi (in particolare cabili e tuareg).\nEtnie.\nLa maggior parte della popolazione algerina \u00e8 composta da una base etnica berbera, arricchita col passare dei secoli da elementi fenici, romani, bizantini, turchi e soprattutto arabi, infatti molti degli algerini si possono definire berberi arabizzati. Inoltre sono presenti i discendenti dei rifugiati musulmani cacciati dalla Spagna agli inizi del XVI secolo. Una discreta parte degli algerini discende invece dai turchi, la cui presenza risale al periodo ottomano (questa comunit\u00e0 \u00e8 nota con l'espressione \"koulougli\").\nOltre alla popolazione berbera e araba l'Algeria presenta minoranze storicamente rilevanti. Si tratta della comunit\u00e0 ebraica (discendente sia da ebrei indigeni che dai sefarditi immigrati nel XV secolo) e di quella pieds-noirs. I pieds-noirs europei erano di discendenza prevalentemente francese, corsa, spagnola, italiana e maltese e divennero il gruppo dominante nel paese durante il periodo coloniale francese. Il termine \"pieds-noirs\" includeva talvolta anche la locale comunit\u00e0 ebraica. In seguito all'indipendenza dell'Algeria la stragrande maggioranza delle comunit\u00e0 europee ed ebraiche abbandonarono il paese per trasferirsi in Francia. Oggi europei ed ebrei raggiungono insieme solamente l'1% della popolazione algerina.\nLingue.\nLe lingue ufficiali del paese sono l'arabo e, dopo molti anni di battaglia e di politica di arabizzazione, il berbero, a seguito della riforma costituzionale. Il francese, residuo del periodo coloniale e largamente diffuso, \u00e8 utilizzato prevalentemente nei centri urbani, dalle classi pi\u00f9 agiate e in ambito economico.\nReligioni.\nLa maggior parte della popolazione (all'incirca il 99%) \u00e8 di fede islamica. Il restante 1% si divide tra cattolici ed ebrei.\nOrdinamento dello Stato.\nSecondo la Costituzione (del 1976, modificata nel 1979 ed emendata nel 1988, 1989, 1996 e 2016), l'Algeria \u00e8 una repubblica presidenziale democratica, sebbene di fatto i militari esercitino ancora una grande influenza. La costituzione consente libert\u00e0 di organizzazione dei partiti politici, purch\u00e9 approvati dal Ministero dell'interno che verifica che non siano su base confessionale, linguistica, razziale o regionale e che non ammettano n\u00e9 la violenza n\u00e9 influenze straniere.\nIl Presidente della Repubblica \u00e8 eletto a suffragio universale, diretto e segreto per un mandato di 5 anni rinnovabile; \u00e8 il capo\nInoltre\nIl potere esecutivo \u00e8 ripartito tra Presidente e Primo ministro. Quest'ultimo gestisce i rapporti del governo con il Parlamento in base a un programma di governo (se sfiduciato deve dimettersi, ma la sfiducia successiva a due primi ministri comporta lo scioglimento del parlamento) e gestisce l'attuazione delle norme e l'amministrazione pubblica.\nIl potere legislativo \u00e8 bicamerale asimmetrico: l'Assemblea popolare nazionale conta 389 eletti a suffragio universale diretto per un mandato di 5 anni, mentre il meno potente Consiglio nazionale conta 144 membri, 2/3 individuati indirettamente dagli eletti nei consigli locali e per \u2153 designati dal presidente, per un mandato di 6 anni (rinnovato per met\u00e0 ogni tre anni). Il parlamento controlla l'azione del governo e approva le leggi; il diritto d'iniziativa legislativa spetta al capo del governo oltre che ai deputati (in numero minimo di 20).\nIl potere giudiziario \u00e8 costituito da magistrati di nomina presidenziale.\nSuddivisioni storiche e amministrative.\nL'Algeria \u00e8 divisa in 48 \"wil\u0101y\u0101t\" (province), ciascuna delle quali \u00e8 suddivisa in d\u0101\u02beira, 548 per tutto il paese, a loro volta suddivisi in comuni, 1541, che rappresentano il terzo livello di suddivisione amministrativa del paese.\nLa provincia prende il nome dalla citt\u00e0 che ne \u00e8 il capoluogo, cos\u00ec come le \"da\u02beira\" (circoscrizioni) e le \"baladiyy\u0101t\" (comuni) prendono il nome dai loro capoluoghi. I governatori sono nominati dal Presidente e rispondono al ministro dell'Interno.\nCitt\u00e0 principali.\nLe citt\u00e0 pi\u00f9 popolose dell'Algeria sono la capitale Algeri, che \u00e8 l'unica con oltre due milioni di abitanti, Orano, che ha circa abitanti, Costantina, Annaba e Blida.\nIstituzioni.\nOrdinamento scolastico.\nL'Algeria indipendente ha al suo attivo un'imponente trasformazione delle strutture scolastiche del Paese, che ha rivalutato le sue radici arabo-islamiche pur senza trascurare le necessit\u00e0 dettate dal mondo contemporaneo. L'istruzione (impartita nella lingua ufficiale del Paese, l'arabo) \u00e8 obbligatoria e gratuita per nove anni, partendo dai sei anni fino ai 15. Le scuole elementari durano sei anni e forniscono una preparazione di base. Anche le scuole secondarie durano complessivamente sei anni, ma si articolano al loro interno in due microcicli triennali, di cui solo il primo \u00e8 obbligatorio. Il secondo triennio fornisce un'educazione di indirizzo e prepara gli studenti all'educazione superiore, impartita nelle universit\u00e0 e nei numerosi istituti superiori (principalmente con indirizzo tecnico, agricolo o professionale) presenti nel Paese. Istituti universitari si trovano ad Algeri, Orano e Costantina; molti studenti, per\u00f2, frequentano universit\u00e0 straniere, soprattutto francesi.\nForze armate.\nNegli ultimi anni, l'Algeria sta potenziando sempre di pi\u00f9 il suo settore militare, spendendo circa il 6% del budget in spese militari; \u00e8 la seconda potenza militare pi\u00f9 significativa dell'intero continente africano, dopo l\u2019Egitto.\nL'esercito conta circa 110 000 uomini, la marina circa 6 000.\nL\u2019Algeria pu\u00f2 contare anche su un'efficiente forza aerea che a sua volta \u00e8 formata da circa 14 000 uomini, mentre sono circa 8 000 gli uomini della Difesa Aerea Territoriale attualmente in servizio.\nPolitica.\nPolitica interna.\nL'Algeria (ufficialmente \"Repubblica Democratica Araba di Algeria\") \u00e8 stata retta dal 1999 al 2019 dal presidente Abdelaziz Bouteflika.\nUno studio del 2010 della Freedom House di Washington ha sancito che l'Algeria non \u00e8 un paese libero, che non vi \u00e8 libert\u00e0 di stampa e che non \u00e8 una democrazia elettorale fino alla Primavere arabe, quando il popolo algerino si ribell\u00f2.\nNelle elezioni presidenziali svoltesi il 17 aprile 2014 Abdelaziz Bouteflika \u00e8 stato eletto Presidente per la quarta volta.\nNelle ultime elezioni parlamentari svoltesi il 4 maggio 2017 il Fronte di Liberazione Nazionale \u00e8 risultato il partito maggiormente votato (25,67%).\nPolitica estera.\nFa parte dell'Unione Africana (2002), della Lega Araba (1962), dell'Unione del Maghreb Arabo (1989), dell'Organizzazione della Conferenza Islamica (1969), del Movimento dei Non-Allineati (1961) e dell'OPEC (1969).\nEconomia.\nL'Algeria ha avuto a lungo un'economia ispirata al socialismo di stato. A partire dagli anni novanta il governo ha iniziato la transizione verso l'economia di mercato.\nIl settore energetico, in particolare l'estrazione dei combustibili fossili, costituisce l'ossatura dell'economia algerina, generando circa il 30% del prodotto interno lordo e oltre il 95% del valore delle esportazioni.\nIl paese \u00e8 il 17\u00ba al mondo per riserve petrolifere, stimate in 12,2 miliardi di barili. Altres\u00ec abbondanti le riserve di gas: con oltre 4500 miliardi di metri cubi l'Algeria \u00e8 al decimo posto al mondo.\nAgricoltura.\nL'agricoltura, condizionata dalla bassa produttivit\u00e0, non ha un ruolo importante nell'economia algerina: pi\u00f9 della met\u00e0 del fabbisogno alimentare viene soddisfatto dalle importazioni.\nLe principali coltivazioni forniscono grano, orzo, avena, patate, olive, uva, arance e datteri. Alla base dell'allevamento stanno ovini e caprini, ma anche bovini, cammelli e volatili. La silvicoltura fornisce legna, cortecce per la concia delle pelli e sughero.\nImportante la pesca: la flotta algerina cattura tonno, pesce spada, sardine, acciughe e crostacei.\nCommercio estero.\nLa bilancia commerciale dell'Algeria resta fortemente dipendente dal reddito generato dalla vendita di petrolio e gas, che nel 2007 da sola costituiva oltre il 97% delle esportazioni totali.\nNel 2007, il volume delle esportazioni \u00e8 stato pari a 63,3 miliardi di dollari contro i 26,1 miliardi di importazioni, con un surplus di 37,17 miliardi di dollari. Il principale partner commerciale dell'Algeria \u00e8 l'Unione Europea, verso la quale si \u00e8 registrato pi\u00f9 della met\u00e0 del commercio estero algerino; tra i singoli stati, gli Stati Uniti sono al primo posto con un volume di scambi di 19 miliardi di dollari, seguiti da Italia e Spagna.\nTurismo.\nLo sviluppo del settore del turismo in Algeria \u00e8 stato ostacolato dalla mancanza di strutture ricettive, ma dal 2004 un'ampia strategia di sviluppo turistico \u00e8 stata messa in atto, con conseguente innalzamento degli standard qualitativi delle pi\u00f9 moderne strutture ricettive.\nIl paese conta sette siti dichiarati Patrimonio dell'umanit\u00e0 dall'UNESCO. Tra questi Dj\u00e9mila, dove sono stati ritrovati i resti dell'antica citt\u00e0 romana di \"Cuicul\", e la qasba di Algeri, entrata a far parte del patrimonio nel 1992.\nAmbiente.\nFlora.\nLa vegetazione naturale \u00e8 rappresentata nel Tell dalla tipica macchia mediterranea, dagli agrumi e dagli ulivi; nelle parti pi\u00f9 elevate e climaticamente favorite si estendono foreste la cui superficie \u00e8 stata ridotta dall'opera dell'uomo in cerca di legname per i vari usi e di nuove terre da coltivare. Prevalgono le specie arboree a fogliame persistente, pi\u00f9 capaci di conservare l'umidit\u00e0 acquisita nella stagione piovosa; dove invece le precipitazioni sono insufficienti a mantenere specie arboree, prevalgono arbusti e cespugli, in una formazione vegetale detta \u00abboscaglia di giuggioli\u00bb.\nLa steppa \u00e8 caratterizzata da piante, erbacee e legnose, raccolte a macchie pi\u00f9 o meno fitte; secondo la natura del suolo prevale l'alfa (\"Stipa tenacissima\"), l'artemisia (\"Artemisia herba alba\"), o il drinn (\"Aristida pungens\") nelle zone sabbiose.\nCaratteristica del deserto, che occupa l'85% del territorio algerino, \u00e8 l'assenza totale di vegetazione in vaste estensioni. Nessuna pianta permanente, infatti, per quanto possa ingegnarsi a difendersi contro l'aridit\u00e0, pu\u00f2 sopravvivere nei lunghi intervalli fra una precipitazione e l'altra; l'erba cresciuta subito dopo la pioggia resiste in vita soltanto pochi giorni. La vegetazione permanente \u00e8 condizionata dalla presenza di acque sotterranee e si sviluppa unicamente nelle oasi o nel letto dei fiumi donde le piante spingono in profondit\u00e0 lunghissime radici.\nFauna.\nIl Tell, che presenta clima e flora di tipo mediterraneo, non ospita specie animali diverse da quelle, selvagge o domestiche, presenti nei Paesi dell'Europa meridionale; nella regione steppica vivono gazzelle, ammotraghi, otarde e, almeno sino a tempi recenti, gli struzzi. Alcune specie animali, come gli elefanti, presenti in tempi storici nel territorio dell'attuale Algeria, sono scomparse del tutto. L'elemento animale tipico del Sahara, il dromedario, non \u00e8 affatto autoctono, come si potrebbe pensare, ma \u00e8 stato importato nei primi secoli dell'era cristiana e fatto oggetto di allevamento in considerazione delle sue caratteristiche particolarmente idonee alla vita del deserto nel quale \u00e8 compagno indispensabile per l'uomo.\nCultura.\nArte.\nArchitettura.\nL'architettura dell'Algeria \u00e8 influenzata da numerosi stili: quello moresco, bizantino, spagnolo, islamico, francese ed ottomano. Questa contaminazione \u00e8 presente, in particolar modo, nel nord del paese mentre, nella zona sahariana, sono presenti le tipiche costruzioni in color ocra e bianche.\nPittura e scultura.\nPur non essendo algerini, \u00e8 importante sottolineare come artisti come Delacroix, Renoir, Matisse e Fromentin, a seguito della loro visita al paese a cavallo del XIX secolo e del XX sec, crearono un nuovo approccio all'uso della luce.\nNel periodo coloniale nacque Mohammed Racim che, divenuto famoso in patria, fu molto apprezzato anche in Francia. Un noto pittore astratto fu Mohammed Khadda, allievo di Picasso a Parigi, divenne famoso con il suo ritorno in patria. Della stessa scuola furono M'hamed Issiakhem e Choukri Mesli che si formarono anch'essi a Parigi.\nI pi\u00f9 noti attuali pittori algerini, laureati del premio Abd-el-Tif d'Algeri, tra i quali Maurice Boitel, hanno contribuito al prestigio artistico dell'Algeria.\nPatrimoni dell'umanit\u00e0.\nL'Algeria dispone di un importante patrimonio culturale tanto che ben sette dei suoi siti sono stati inseriti nella Lista dei patrimoni dell'umanit\u00e0 dell'UNESCO:\nLetteratura.\nTra gli scrittori pi\u00f9 rilevanti, nel panorama algerino, troviamo Mohammed Dib (1920-2003), romanziere molto prolifico, con all'attivo pi\u00f9 di trenta di romanzi, oltre a favole per bambini, poesie e racconti brevi. Come molti altri suoi contemporanei, Dib scriveva in francese. Vinse il Grand Prix de la Francophonie de l'Academie Francaise nel 1994 e tra le opere di maggior pregio si ricorda \"La Nuit Sauvage\", una raccolta di tredici racconti che spiega la propria visione del mondo.\nTra gli scrittori di lingua araba tradotti in italiano ricordiamo la poetessa e scrittrice Ahlam Mosteghanemi (\"La memoria del corpo\", trad. it. di Francesco Leggio), Ahmad Rida Huhu, Gilali Khellas (\"La tempesta dell'isola degli uccelli\", trad. it. di Jolanda Guardi), at-Tahar Wattar (\"Il terremoto\", trad. it. di Jolanda Guardi), Ahmad al-Hamid Benhaduga (\"Domani \u00e8 un altro giorno\", trad. it. di Jolanda Guardi).\nSi possono citare inoltre Salim Bachi e Kateb Yacine, anche poeta.\nTra le scrittrici algerine che si sono distinte tra il XX e il XXI secolo ricordiamo Assia Djebar, esponente del pensiero femminista.\nCinema.\nIl cinema algerino ha ricevuto significativi apprezzamenti nelle pi\u00f9 importanti mostre internazionali. Tra questi il film vincitore della Palma d'Oro al Festival di Cannes, \"Cronaca degli anni di brace\", del 1975, diretto da Mohammed Lakhda-Hamina. \nAltro film algerino degno di nota \u00e8 \"Days of Glory\" (\"Indig\u00e8nes\") del 2006, di Rachid Bouchareb che \u00e8 riuscito ad ottenere una nomination all'Oscar nel 2007.\nTeatro.\nTra gli uomini di teatro che hanno segnato un periodo della sua storia in Algeria ci sono Ould Abderrahmane detto Kaki e Kadour Naimi.\nMusica.\nGenere tradizionale musicale dell'Algeria \u00e8 il Ra\u00ef.\nSono conosciuti, anche a livello internazionale, i cantanti Khaled, autore di singoli famosi tra cui C'est la vie (2012) e, tra gli altri cantanti ricordiamo Cheb Mami.\nSport.\nCalcio.\nLa Nazionale di calcio dell'Algeria \u00e8 stata Campione della Coppa d'Africa nel 1990 e nel 2019. Ha partecipato alla Coppa d'Africa anche nel 2006 venendo eliminata al primo turno.\nNel 2010 si classifica 4\u00ba alla Coppa d'Africa e si qualifica ai mondiali 2010 in Sudafrica e ai mondiali 2014 in Brasile.\nTra i grandi giocatori algerini spiccano Lakhdar Belloumi e Rabah Madjer, inseriti nella lista dei Migliori calciatori del XX secolo IFFHS. Altri giocatori algerini importanti sono Abdelkader Ghezzal, Rafik Djebbour, Hassan Yebda, Sofiane Feghouli, Riyad Mahrez e Isma\u00ebl Bennacer.\nAtletica leggera.\nIl primo atleta algerino a vincere una competizione olimpica \u00e8 stato Bough\u00e9ra El Ouafi che vinse la medaglia d'oro per la maratona, gareggiando per la Francia, nell'Olimpiade del 1928 di Amsterdam.\nSempre nell'atletica leggera spicca il mezzofondista Noureddine Morceli, vincitore di ben tre ori mondiali e ancora oro ai giochi olimpici 1996 di Atlanta nei 1500\u00a0m.\nGiochi olimpici.\nPrimo atleta a vincere una medaglia d'oro olimpica per l'Algeria \u00e8 Hassiba Boulmerka, nei 1500 metri piani, ai Giochi olimpici di Barcellona 1992.\nPrimo algerino a vincere una medaglia olimpica fu Mohamed Zaoui, nel pugilato, medaglia di bronzo a Los Angeles 1984.\nFestivit\u00e0.\nIl calendario islamico \u00e8 lunare pertanto le festivit\u00e0 islamiche non hanno giorni stabiliti per tutti gli anni. Le principali sono:\nMentre le feste nazionali sono:"}
{"id": "701245", "revid": "61051", "url": "https://it.wikipedia.org/wiki?curid=701245", "title": "Aptenodytes", "text": "Aptenodytes \u00e8 un genere di uccelli della famiglia Spheniscidae.\nTassonomia.\nAl genere sono assegnate due sole specie viventi:\n\u00c8 inoltre nota una specie fossile:"}
{"id": "701246", "revid": "1226", "url": "https://it.wikipedia.org/wiki?curid=701246", "title": "Marin Falier", "text": ""}
{"id": "701248", "revid": "125221138", "url": "https://it.wikipedia.org/wiki?curid=701248", "title": "Becco", "text": "Il becco (talvolta detto anche rostro o ranfoteca) \u00e8 una struttura cornea esterna della bocca di alcuni animali. \u00c8 una caratteristica distintiva degli uccelli e, oltre ad essere adoperata per l'alimentazione, \u00e8 utilizzata anche per nettare il piumaggio, manipolare oggetti, uccidere le prede, corteggiare il partner e alimentare i pulcini.\nOltre che negli uccelli, un becco \u00e8 presente anche nei cheloni, nei monotremi (ornitorinco ed echidna), in alcuni cefalopodi (polpi, calamari), e in alcune specie di lucertole e vermi.\nAnatomia.\nI becchi possono variare in maniera significativa per dimensione e forma da specie a specie. Il becco \u00e8 formato da una parte superiore detta mascella o rinoteca, e una parte inferiore, la mandibola o gnatoteca. Le mascelle sono fatte di osso spesso e poroso per garantire la leggerezza necessaria al volo. La superficie esterna \u00e8 ricoperta da una pellicola di cheratina chiamata \"ranfoteca\". Tra la superficie dura e l'osso interno si trova uno strato contenente vasi sanguigni e terminazioni nervose. La ranfoteca comprende anche un \"nodo\" che \u00e8 possibile trovare in alcuni cigni.\nLa parte dorsale del becco \u00e8 nota come culmen, e viene utilizzata come misura standard per differenziare specie e sottospecie.\nIl becco ha due \"narici\" che si collegano all'apparato respiratorio. In alcuni uccelli, queste sono collocate in una struttura grassa alla base del becco chiamata \"cera\". Falchi e pappagalli sono tra gli uccelli che hanno la cera. I caratteri distintivi sessuali dei pappagallini ondulati riguardano la cera: negli esemplari maschi diventa blu con la maturit\u00e0, mentre quella delle femmine diventa marrone chiaro. Le cere delle femmine di pappagallino australiano appaiono anche raggrinzite, con una maggiore evidenza durante il periodo fertile. Le femmine immature hanno la cera liscia e di un rosa pallido.\nLe narici degli uccelli si trovano solitamente sopra il becco. Su alcuni uccelli, come il pappagallino ondulato, esse sono situate tra la \"cera\".\nIn alcuni volatili, la punta del becco \u00e8 complessa e composta da tessuto morto, usato per compiti difficili come aprire le noci oppure uccidere le prede. In altri uccelli, come le anatre, la punta del becco \u00e8 invece sensibile e contiene nervi, per poter localizzare le cose che li circondano grazie al semplice \"tocco\". Il becco si logora con l'uso, cos\u00ec cresce per tutta la vita dell'uccello.\nA differenza delle mascelle con i denti, i becchi non vengono utilizzati per masticare. Gli uccelli ingoiano il cibo in modo intero e lo rompono successivamente nel \"ventriglio\".\nEsempi di uccelli con un becco inusuale sono i colibr\u00ec ed i tucani."}
{"id": "701250", "revid": "7077", "url": "https://it.wikipedia.org/wiki?curid=701250", "title": "Parco della Vittoria", "text": "Parco della Vittoria \u00e8 il nome di uno dei \"terreni\" presenti nel gioco \"Monopoly\".\nSi tratta di una traduzione adattata dal nome inglese \"Boardwalk\", che si riferisce ad una via realmente esistente nella citt\u00e0 di Atlantic City, New Jersey. Il nome italiano \u00e8 un toponimo comune, ma nella sua traduzione italiana non si riferisce ad alcun luogo reale.\nInsieme a Viale dei Giardini (\"Park Place\"), costituisce la casella di maggior valore del gioco: identificato dal colore viola, il Parco della Vittoria costava nell'edizione originale 40.000 lire, aggiornato oggi a 1000 euro.\nDato che spesso, specie nelle fasi avanzate del gioco, il pedaggio necessario per sostare sulla casella attrezzata con \"hotel\" \u00e8 elevatissimo, il termine \"Parco della Vittoria\" \u00e8 diventato una antonomasia per indicare un posto di gran lusso, o molto costoso."}
{"id": "701251", "revid": "812894", "url": "https://it.wikipedia.org/wiki?curid=701251", "title": "Segretaria di edizione", "text": "Il segretario di edizione \u00e8 una figura professionale che si occupa di registrare attentamente ogni attivit\u00e0 giornaliera relativa alle riprese del film (nel bollettino di edizione), con particolare attenzione alle sequenze sul ciak, ai commenti del regista sulla singola ripresa (es. \"buona\" o \"audio non buono\") che saranno poi utili nelle fasi di montaggio.\nSi occupa della continuit\u00e0 narrativa (sceneggiatura ed eventuali modifiche) e fotografica (correttezza delle inquadrature necessarie per montare ogni scena) del film, supervisionando anche la continuit\u00e0 dei costumi, degli oggetti di scena, del trucco (ad es. una \"pochette\" sulla giacca di un attore che nell'inquadratura successiva scompare; o un vaso su un tavolino che nell'inquadratura successiva cambia improvvisamente posizione) per evitare errori in fase di montaggio.\nUtilizza a tal fine una macchina fotografica sul set (un tempo una polaroid, oggi digitale).\nIl lavoro che il segretario di edizione compie durante le riprese \u00e8 quindi destinato al montaggio ed \u00e8 per questo scopo che redige il foglio di montaggio.\nInoltre, si occupa di redigere il diario di lavorazione in cui sono annotati i tempi di lavorazione (convocazione troupe, orario di inizio e fine realizzazione scena, ecc.)"}
{"id": "701253", "revid": "33751", "url": "https://it.wikipedia.org/wiki?curid=701253", "title": "Mure\u0219 (fiume)", "text": "Il fiume Mure\u0219 (\"Maros\" in ungherese, \"Mieresch\" o \"Marosch\" in tedesco; anticamente era conosciuto con il nome latino di Marisus) \u00e8 un corso d'acqua che attraversa la Romania e l'Ungheria e dopo 761\u00a0km si getta nel Tibisco.\nNasce in Romania, nei Carpazi orientali (in rumeno \"Carpa\u021bii Orientali\"), dal monte H\u0103\u0219ma\u0219u Mare, nel comune di Vo\u0219l\u0103beni, non lontano dalla sorgente di un altro grande fiume rumeno, l'Olt, di cui \u00e8 detto il \"fiume fratello\". Dalla montagna da cui nasce si getta verso la depressione di Giurgeu per andare a tagliare da oriente ad occidente la Transilvania, separando in essa altre regioni geografiche, l'Altopiano del T\u00e2rnava con la Pianura della Transilvania e, nei Carpazi Occidentali, i Monti Apuseni dai Monti Poiana Rusc\u0103, creando in questo tratto un corridoio naturale che unisce il suo grande bacino transilvanico con la Grande Pianura Ungherese, una regione geografica storicamente chiamata Banato.\nQuest'area ha come suo fiume maggiore il Tibisco. Affluente di quest'ultimo, il Mure\u0219, termina nell'estremo sud-est dell'Ungheria, non lontano dalla citt\u00e0 di Seghedino (capoluogo della provincia di Csongr\u00e1d) dopo aver attraversato altre importanti citt\u00e0 di questa parte di Europa orientale tra cui Mak\u00f3 (sempre in Ungheria), Arad (capoluogo del distretto omonimo), Deva (capoluogo del distretto di Hunedoara), Alba Iulia (capoluogo del distretto di Alba), T\u00e2rgu Mure\u0219 (capoluogo del distretto di Mure\u0219), e Topli\u021ba (municipio del distretto di Harghita dove \u00e8 situata la sorgente del Mure\u0219) quindi, tranne quest'ultimo, possiamo vedere che lungo le sponde del Mure\u0219 sorgono tutte le citt\u00e0 capoluogo delle province che esso attraversa.\nGli affluenti maggiori del Mure\u0219 sono per quanto riguarda la sua sponda sinistra: il Niraj, il T\u00e2rnava Grande ed il T\u00e2rnava Piccolo (i quali si uniscono nei pressi della citt\u00e0 di Blaj nel distretto di Alba, pochi chilometri prima di gettarsi nel Mure\u0219), il Sebe\u0219, Strei e Cerna; a destra l'Arie\u0219 e l'Ampoi. Anticamente era chiamato \"Marisus\"."}
{"id": "701254", "revid": "2091899", "url": "https://it.wikipedia.org/wiki?curid=701254", "title": "Jacob Clemens non Papa", "text": "Egli fu prolifico in molti degli stili a lui contemporanei e fu particolarmente famoso per le sue composizioni polifoniche di Salmi in lingua olandese detti anche \"Souterliedekens\".\nBiografia.\nNulla si sa dei primi anni della sua vita ed anche i dettagli della sua vita artistica sono molto scarsi. Egli pu\u00f2 essere nato in Zelanda anche se non vi \u00e8 certezza; certamente nacque in qualche localit\u00e0 fra il moderno Belgio e i Paesi Bassi.\nIl primo riferimento certo sulla sua vita \u00e8 relativo alla fine della decade fra il 1530 e il 1540, quando Pierre Attaingnant pubblic\u00f2 a Parigi una raccolta di sue chanson.\nFra il marzo 1544 ed il giugno 1545 prest\u00f2 servizio presso la cattedrale di Bruges e poco dopo entr\u00f2 in relazione d'affari con l'editore musicale di Anversa Tielman Susato, con il quale rimase in affari per il resto della sua vita.\nDal 1545 al 1549 fu probabilmente direttore del coro alla Corte di Carlo V. Nel 1550 fu impiegato presso la \"Fratellanza Mariana\" a Boscoducale. Altre citt\u00e0 in cui pu\u00f2 aver vissuto e lavorato sono Ypres e Leida.\nIl suo nomignolo \"non Papa\" gli fu attribuito per distinguerlo dal contemporaneo Papa Clemente VII \"Jacob Clemens ma non il Papa\" o anche dal poeta Jacobs Papa anche lui di Ypres.\nNon si conoscono dettagli sulla sua morte, ma egli mor\u00ec probabilmente nel 1555 o nel 1556. Il testo di una lamentazione sulla sua morte composta da Jacobus Vaet, indica che venne ucciso; vero o falso che sia non si conoscono le motivazioni e le circostanze. Clemens venne sepolto a Diksmuide vicino a Ypres attualmente in Belgio.\nOpere e influenze.\nContrariamente ai suoi contemporanei, Clemens sembra non abbia viaggiato in Italia con il risultato che l'influenza italiana \u00e8 assente dalla sua musica; egli scrive nel dialetto nord europeo dello stile franco fiammingo e fu uno dei compositori pi\u00f9 rappresentativi della generazione fra Josquin, Palestrina e Orlando di Lasso.\nFu un compositore molto prolifico e scrisse:\nDi tutti questi lavori, i \"Souterliedekens\" furono probabilmente i pi\u00f9 largamente conosciuti ed imitati. Essi furono la prima composizione organica di circa 150 Salmi in lingua olandese. Erano generalmente semplici e scritte perch\u00e9 potessero essere cantati dalla gente a casa; egli us\u00f2 dei motivi di musica profana comprendenti canzoni da osteria, ballate ed altre canzoni popolari del tempo; molti di questi lavori erano costruiti a tre voci. Alcuni erano scritti in omofonia e omoritmia mentre altri usavano la tecnica dell'imitazione. Tutti i pezzi avevano dei testi suddivisi con una sillaba per nota.\nL'influenza di Clemens fu quasi esclusivamente avvertita in Germania; Orlando di Lasso, in particolare, conobbe la sua musica ed incorpor\u00f2 alcuni elementi del suo stile nelle proprie opere."}
{"id": "701256", "revid": "767487", "url": "https://it.wikipedia.org/wiki?curid=701256", "title": "FICEB", "text": "FICEB \u00e8 l'abbreviazione di Festival Internacional de Cine Er\u00f3tico de Barcelona (Festival Internazionale del Cinema Erotico di Barcellona).\nStoria.\nIl festival, pi\u00f9 conosciuto come \"la fiera del sesso\", ebbe inizio nel 1992 e si tratta di una convention dedicata al sesso e alla pornografia. Con il passare degli anni ha conseguito sempre maggiore importanza a livello internazionale. Durante il festival vengono presentati nuovi film del settore e diversi spettacoli dal vivo con la partecipazione anche di attori pornografici come ad esempio Nacho Vidal, Rocco Siffredi e Silvia Saint. In realt\u00e0, a dispetto di quello che farebbe pensare il nome, non vengono presentati film erotici, ma esclusivamente film pornografici.\nInoltre, in questo festival c'\u00e8 uno spazio dedicato al sadomasochismo denominato Club Bizarre.\nDurante la manifestazione vengono consegnati dei premi per onorare in vari aspetti le performance dell'industria d'intrattenimento per adulti, cos\u00ec come avviene durante i pi\u00f9 famosi AVN Awards negli USA."}
{"id": "701257", "revid": "599013", "url": "https://it.wikipedia.org/wiki?curid=701257", "title": "Leonardo Pettinari", "text": "Biografia.\nNel 1993 entra nel gruppo sportivo della Forestale ed arriva cos\u00ec alla nazionale maggiore con la quale conquista, nello stesso anno, la prima medaglia mondiale, un bronzo nell'otto pesi leggeri.\nNel 1994 arriva il primo titolo iridato nel due senza pesi leggeri. Il bis l'anno successivo, stavolta nel quattro senza. Sempre nel 1995, Pettinari stabilisce il record del mondo a Lucerna.\nNel 1996 si ha la sua prima partecipazione alle Olimpiadi, quelle di Atlanta, ma la sfortuna (insieme a una condizione approssimativa) fruttano solo l'ottavo posto nel quattro senza.\nNel 1997 passa al doppio pesi leggeri e per due anni consecutivi sfiora il mondiale: due argenti sempre dietro alla Polonia.\nNel 1999 conquista il successo mondiale in coppia con Crispi e nel 2000 l'argento a Sydney; \u00e8 l'anno in cui nasce il doppio delle meraviglie, con Elia Luini, che porter\u00e0 al tris consecutivo mondiale dal 2001 al 2003.\nAlle Olimpiadi di Atene, tuttavia, i due non riescono a qualificarsi per la finale."}
{"id": "701260", "revid": "124696277", "url": "https://it.wikipedia.org/wiki?curid=701260", "title": "Orinoco", "text": "L'Orinoco \u00e8 un fiume dell'America meridionale. La sua lunghezza \u00e8 di 2.140\u00a0km e il suo bacino idrografico, chiamato anche Orinoquia, copre circa 880\u00a0000\u00a0km\u00b2 (dei quali il 23,7% in Colombia e il resto in Venezuela). La sua portata media \u00e8 elevata, di circa 30\u00a0000\u00a0m\u00b3/s e lo rende il secondo fiume pi\u00f9 abbondante dell'America meridionale, dopo il Rio delle Amazzoni.\nStoria.\nNonostante le foci dell'Orinoco nell'Oceano Atlantico siano state scoperte da Cristoforo Colombo nel suo terzo viaggio del 1498, le sue sorgenti nel Cerro Delgado-Chalbaud sulla catena montuosa di Parima (confine venezuelano-brasiliano) a 1.047 metri di altitudine, furono esplorate soltanto nel 1951, 453 anni dopo, da un team venezuelano e francese.\nIl bacino orientale dell'Orinoco venne esplorato nel XVI secolo da missioni tedesche guidate da Ambrosius Ehinger e dai suoi successori. Alexander von Humboldt esplor\u00f2 il bacino del fiume nel 1800, pubblicando molte informazioni sulla flora e fauna locali.\nGeografia.\nIl corso dell'Orinoco descrive un ampio arco ellissoidale attorno al Massiccio della Guayana. \u00c8 suddiviso in quattro tratti di diversa lunghezza:\nLa biforcazione Orinoco-Casiquiare.\nIn Venezuela, prima di raggiungere il confine con la Colombia, l'Orinoco superiore si divide in due corsi d'acqua: il braccio principale, che scorre verso destra e che continua ad essere chiamato Orinoco, e un secondo braccio, il Casiquiare, che si dirige a sinistra e conduce l'acqua in direzione del Rio delle Amazzoni.\nIl Casiquiare sottrae all'Orinoco almeno il 12% della portata, percentuale che sale al 25% nei periodi di piena.\nDopo la biforcazione, le acque vanno quindi a gettarsi nel mare in due punti distanti tra di loro ben oltre mille chilometri. Per questo la conca dell'Orinoco prima della defluenza funge da zona spartiacque tra il bacino idrografico del Rio delle Amazzoni e quello dell'Orinoco inferiore.\nQuesta caratteristica (non esclusiva, ma unica al mondo per le notevoli dimensioni geografiche dei due bacini) dest\u00f2 lo scetticismo e lo stupore dei geografi dal Seicento all'Ottocento, tanto che venne definita una \"mostruosit\u00e0 geografica\".\nIl delta dell'Orinoco.\nL'impressionante numero di isolette e canali che offre il delta dell'Orinoco rappresenta uno spettacolo frutto del costante accumulo di materiali portati dal fiume attraverso la sua millenaria esistenza. Lo scenario colp\u00ec talmente i primi esploratori italiani che vi arrivarono che essi decisero di chiamare quella terra come un'altra Venezia, e da qui il nome Venezuela.\nLa formazione del delta risale all'era terziaria: migliaia di anni prima esso costituiva uno spazio geografico coperto dal mare, che col tempo si \u00e8 ritirato a causa delle correnti marine e ha formato il delta. Il clima \u00e8 tropicale e caratterizzato da una temperatura media di 26,7\u00a0\u00b0C (massima 32,3\u00a0\u00b0C e minima 23\u00a0\u00b0C). Le precipitazioni oscillano tra i 900 e 2500 mm annui.\nA causa delle maree che si producono nell'oceano Atlantico, la portata del fiume si alza e si abbassa. L'azione di entrata dell'acqua marina nel delta del fiume, che spesso provoca alluvioni nelle zone attorno agli argini, si chiama \"flusso\", mentre l'uscita della stessa \u00e8 detta \"riflusso\".\nFauna.\nCi sono molti altri pesci come lo \"pseudoplatysoma tigrinum\". \nAttivit\u00e0 economiche.\nIl fiume \u00e8 navigabile per la maggior parte del suo corso. Esso \u00e8 frequentemente utilizzato per il trasporto di merci e persone. Le maree costituivano un importante aiuto per la navigazione nei tempi in cui non esistevano le barche a motore. Allo scendere delle maree \u00e8 inoltre facilitata la fiorente attivit\u00e0 della pesca. Il fiume \u00e8 inoltre deposito di sabbie catramose, che potrebbero in futuro essere fonte di petrolio.\nAffluenti.\nDalla sorgente alla foce:"}
{"id": "701264", "revid": "1904508", "url": "https://it.wikipedia.org/wiki?curid=701264", "title": "Ferdinando IV di Toscana", "text": "Biografia.\nGiovinezza e matrimoni.\nFiglio del granduca Leopoldo II e della granduchessa Maria Antonietta, spos\u00f2 nel 1856 la principessa Anna Maria di Sassonia, che mor\u00ec nel 1859, e, in seconde nozze, Alice di Borbone-Parma.\nAscesa al trono.\nSal\u00ec virtualmente al trono di Toscana dopo l'abdicazione del padre nel 1859. Fu protagonista involontario del Risorgimento, in quanto fino al passaggio della Toscana al Regno di Sardegna (1860) rimase formalmente granduca, anche se non viveva a Firenze e non era mai stato incoronato. Nonostante ci\u00f2, anche dopo la soppressione del granducato, Ferdinando, avendo mantenuta la \"fons honorum\" degli Ordini dinastici, continu\u00f2 ad elargire titoli e decorazioni.\nPerdita del Granducato.\nDopo il plebiscito che sanc\u00ec l'annessione della Toscana al Regno di Sardegna fu detto \"re di Castiglion Fibocchi\", per il fatto che in quella cittadina dell'aretino si ebbe la pi\u00f9 alta percentuale di oppositori all'unione al regno dei Savoia.\nTra 1859 e il 1866 organizz\u00f2 in Toscana, tramite personalit\u00e0 come Eugenio Alberi, un partito legittimista-autonomista con l'obiettivo di difendere i suoi diritti dinastici e favorire una riforma in senso federalista del neonato Stato italiano. Finanzi\u00f2 il giornale \"Firenze\", espressione di tale partito.\nIn Austria.\nDopo la Terza guerra d'Indipendenza (1866), l'Impero austriaco dovette riconoscere il Regno d'Italia, disconoscendo suo malgrado Ferdinando IV come legittimo granduca di Toscana. Ci\u00f2 tolse ogni possibilit\u00e0 a Ferdinando di rientrare in possesso del Granducato. Si ritir\u00f2 cos\u00ec a vita privata e smise di fare politica.\nIl 20 dicembre 1866 Ferdinando IV e i suoi figli rientrarono nella Casa imperiale. Mentre a Ferdinando fu permesso di mantenere la sua fons honorum vita natural durante, i figli poterono fregiarsi solo del titolo di arciduca d'Austria, non pi\u00f9 con la specifica di \"principe o principessa di Toscana\".\nAbdicazione e morte.\nL'ultimo sovrano di Toscana abdic\u00f2 ai diritti dinastici sul Granducato nel 1870 a favore di Francesco Giuseppe I d'Austria e pertanto anche i suoi discendenti persero ogni diritto dinastico sul trono toscano.\nMor\u00ec in esilio a Salisburgo nel 1908 e Francesco Giuseppe I proib\u00ec di assumere i titoli di granduca o di principe o principessa di Toscana. Il Gran Magistero dell'Ordine di Santo Stefano cess\u00f2, per i motivi gi\u00e0 esposti, con la morte di Ferdinando IV.\nDiscendenza.\nDal matrimonio con Anna Maria di Sassonia nacquero due sole figlie:\nQueste due principesse furono le ultime due principesse di Toscana\nDal matrimonio con Alice di Borbone-Parma nacquero dieci figli:"}
{"id": "701265", "revid": "1868855", "url": "https://it.wikipedia.org/wiki?curid=701265", "title": "Varnelli", "text": "Varnelli \u00e8 il marchio di fabbrica che identifica un noto mistr\u00e0, bevanda spiritosa secca all'anice, prodotto dalla Distilleria Varnelli S.p.A., con sede a Muccia, in provincia di Macerata.\nStoria.\nIl distillato Varnelli nasce con l'arrivo in azienda, nei primi del XX secolo, di Antonio Varnelli, figlio di Girolamo, il fondatore della distilleria. Prodotto riprendendo la classica ricetta marchigiana del mistr\u00e0, \u00e8 frutto di una innovazione apportata proprio da Antonio nell'azienda.\nSolo con il figlio di Antonio, Girolamo, il Varnelli assunse lo slogan \u201cSovrano correttivo del caff\u00e8\u201d ed ottenne, nel 1950 a Roma, il primo premio come \u201cmiglior prodotto del genere\u201d.\nCaratteristiche.\nIl mistr\u00e0 Varnelli \u00e8 una bevanda alcolica secca, ottenuta da alcol di grano, distillato di anice e zucchero (inferiore al 2%). Si presenta limpido e dal gusto secco, con gradazione alcolica del 46%. Il mistr\u00e0 Varnelli \u00e8 utilizzato per correggere il caff\u00e8, ma si beve anche liscio e si presta nella preparazione di diversi cocktail. \u00c8 utilizzato anche in cucina in ricette di primi, come la pasta ciauscolo e Varnelli, secondi piatti, nei dessert e in abbinamento con il cioccolato fondente.\nIN occasione del 150esimo anniversario della distilleria, avvenuto nel 2018, il Varnelli \u00e8 protagonista insieme all'Amaro Sibilla di un cocktail chiamato \"centocinquanta\", composto per esaltare i prodotti pi\u00f9 famosi dell'azienda, ovvero l'Amaro Sibilla e proprio il Varnelli. "}
{"id": "701267", "revid": "1005847", "url": "https://it.wikipedia.org/wiki?curid=701267", "title": "Eletti al Senato della Repubblica nelle elezioni politiche italiane del 1992", "text": "Questo elenco riporta i nomi dei senatori della XI legislatura della Repubblica Italiana dopo le elezioni politiche del 1992, suddivisi per circoscrizione."}
{"id": "701270", "revid": "228587", "url": "https://it.wikipedia.org/wiki?curid=701270", "title": "Stacy Ferguson", "text": ""}
{"id": "701273", "revid": "1983214", "url": "https://it.wikipedia.org/wiki?curid=701273", "title": "New Holland", "text": ""}
{"id": "701274", "revid": "125008362", "url": "https://it.wikipedia.org/wiki?curid=701274", "title": "Ecatonchiri", "text": "Gli Ecatonchiri (, \"che hanno cento mani\"; ) sono figure della mitologia greca.\nErano figli di Urano (il cielo) e di Gea (la terra), che venne fecondata dalla pioggia che Urano fece cadere dal cielo.\nGli Ecatonchiri furono tre, di nome Cotto, Briareo e Gige. Ognuno di loro aveva cento braccia e cinquanta teste che sputavano fuoco. \nIl padre, che temeva la loro forza, li gett\u00f2 nel Tartaro, ovvero la parte pi\u00f9 remota ed oscura degli inferi, assieme ai Ciclopi, loro fratelli, controllati dal terribile mostro Campe (servitrice di Crono, re dei Titani). Da qui furono liberati da Zeus che dopo averli rifocillati con nettare e ambrosia, li coinvolge nella Titanomachia, dove diverranno cos\u00ec decisivi, e che si concluder\u00e0 con la sconfitta dei titani alleati di Crono e la loro segregazione nel Tartaro, chiuso da mura e da porte di bronzo costruite appositamente da Poseidone e guardati a vista dagli stessi tre Centimani.\nIn seguito si ribellarono anch'essi a Zeus, come racconta la Gigantomachia, ma non riuscirono a sopraffare gli Olimpi. \nI nomi.\nI tre giganti sono chiamati Cotto, Briareo e Gige. Il primo era un nome comune della Tracia e molto probabilmente legato a quello della dea Kotys. Il secondo, anche detto Obriareus, deriva dal greco \u03b2\u03c1\u03b9\u03b1\u03c1\u03cc\u03c2 che significa \u201cforte\u201d. L\u2019ultimo, che troviamo anche come Gyes, si rifaceva al re greco Ogyges (\"\u1f68\u03b3\u03cd\u03b3\u03b7\u03c2\").\nNell\u2019opera Teogonia, di Esiodo, si fa riferimento ai giganti in due modi: o li si indica come \u201cgli dei che Zeus ha tirato fuori dalle tenebre\u201d o si usano i loro singoli nomi. I sostantivi \"ecatonchiri\", che deriva dal greco \"\u1f11\u03ba\u03b1\u03c4\u03cc\u03bd\" (hekaton, \"cento\"), e \"\u03c7\u03b5\u03af\u03c1\" (cheir, \"mano\u201d o \"braccio\") non sono mai utilizzati. \nL\u2019Iliade utilizza semplicemente l\u2019aggettivo \"ecatonchirio\"(\"\u1f11\u03ba\u03b1\u03c4\u03cc\u03b3\u03c7\u03b5\u03b9\u03c1\u03bf\u03c2\"), i.e. \"dalle cento mani\" per descrivere Briareus. Tuttavia, il primo a usufruire del termine \u00e8 Apollodoro.\nMitologia.\nGli esseri dalle cento mani.\nI fratelli Cotto, Briareo e Gige sono tre dei diciotto figli di Urano e Gea. Secondo Esiodo, sono gli ultimi della progenie; secondo Apollodoro i primi. Nella mitologia esiodea, i tre giocano un ruolo chiave nella trasmissione del mito greco, perch\u00e9 raccontano come Crono spodesta il padre Urano. Secondo il mito, i tre vengono imprigionati dal padre insieme ai loro fratelli Ciclopi. Urano incorona Crono signore del cosmo e questi, con la sorella Rea, d\u00e0 vita a una lunga discendenza. Tuttavia, i figli sono ingoiati uno a uno poco dopo la loro nascita. Solo l\u2019ultimo, Zeus, riesce a salvarsi e a liberare i fratelli, dando origine agli dei olimpici. Cos\u00ec inizia la Titanomachia, la lotta tra la nuova e la vecchia generazione per il controllo del cosmo.\nSeguendo il consiglio di Gea, Zeus libera dalla schiavit\u00f9 gli \u201cesseri dalle cento mani\u201d e vince la guerra, imprigionando poi i Titani nel Tartaro e facendoli sorvegliare dai Centimani. \nIl poema epico Titanomachia, purtroppo disperso, contiene versioni diverse degli eventi: qui, la lotta dei Centimani \u00e8 contro i nuovi dei, al fianco dei Titani, e non il contrario.\nSecondo Palefato, Cotto e Briareo non sono giganti, bens\u00ec uomini, (chiamati in quel modo perch\u00e9 provenienti da Hecatoncheiria. i.e. \"Centomani\"), che aiutano gli dei olimpici per scacciare i Titani dalla loro citt\u00e0.\nBriareo/Aegaeon.\nTra i tre fratelli, Briareo \u00e8 forse il pi\u00f9 importante. Come scritto in Teogonia, \u00e8 il pi\u00f9 buono e, per questo, viene ricompensato da Poseidone, che gli dona in sposa sua figlia Cimopolea.\nOmero spiega che \"Briareo\" \u00e8 il nome utilizzato dagli dei, mentre \"Aegaeon\" \u00e8 quello assegnatogli dagli uomini. Nell\"Iliade\", l\u2019autore racconta che Era, Poseidone e Atena vogliono incatenare Zeus e chiamano in loro soccorso \u201ccolui dalle cento mani, che gli dei chiamano Briareo e gli uomini Aegaeon. Questi si sedette accanto a Zeus e gli dei olimpici ebbero paura di lui\u201d.\nIl secondo nome (\"Aegaeon\") non sembrerebbe un\u2019invenzione omerica. Gi\u00e0 Apollonio Rodio, poeta del settimo secolo a.C. conosce entrambi gli appellativi e nel poema epico Titanomachia erano presenti tutti e due. \nAlleato dei Titani.\nSe per Esiodo e Omero, il potente centimani Briareo \u00e8 un fedele alleato di Zeus, nella Titanomachia ci viene raccontato ben altro: Aegaeon \u00e8 figlio di Gea e Pontus (re del mare prima di Poseidone), non di Urano, e combatte per i Titani, non per gli dei. A quanto detto da Apollonio Rodio, inoltre, il gigante \u00e8 sconfitto da Poseidone. \nAnche per i poeti latini Virgilio e Ovidio, Briareo \u00e8 nemico degli dei. Nell\u2019Eneide, infatti, vediamo Aegaeon in guerra contro di loro, \u201ccon cinquanta scudi e cinquanta spade\u201d. In Fasti, l\u2019autore racconta che, per restaurare il potere dei Titani, il gigante sacrifica un bue, bruciando poi le sue interiora, come vuole la profezia. \nLegame con il mare.\nNella Titanomachia, Aegaeon \u00e8 figlio di Pontus e vive nel mare. L\u2019associazione con l\u2019acqua \u00e8 presente gi\u00e0 in Omero e Esiodo, secondo cui il gigante viveva lontano dai fratelli, con la ninfa Cimopolea, figlia di Poseidone.\nAnche il nome greco \"\u0391\u1f30\u03b3\u03b1\u03af\u03c9\u03bd\u1fbd\" ci d\u00e0 un indizio. La radice \u03b1\u1f30\u03b3- \u00e8 tipica delle parole associate al mare: \"\u03b1\u1f30\u03b3\u03b9\u03b1\u03bb\u03cc\u03c2\" riva, \"\u03b1\u1f30\u03b3\u03b5\u03c2\" e \"\u03b1\u1f30\u03b3\u03ac\u03b4\u03b5\u03c2\",onde. \nIn Metamorfosi, Ovidio lo descrive come \u201cun re del mare scuro, le cui forti braccia possono sconfiggere enormi balene\u201d e Plinio dice che il gigante fu il primo a salpare su una \u201clunga nave\u201d. \nEuboea.\nBriareo/Aegaeon ha un legame particolare con l\u2019isola greca Euboea.\nProbabilmente, Briareo e Aegaeon erano due entit\u00e0 separate all\u2019inizio. Spiega lo scrittone romano Solino che Briareo venne portato a Carystus, mentre Aegaeon a Calcide.\nUn'altra ipotesi \u00e8 quella secondo cui Aegaeon \u00e8 il nome di un regnante di Carystus e che Briareo fosse il padre di Eubobea, alla quale venne intitolata l\u2019isola. \nPoseidone.\nIl gigante \u00e8 legato anche alla figura di Poseidone. Secondo Omero, il suo palazzo si trova proprio ad Aegae e il dio stesso viene chiamato anche Aegaeon o Aegaeus (\"\u0391\u1f30\u03b3\u03b1\u1fd6\u03bf\u03c2\").\nUn'altra possibilit\u00e0, \u00e8 quella secondo cui \"Aegaeon\" sarebbe un patronimico: \u201cfiglio di Aegaeus\u201d o \u201cl\u2019uomo di Aegae\u201d. \nUna leggenda corinzia dice che Briareo fa da moderatore in una disputa tra Poseidone ed Elio (Sole) per Corinto: il centimano d\u00e0 al primo la parte della citt\u00e0 pi\u00f9 vicina al mare e al secondo l\u2019acropoli. \nSepolto sotto l'Etna e inventore dell'armatura.\nIl poeta Callimaco e lo scrittore Filostrato dicono che Briareo, scambiato per un gigante, viene seppellito sotto l\u2019Etna. Questi, muovendo le spalle da una parte all\u2019altra, sarebbe stato la causa dei terremoti.\nSecondo i papiri di Ossirinco, \u201cil primo a utilizzare un\u2019armatura di metallo fu Briareo; fino a quel momento gli uomini avevano utilizzato la pelle degli animali\u201d. \nPossibili origini.\nL'entit\u00e0 Briareo/Aegaeon pu\u00f2 anche essere legata alla figura di un mostro marino, cos\u00ec che possa spiegare la forza incontrollabile del mare. \nPotrebbe anche essere un dio precedente a Poseidone, o la versione greca del mito orientale che vedeva scontrarsi Yammu (mare) e Baal (tempesta).\nFonti principali.\nTeogonia.\nSecondo Esiodo, Urano e Gea hanno diciotto figli: dodici Titani, tre Ciclopi e, per ultimi, tre centimani. L\u2019opera recita: \u201cPoi, dall\u2019unione tra Cielo e Terra nacquero altri tre figli, giganteschi, forti e presuntuosi: erano Cotto, Briareo e Gige. Cento braccia si sviluppavano dalle loro spalle e cento teste da ciascuna spalla; la loro forza era immensa\".\nUrano odia i suoi figli, tanto che \"li leg\u00f2, non curante della loro stazza, e li imprigion\u00f2 nelle profondit\u00e0 della Terra, dove doloranti e sofferenti rimasero a lungo, con la tristezza nel cuore\u201d. \u00c8 il titano Crono a castrare il padre Urano e liberare i suoi fratelli (tranne i Centimani), diventando cos\u00ec il nuovo dio del cosmo. Crono sposa la sorella Rea, da cui ha cinque figli, tutti inghiottiti appena nati, tranne l\u2019ultimo, Zeus, salvato dalla madre e cresciuto dalla nonna Gea. Quando Zeus cresce, costringe il padre a \u201crestituirgli\u201d i suoi fratelli. Ecco che comincia la Titanomachia, guerra che vede Zeus e i suoi fratelli, da una parte, e Crono e i Titani, dall'altra.\nGrazie alla profezia di Gea, secondo cui Zeus avrebbe potuto vincere solo con l\u2019aiuto dei Centimani, i tre fratelli giganti rivedono la luce. Prima di unirsi alla guerra, il dio fa mangiare loro nettare e ambrosia. Cotto, parlando anche per i fratelli Centimani, ringrazia Zeus di averli tirati fuori dalle tenebre e slegato le loro catene, cosa che pensavano non potesse succedere. Ecco, quindi, il motivo per cui avrebbero partecipato con entusiasmo alla guerra contro i Titani.\nCon un masso in ciascuna mano, Cotto, Briareo e Gige eclissano i Titani. Seguendo l\u2019esempio di Urano, i tre fratelli li legano e li fanno affondare quanto pi\u00f9 possibile nelle profondit\u00e0 della Terra.\nIl destino dei Centimani \u00e8 poco chiaro: all\u2019inizio di Teogonia, ci viene detto che i tre fratelli ritornano a Tartaro, vicino le prigioni dei Titani; pi\u00f9 avanti, leggiamo che Cotto e Gige vivono in ville sull\u2019oceano, mentre Briareo, premiato da Poseidone per la sua bont\u00e0, sposa Cimopolea, figlia del dio del mare. \nL'Iliade.\nIn quest\u2019opera, il nome di Briareo \u00e8 accennato dall\u2019autore quando: dice che il gigante ha in realt\u00e0 anche un secondo nome, Aegaeon; si parla della guerra tra titani e dei; in un episodio della vita di Achille. Il guerriero, chiedendo alla madre di intercedere per lui con Zeus, le ricorda di quando lei gli raccontava di avere salvato il dio, in lotta con i fratelli, dopo aver portato Briareo sull\u2019Olimpo. \nLa Titanomachia.\nNon possiamo dirlo con certezza, perch\u00e9 il poema epico \u00e8 disperso, ma, basandoci sul titolo, l\u2019argomento trattato doveva essere la guerra tra gli dei dell\u2019Olimpo e i titani. Nonostante fosse stata scritta dopo, \"Titanomachia\" presentava una versione dei fatti diversa da quella riportata in Teogonia. Apollonio Rodio, infatti, scrive che Briareo \u00e8 figlio della Terra e del Mare, dove vive, e combatte al fianco dei titani.\nIone di Chio.\nAnche il poeta del quinto secolo A.C. scrive che Aegaeon vive nel mare ed \u00e8 figlio di Talassa.\nVirgilio.\nVirgilio, come Esiodo, racconta che i Centimani vengono dal sottosuolo, insieme a creature bestiali quali centauri, Scilla, l\u2019Idra di Lerna, la Chimera, le gorgoni, le arpie e Gerione.\nNell\u2019Eneide, il poeta rappresenta Briareo con cento braccia e cento mani, tutti con una spada e uno scudo per proteggersi dai fulmini di Giove. Capiamo, quindi, che secondo Virgilio i Centimani combattono al fianco dei titani nella guerra contro gli dei.\nAnche Servio sembrerebbe conoscere due versioni diverse della Titanomachia: una in cui i centimani combattono a fianco degli dei olimpici e una in cui si alleano ai Titani.\nOvidio.\nIl poeta latino fa riferimento a Briareo e Gige nei suoi poemi. In Fasti, Briareo appare come \u201cla stella del Nibbio\u201d (probabilmente un astro o una costellazione che prendono il nome dal volatile) che arriva per dimorare nei cieli. Secondo Ovidio, la madre Terra d\u00e0 vita a un figlio mostruoso, parte toro e parte serpente, a cui viene predetto che chi avrebbe bruciato le sue interiora, sarebbe riuscito a sconfiggere gli dei. Avvisato dalle tre Moire, il fiume Stige chiude il gigante in un bosco oscuro senza vie di fuga. Dopo che i Titani sono sconfitti, Briareo sacrifica il toro con un\u2019ascia, ma mentre sta per bruciare le interiora, i nibbi inviati da Giove riescono a sottrargliele e portarle via. Come ricompensa, il dio olimpico gli dedica una costellazione.\nIn Metamorfosi, Ovidio descrive Aegaeon come un dio marino di colore scuro, le cui braccia forti possono sconfiggere le balene pi\u00f9 forti.\nIn entrambi i poemi, lo scrittore segue la tradizione mitologica riportata nella Titanomachia, dove Briareo \u00e8 figlio di Pontus e alleato dei Titani. \nIn Amores, viene citato anche Gige, nell\u2019episodio in cui la Terra tenta debolmente di vendicarsi e arrivare a Ossa e in Fasti, vediamo Cerere (Demetria) lamentarsi del rapimento di sua figlia e dire: \u201cquale destino peggiore avrei sofferto se Gige avesse vinto e fossi stata io la sua prigioniera\u201d. In entrambi i poemi, Ovidio confonde i centimani con i Giganti (un\u2019altra discendenza di Gea), che invece assaltano l\u2019Olimpo nella Gigantomachia. \nApollodoro.\nCome Ovidio, anche lo storico greco Apollodoro parla dei centimani, ma in modo diverso. Secondo lui, i tre fratelli sono i primi figli di Urano e Gea, seguiti poi dai Ciclopi e i Titani.\nLo storico li descrive \u201cdi statura senza eguali e con cento mani e cinquanta teste\u201d. Urano imprigiona i centimani e i ciclopi nel Tartaro, \u201cun posto buio nell\u2019Ade, tanto distante dalla Terra quanto quest\u2019ultima lo \u00e8 dal cielo\u201d, ma, contrariamente a quanto dice Esiodo, non vengono incatenati. Dopo aver sconfitto Urano, i Titani liberano i fratelli e fannodi Crono il loro sovrano. \u00c8 proprio Crono, per\u00f2, a segregare di nuovo i sei familiari.\nNel decimo anno dall\u2019inizio della Titanomachia, Zeus apprende da Gea che per vincere, avrebbe avuto bisogno di centimani e ciclopi: ecco che li libera.\nAltri.\nIn Leggi, Platone cita brevemente \u201cBriareo e le sue cento mani\u201d.\nOrazio menziona due volte Gige, associandolo alla Chimera. i due diventano esempi di un potere malvagio, odiato dagli dei.\nAnche Servio sembrerebbe conoscere due versioni diverse della Titanomachia: una in cui i centimani combatterono a fianco degli dei olimpici, come dice anche Esiodo, e una in cui furono alleati dai Titani, come scritto nella versione perduta del poema. \nNel suo Dionisiache, Nonno di Panopoli menziona Briareo con le sue \u201cmani scattanti\u201d e Aegaeon come il \u201cprotettore delle leggi di Zeus\u201d. \nNella letteratura.\nBriareo viene citato due volte nella Divina Commedia di Dante: \u00e8 il primo gigante che troviamo nel nono cerchio dell\u2019Inferno ed \u00e8 un esempio di superbia, scolpito nella pavimentazione della prima cornice del Purgatorio."}
{"id": "701275", "revid": "1149807", "url": "https://it.wikipedia.org/wiki?curid=701275", "title": "N\u00f3i alb\u00edn\u00f3i", "text": "N\u00f3i alb\u00edn\u00f3i \u00e8 un film del 2003 diretto da Dagur K\u00e1ri.\nIl film \u00e8 caratterizzato dall'ambientazione in un luogo desolato: uno sperduto villaggio della costa nord-occidentale islandese perennemente coperto di neve e praticamente isolato; una storia tragica ricca di elementi comici o, a seconda dell'ottica, una commedia intrisa di tragedia che si sviluppa piuttosto lentamente, fino all'inaspettato finale.\nDi certo un film insolito che ha conquistato il pubblico nordico e trionfato al festival di Rotterdam.\nTrama.\nN\u00f3i, ragazzo bizzarro e allampanato, vive in un piccolo paese sulla costa islandese assieme alla nonna e sporadicamente vede il padre, tassista alcolizzato che tratta N\u00f3i pi\u00f9 come un fratello minore che come un figlio; la madre non c'\u00e8 e non viene mai nemmeno menzionata.\nNonostante N\u00f3i abbia indubbie facolt\u00e0 mentali (vince a mastermind in poche mosse e completa il cubo di Rubik in pochi secondi), diserta la scuola per la quale nutre il pi\u00f9 profondo disinteresse e se ne va in giro a camminare per il paese compiendo sempre le stesse azioni: va dal libraio, passa al distributore di carburante a prendersi una birra (con i soldi ottenuti manomettendo la slot machine dello stesso benzinaio) e infine se ne torna a casa per rinchiudersi nella sua cantina sotterranea la cui botola \u00e8 camuffata in maniera tale che nessuno sappia del suo rifugio.\nLa sua vita da disadattato (non ha amici, parla poco e l'unico svago che ci mostra la pellicola \u00e8 andare a sparare col fucile alle stalattiti di ghiaccio) viene scossa dall'arrivo di una nuova ragazza (Iris) al distributore che poi scopre essere la figlia del libraio.\nPer nulla intimorito dall'ammonimento del commerciante che gli intima di girare al largo della ragazza, N\u00f3i riesce in breve tempo a conquistare (sia pure a livelli quasi platonici) Iris con la quale comincia a frequentarsi.\nNel frattempo le continue assenze e gli atteggiamenti al limite della beffa (N\u00f3i affida al compagno di banco un registratore da porre al suo posto in maniera tale che lo \"sostituisca\") esasperano i suoi insegnanti e il preside si vede costretto ad espellerlo dall'istituto nonostante le suppliche del ragazzo che \u00e8 preoccupato pi\u00f9 dalla delusione (ed ira) del padre che dalla sua situazione scolastica.\nA seguito dell'abbandono degli studi N\u00f3i comincia a lavorare come custode al cimitero, occupazione che contribuisce ad aumentare l'alienazione del ragazzo che, complice il View-Master che gli illustra scenari caraibici (regalatogli dalla nonna per il suo compleanno), comincia a prendere seriamente in considerazione l'idea di lasciare l'Islanda assieme ad Iris.\nPer concretizzare i suoi intenti N\u00f3i tenta una goffa quanto patetica rapina in banca, ma il paese \u00e8 minuscolo e tutti lo conoscono: malgrado sia armato (brandisce il fucile di sua nonna) il suo gesto viene considerato alla stregua di uno scherzo di cattivo gusto e viene cacciato in malo modo, salvo rientrare poco dopo come nulla fosse per ritirare i soldi dal suo conto; dopo di che compra un abito elegante e ruba un'automobile dirigendosi al distributore per prendere Iris. La ragazza, ignara di tutto e inconsapevole del fatto che i suoi sogni adolescenziali di lasciare l'Islanda siano stati presi sul serio, al momento di fuggire si mostra titubante e N\u00f3i, spazientito quanto deluso, se ne va con l'auto, apparentemente senza una meta. Ma il suo girovagare dura poco, la polizia (forse chiamata dal padre di Iris che lo spia dalla finestra) lo localizza e lo arresta.\nRilasciato in seguito all'intervento del padre e sentitosi tradito da Iris, N\u00f3i fa ritorno a casa e come suo solito si rifugia in cantina; mentre \u00e8 intento a riflettere un brusco scossone scuote la sua tana: una valanga si \u00e8 abbattuta sul paese e l'ha intrappolato dentro. Dopo un indefinito intervallo di tempo viene salvato da una squadra di soccorso e viene portato in un centro di accoglienza dove scoprir\u00e0 che, oltre ad essere l'unico sopravvissuto della sua famiglia (la nonna ed il padre sono rimasti sepolti sotto la slavina), la sciagura si \u00e8 portata via altre otto persone tra cui Iris. La tragedia finale apparentemente non smuove N\u00f3i dal suo atteggiamento abituale (tanto che non si vedono reazioni di alcun tipo all'apprendimento della morte dei suoi cari) e il film si chiude con le foto del View-Master: la solita spiaggia caraibica da immagine ferma si anima e si vedono le onde della risacca che si infrangono sulla spiaggia lasciando allo spettatore l'interpretazione se questo significhi il successo della fuga di N\u00f3i o solo una sua fantasia.\nChiave del film.\nLa nonna manda N\u00f3i da un indovino affinch\u00e9 gli predica il futuro. Il mago (che \u00e8 un abitante del paese) leggendo i fondi di caff\u00e8 gli annuncia un futuro di morte. Questa predizione rimane in sospeso per\u00f2, perch\u00e9 nasconde un'ambiguit\u00e0 di fondo: non \u00e8 chiaro, infatti, se \"il futuro di morte\" riguarda la vita stessa del protagonista, o pi\u00f9 propriamente il suo lavoro, in quanto N\u00f3i lavora presso il cimitero del paese.\nL'ambiguit\u00e0 si dissipa solo alla fine, ma in un modo del tutto originale. Infatti, come N\u00f3i scoprir\u00e0 guardando il telegiornale, la valanga ha provocato la morte oltre che del padre e della nonna, anche del libraio e della bella Iris, del Preside e del professore che lo avevano cacciato da scuola, del compagno di banco e dell'indovino. Praticamente tutti quelli che avevano avuto, in un modo o nell'altro, a che fare con lui.\nProduzione.\nIl film \u00e8 stato girato a Bolungarv\u00edk, un piccolo comune di circa 1.000 abitanti situato nell'estremo nord-ovest dell'Islanda."}
{"id": "701282", "revid": "1543377", "url": "https://it.wikipedia.org/wiki?curid=701282", "title": "Lago Nero (Piacenza)", "text": "Il lago Nero \u00e8 un piccolo lago dell'Appennino piacentino situato in provincia di Piacenza, nel comune di Ferriere.\nSi trova sul fondo di una conca glaciale a occidente del Monte Nero e a nord-est del Monte Bue alla quota di 1540\u00a0m s.l.m., nella parte pi\u00f9 alta del bacino del torrente Nure, che ha origine dal lago stesso.\nIl lago \u00e8 di forma allungata in direzione nord-est/sud-ovest, \u00e8 lungo circa 200\u00a0m, largo circa 80\u00a0m ed ha una profondit\u00e0 massima di circa 2,5\u00a0m. \u00c8 da notare che il lago non \u00e8 affatto \"nero\" (il nome deriva dal monte Nero che lo sovrasta), anzi ha un aspetto decisamente verde, riflettendo la fitta vegetazione da cui \u00e8 interamente circondato. Essendo situato ad alta quota, il lago \u00e8 ghiacciato nel periodo invernale, spesso anche da novembre fino ad aprile.\nEscursioni.\nIl lago Nero si pu\u00f2 raggiungere con un sentiero che si diparte verso destra dalla strada provinciale 654R (ex statale 654 della Val di Nure) circa due chilometri a monte di Selva (frazione a circa 6\u00a0km da Ferriere). In circa un'ora e mezza di marcia (il sentiero \u00e8 piuttosto ripido) si raggiunge il lago Nero.\nSi pu\u00f2 raggiungere anche partendo dal passo dello Zovallo, situato sempre sulla provinciale 654R a circa 16\u00a0km da Ferriere, al confine con il comune di Bedonia in provincia di Parma."}
{"id": "701312", "revid": "709565", "url": "https://it.wikipedia.org/wiki?curid=701312", "title": "Battaglia di Sluis", "text": "La battaglia di Sluis (conosciuta in francese col nome di \"l'\u00c9cluse\") fu uno scontro navale combattuto il 24 giugno 1340, e la prima grande battaglia della guerra dei cent'anni. In quell'occasione il re Edoardo III d'Inghilterra assunse di persona il comando della flotta (cos\u00ec come, successivamente, nella battaglia di L'Espagnols-sur-Mer). La sua importanza storica risiede nel fatto che caus\u00f2 la distruzione della maggior parte della flotta francese rendendo impossibile un'invasione dell'Inghilterra, destinando cos\u00ec il resto del conflitto ad essere combattuto soprattutto in Francia.\nPremesse.\nAllo scoppio delle ostilit\u00e0 la flotta francese deteneva un netto predominio sulle acque della Manica; basata a Rouen, dove disponeva di un munito arsenale, il \"Clos-des-Gal\u00e9es\", poteva contare su natanti ed equipaggi normanni, monegaschi, castigliani e soprattutto genovesi, in grado di sferrare attacchi alle navi da carico inglesi sulle rotte per le Fiandre e la Guascogna, e di compiere incursioni lungo le coste meridionali dell'Inghilterra: nel 1338 subirono attacchi Portsmouth, Walcheren, Southampton, Guernsey. L'anno successivo i vascelli francesi scorrazzarono dalla Cornovaglia al Kent, mettendo a ferro e fuoco l'isola di Wight e minacciando lo stesso estuario del Tamigi; e se i francesi potevano sostenere con aiuti via mare gli alleati scozzesi impegnati nella propria guerra per l'indipendenza, gli invii di rinforzi sul continente europeo divennero per gli inglesi via via pi\u00f9 difficoltosi, cos\u00ec come le comunicazioni e i commerci di lana con le Fiandre.\nIl 23 marzo 1339 Filippo VI ordin\u00f2 finalmente la conquista dell'Inghilterra, e nel corso dei mesi seguenti una flotta di circa 200 navi (francesi, castigliane, genovesi) si radun\u00f2 nella rada di Sluis, nell'insenatura tra le Fiandre Occidentali e la Zelanda. Mentre non si interrompevano le azioni di disturbo ai commerci e saccheggio delle coste inglesi, i preparativi per l'invasione, intesi a radunare 60.000 uomini, si svolgevano sotto il comando di Hugues Qui\u00e9ret, ammiraglio, e di Nicolas B\u00e9huchet, tesoriere del sovrano; le galee mercenarie genovesi erano guidate da Egidio Boccanegra, fratello del doge Simone.\nEdoardo III affrett\u00f2 i tempi per una campagna terrestre al fine di distrarre le forze francesi dal teatro navale, e con un esercito piuttosto raccogliticcio cerc\u00f2, partendo dalle Fiandre nel mese di settembre, di attirare Filippo in una battaglia campale; questi non accett\u00f2 tuttavia lo scontro, probabilmente consigliato ad una tattica attendista dalle notizie circa le difficolt\u00e0 economiche di Edoardo, che dovette infatti ritornare a Gand dopo circa un mese di campagna, per poi precipitarsi in Inghilterra (la famiglia rimasta ostaggio dei creditori fiamminghi) in cerca di nuovi finanziamenti.\nPer la fine di settembre intanto la flotta francese era pronta, e il 2 ottobre prese il mare; una violenta tempesta danneggi\u00f2 tuttavia molte navi e costrinse le altre a riparare nei porti fiamminghi. Pochi giorni dopo Edoardo comparve davanti alla Camera dei comuni per sollecitare l'intervento del Parlamento a protezione delle coste inglesi; ebbe quindi inizio un processo di riorganizzazione della flotta e delle difese costiere. Al principio del 1340 la federazione dei Cinque Ports mise a disposizione 21 natanti, e 9 vennero dal Tamigi, mentre dai porti occidentali giunsero 70 navi da oltre 100 ton l'una; il Parlamento provvedeva a parte del finanziamento. Comandanti della flotta furono nominati il conte di Arundel e il conte di Huntingdon.\nPoco dopo l'inizio della guerra Edoardo si trovava quindi gi\u00e0 sulla difensiva, costretto a richiedere nuove risorse al Parlamento, ed insieme a fronteggiare una minaccia d'invasione sul suo stesso regno; accadde quindi che tentasse il tutto per tutto attaccando la flotta francese prima che l'invasione fosse inevitabile. Edoardo sbarc\u00f2 alla foce dell'Orwell dalle Fiandre (dove era andato a riscattare la famiglia) il 21 febbraio. Immediatamente prese il via l'allestimento di una grande flotta, e venne ordinato che ogni nave di oltre venti ton, adeguatamente armata ed equipaggiata, fosse inviata a Sandwich, che con Southampton costituiva uno dei punti di concentramento. Edoardo giunse a Ipswich nei primi giorni di giugno: in quel momento stazionava nelle acque dell'Orwell una quarantina di navi; attorno al giorno 10 l'arcivescovo di Canterbury lo inform\u00f2 della presenza di una grande flotta francese a Sluis, pronta a rigettarlo in mare. Nonostante il parere contrario dell'Arcivescovo e di Robert de Morley, suo ammiraglio, Edoardo decise ugualmente la traversata e intensific\u00f2 i preparativi: in dieci giorni altre navi giunsero da tutti i porti del Paese, e il 22 la flotta prese il largo.\nLa battaglia.\nIl giorno 23 giugno verso mezzogiorno, dopo aver raccolto altre navi della flotta del Nord comandata da de Morlay, Edoardo giunse in prossimit\u00e0 di Blankenberge, a circa dieci miglia ad ovest della baia di Sluis. Tre cavalieri sbarcarono in esplorazione, riuscendo a discernere l'entit\u00e0 della flotta nemica e la sua disposizione, distinguendo anche la presenza di 19 navi d'alto bordo. La marea non era per\u00f2 pi\u00f9 favorevole per un attacco, quindi gli inglesi rimasero in attesa: la sera, o durante la notte, i francesi si avvicinarono a terra portandosi verso la bocca del fiume, e l'alba vide le due flotte piuttosto vicine, ma la marea imped\u00ec agli inglesi di attaccare fino a mezzogiorno. Con una disposizione simile a quella successivamente impiegata in ambito terrestre, Edoardo mise all'avanguardia grandi navi cariche di arcieri alternate ad altre che portavano fanteria, mentre un corpo di riserva era costituito da vascelli pi\u00f9 piccoli difesi solo da arcieri. Le navi inglesi erano disposte su due linee ed \u00e8 presumibile che la prima abbia attaccato frontalmente, la seconda abbia invece intrapreso una manovra di aggiramento ai fianchi.\nI francesi erano sulla difensiva: Qui\u00e9ret e B\u00e9huchet avevano schierato le loro forze su tre o quattro linee, con le navi legate l'un l'altra tramite corde e catene (le battaglie navali all'epoca erano a tutti gli effetti scontri campali su incerte posizioni galleggianti); all'avanguardia stavano tra le altre quattro grandi navi, di cui la maggiore (la \"Christopher\", gi\u00e0 nave ammiraglia inglese, catturata quasi due anni prima nel porto di Arnemuiden) era difesa da balestrieri genovesi. Invano, e sino all'ultimo momento, Boccanegra tent\u00f2 di far comprendere ai colleghi francesi il rischio di subire un attacco entro una baia, perdendo il vantaggio dato dalla manovrabilit\u00e0 delle galee, di cui gli inglesi erano sprovvisti. All'alba gli inglesi si portarono al largo, con una manovra che dest\u00f2 nello schieramento avversario la parvenza di una ritirata, ma solo per prendere meglio il vento e la marea ed avere il sole alle spalle. Poco dopo invertirono la rotta e verso le 12 la battaglia ebbe inizio, con la \"Christopher\" che venne attaccata per prima.\nLa battaglia fu una lunga successione di corpo a corpo per abbordare o respingere abbordaggi, durata un giorno e una notte; ma la sconfitta francese inizi\u00f2, dopo otto ore di combattimenti, con la cattura delle grandi navi dell'avanguardia, che gett\u00f2 nello sconforto la gran parte degli equipaggi. Mentre solo alcune unit\u00e0 ancora resistevano, le galee genovesi riuscirono col favore della notte a guadagnare il mare aperto, insieme ad alcuni vascelli leggeri francesi, conseguendo anche una vittoria simbolica con la cattura della nave che portava il guardaroba di Edoardo.\nLo scontro si concluse con la quasi totale distruzione della flotta francese. Qui\u00e9ret fu ucciso (o catturato, secondo altre fonti), mentre B\u00e9huchet si dice sia stato impiccato al pennone della nave ammiraglia inglese, la \"Thomas\", per ordine di re Edoardo come vendetta per le atrocit\u00e0 commesse lungo le coste inglesi. Nessun cronista inglese riporta le perdite della propria parte, ma le presenta come relativamente lievi; un autore fiammingo riporta per i caduti inglesi il numero di quattromila, un altro di novemila. Per i francesi \u00e8 tramandata dalle fonti la perdita di 25.000-30.000 uomini; se tuttavia il numero delle navi francesi perdute o catturate poteva essere stabilito con una certa sicurezza, e quindi la cifra che fornisce lo stesso Edoardo nei suoi dispacci, 190, appare affidabile, lo stesso non pu\u00f2 dirsi riguardo alla quantificazione delle perdite umane, che sono quasi sicuramente sopravvalutate.\nDopo la battaglia Edoardo rimase sul posto con la sua nave per alcuni giorni, in un gesto tipicamente cavalleresco di possesso del campo di battaglia quale elemento di incontestabile vittoria. Grandi furono i festeggiamenti, secondo Froissart, e tale lo strepito di tamburi, trombe, corni ed altri strumenti che \u00abun tuono non avrebbe sentito il richiamo di Dio\u00bb. Dopo sbarcati, Edoardo e il suo seguito si diressero verso Gand, dove ad attenderlo trov\u00f2 la regina e il neonato Giovanni di Gand; solo il giorno 28 fu inviato in patria un messaggio ufficiale, sebbene gi\u00e0 il giorno dopo la battaglia fossero giunte voci della grande vittoria.\nConseguenze.\nPer quanto la battaglia non avesse consegnato all'Inghilterra il predominio sui mari (appena due anni dopo, Plymouth fu saccheggiata per la seconda volta), allontan\u00f2 comunque definitivamente la minaccia di un'invasione dell'isola, e mise l'iniziativa della guerra nelle mani di Edoardo; l'accresciuto prestigio frutt\u00f2 a quest'ultimo anche un nuovo patto di alleanza con il Ducato di Brabante, la Contea di Hainaut e la Contea delle Fiandre."}
{"id": "701319", "revid": "729019", "url": "https://it.wikipedia.org/wiki?curid=701319", "title": "Deacon (semovente)", "text": "L'AEC Mk. I Gun Carrier, conosciuto anche come Deacon, era un veicolo corazzato da combattimento britannico realizzato durante la seconda guerra mondiale. Venne impiegato esclusivamente durante la campagna del Nordafrica.\nStoria.\nIl Deacon venne sviluppato nel 1942 per fornire all'esercito britannico, che operava su quel teatro, un sistema anticarro mobile che offrisse una maggiore protezione rispetto ai portee in servizio. La base del veicolo era costituita da un telaio di un Matador sul cui cassone veniva montato un pezzo di artiglieria Ordnance QF 6 lb da 57 mm completo di scudo corazzato. La cabina del Matador veniva sostituita da una casamatta corazzata che proteggeva sia la posizione del guidatore che il motore. Il caricatore e il cannoniere venivano protetti dallo scudo del pezzo. La produzione inizi\u00f2 nel dicembre del 1942 e in totale ne furono prodotti 175.\nImpiego.\nIl veicolo fu utilizzato nella sola campagna del Nord Africa dove oper\u00f2 con una certa efficacia. Alla conclusione di questa campagna vennero immediatamente ritirati dal servizio e in parte trasformati in trasporto munizioni corazzati. Alcuni esemplari furono ceduti alla Turchia."}
{"id": "701322", "revid": "125911348", "url": "https://it.wikipedia.org/wiki?curid=701322", "title": "Udo Dirkschneider", "text": " \u00c8 il fondatore delle band heavy metal Accept e U.D.O.\nBiografia.\nUdo \u00e8 stato membro fondatore della band heavy metal Accept nel 1968 ed \u00e8 rimasto in tale band fino allo scioglimento, avvenuto nel 1997, producendo con questa 10 album studio. Dirkschneider ha formato una propria band, gli U.D.O., anche se ha continuato a fare brevi apparizioni con gli Accept. Con questo gruppo ha pubblicato 14 album."}
{"id": "701324", "revid": "12691", "url": "https://it.wikipedia.org/wiki?curid=701324", "title": "Oritia", "text": ""}
{"id": "701331", "revid": "9416", "url": "https://it.wikipedia.org/wiki?curid=701331", "title": "Debord", "text": ""}
{"id": "701332", "revid": "287204", "url": "https://it.wikipedia.org/wiki?curid=701332", "title": "Roberto Dan\u00e8", "text": ""}
{"id": "701333", "revid": "287204", "url": "https://it.wikipedia.org/wiki?curid=701333", "title": "Foucault", "text": ""}
{"id": "701334", "revid": "9416", "url": "https://it.wikipedia.org/wiki?curid=701334", "title": "Derrida", "text": ""}
{"id": "701335", "revid": "9416", "url": "https://it.wikipedia.org/wiki?curid=701335", "title": "McLuhan", "text": ""}
{"id": "701344", "revid": "599013", "url": "https://it.wikipedia.org/wiki?curid=701344", "title": "Imitazione (musica)", "text": "Con la parola imitazione si intende, in ambito musicale, la ripetizione di una frase melodica eseguita da una voce diversa da quella che l'aveva esposta la prima volta. Tale ripetizione pu\u00f2 essere pi\u00f9 o meno letterale, e nel caso lo sia integralmente si parla di \"imitazione stretta\". La prima entrata della frase si chiama \"proposta\", mentre le imitazioni successive \"risposte\".\nClassificazione.\nI procedimenti di variazione della risposta rispetto alla proposta possono essere raggruppati secondo vari principi;\noltre all'imitazione stretta, i seguenti sono identificati dalla teoria musicale come procedimenti tipici:\nStoria.\nL'imitazione nella tradizione formale classica.\nDiverse forme musicali prevedono intrinsecamente l'utilizzo di vari tipi di imitazione quali il canone, la caccia, la fuga e il rondello, che \u00e8 forse la forma pi\u00f9 semplice d'imitazione. \u00c8 familiare per chiunque abbia cantato in coro, ad esempio, \"Fra' Martino campanaro\". Una voce inizia la melodia. Quando la voce ha raggiunto un determinato punto, entra la seconda voce, cominciando con la medesima melodia iniziale. Poi la terza e a volte la quarta entrano con gli stessi ritardi prestabiliti.\nLa forma in cui l'imitazione \u00e8 praticamente il solo principio costruttivo \u00e8 il canone, e infatti i vari tipi di canone sono classificati proprio in base al tipo di imitazione che in essi viene impiegato.\nUn'altra forma che utilizza l'imitazione in maniera sistematica \u00e8 la fuga. In essa l'imitazione \u00e8 il principio cardine, che governa ogni sezione: dall'esposizione, in cui il tema principale, il soggetto, viene imitato da una risposta che \u00e8 la sua riproduzione, in accordo con precise regole tonali, alla quinta superiore; ai divertimenti, in cui elementi melodici dell'esposizione si alternano nelle varie voci in progressioni, dando vita a imitazioni a carattere meno rigido; agli stretti, in cui in generale il soggetto viene imitato prima ancora che la sua esposizione abbia termine.\nSe da un lato si pu\u00f2 dire che l'imitazione \u00e8 un procedimento intrinsecamente contrappuntistico, \u00e8 anche vero che essa \u00e8 uno dei modi pi\u00f9 naturale di articolare il contrappunto stesso. Questo \u00e8 il motivo per cui le forme musicali che possono includere zone di addensamento contrappuntistico (come la forma sonata nello sviluppo) fanno sovente uso dell'imitazione, spesso in forma molto libera.\nLa tecnica seriale dodecafonica prevede anch'essa, nei suoi sviluppi contrappuntistici (che costituiscono il modo pi\u00f9 ordinario di procedere della trama dodecafonica) varie forme di imitazione, per il fatto stesso di basarsi su un'unica successione di dodici note. \nSi pu\u00f2 dire, in sostanza, che l'imitazione costituisca uno dei pi\u00f9 importanti meccanismi di base che animano la musica colta occidentale.\nL'imitazione nella musica leggera.\nNella musica pop l'imitazione, nelle sue forme pi\u00f9 semplici e limitata quasi sempre a due sole voci, viene sporadicamente impiegata. Il suo utilizzo consiste generalmente in un coro di sottofondo alla voce solista, che ripete l'ultimo inciso cantato da questa."}
{"id": "701345", "revid": "123545234", "url": "https://it.wikipedia.org/wiki?curid=701345", "title": "Anticlea", "text": "Anticlea ( \"Ant\u00eckleia\") \u00e8 un personaggio della mitologia greca, era la figlia di Autolico, quindi nipote di Ermes.\nMitologia.\nAnticlea figlia di Autolico e di Anfitea, fu la madre di Odisseo, avuto da Laerte.\nLa donna mor\u00ec di dolore in seguito alla lunga assenza del figlio, preoccupata per le sue sorti sia nella Guerra di Troia sia durante il suo ritorno a casa.\nTradizioni secondarie.\nSecondo autori successivi a Omero, il padre di Ulisse non era Laerte bens\u00ec Sisifo: prima delle nozze, Anticlea venne rapita e violentata dal figlio di Eolo per punire suo padre per i continui furti di bestiame che operava. Da tale unione nacque Ulisse."}
{"id": "701348", "revid": "767487", "url": "https://it.wikipedia.org/wiki?curid=701348", "title": "Macchina cuore-polmone", "text": ""}
{"id": "701351", "revid": "729019", "url": "https://it.wikipedia.org/wiki?curid=701351", "title": "M7 Priest", "text": "Il 105\u00a0mm Howitzer Motor Carriage M7 era un semovente d'artiglieria prodotto negli Stati Uniti durante la seconda guerra mondiale. Fu impiegato anche dalle Forze Armate britanniche dove era conosciuto, per la particolare forma della postazione della mitragliatrice somigliante ad un pulpito, come Priest anche se la sua designazione ufficiale era di 105\u00a0mm SP, Priest.\nStoria.\nDurante la Seconda guerra mondiale, la massima attenzione ai semoventi, cio\u00e8 agli affusti mobili per i pezzi d'artiglieria, fu senz'altro data dalla Wehrmacht, che ne ebbe una variet\u00e0 di tipi perfino eccessiva, fin dall'inizio del conflitto.\nAl contrario, gli Alleati svilupparono i loro cannoni e obici semoventi in ritardo e con un numero di modelli ben inferiore.\nIl primo esempio di semovente alleato fu l'installazione di un obice campale 75 mm M1897A sull'autocarro protetto semicingolato White M3, dando cos\u00ec vita al T12, seguito poi dal T19 armato con l'obice da 105 mm M2A1 e dal T30 armato con l'obice da 75 mm M1A1.\nQuesti semoventi vennero considerate soluzioni provvisorie, sia perch\u00e9 l'M3 Half-track non era un vero mezzo corazzato, sia perch\u00e9 l'impiego dell'obice da 105\u00a0mm causava allo scafo del T19 uno sforzo al limite della rottura.\nDi conseguenza, nell'autunno del 1941 venne presa in considerazione l'installazione della stessa arma da 105 sullo scafo di un carro armato M3 Lee, i lavori furono ordinati alla Baldwin Locomotive Works e due prototipi, chiamati T32 HMC, costituiti da uno scafo di M3, e una casamatta a cielo aperto con un pezzo campale \"M2A1\" da 105\u00a0mm leggermente spostato a destra.\nPrima della fine del 1941 i due \"T32\" furono inviati all'Aberdeen Proving Ground da dove uno dei prototipi venne inviato a Fort Knox per essere esaminato dall'Armored Forces Board dell'US Army.\nIn tre giorni di esame il responso fu positivo ma vennero richieste alcune modifiche:\nL'alzo venne invece ridotto da +65\u00b0 a +35\u00b0, per consentire una diminuzione totale dell'altezza di 28\u00a0cm, fu aggiunto il pulpito per la mitragliatrice da 12,7\u00a0mm e un portello di accesso alla trasmissione e, infine, la riserva di munizioni venne portata da 44 a 57 colpi.\nNel febbraio del 1942 i tecnici di Aberdeen applicarono queste modifiche al secondo prototipo, la cui camera di combattimento risult\u00f2 differente, e lo inviarono come campione per la successiva produzione all'American Locomotive Company. Nell'aprile 1942 la versione di serie del \"T32\" ebbe la designazione ufficiale di M7 e ne fu avviata la produzione con un primo lotto di circa 600 esemplari. L'American Locomotive ne produsse, entro la primavera del 1945, 2.814 esemplari, cui fecero seguito 500 esemplari con alcune migliorie e 176 prodotti dalla Federal Machine and Welder Co. per un totale di 3.490 carri, prima del passaggio alla versione successiva M7B1.\nLa tecnica.\nL'American Locomotive M7 o 105\u00a0mm M7 Howitzer Motor Carriage, soprannominato dai soldati inglesi \"Priest\" (prete, per la forma a pulpito della postazione del mitragliere), era un obice semovente basato sulla meccanica del carro armato medio Detroit Arsenal M3 Lee; il suo equipaggio era di 6-8 persone: capocarro, pilota, uno-due cannonieri e tre serventi.\nL'impianto propulsivo era simile a quello degli \"M3\" ed \"M4\", costituito da un motore di derivazione aeronautica Continental R-975C-1 Whirlwind radiale a 9 cilindri a stella di 15.947\u00a0cm\u00b3, raffreddato ad aria, da 353\u00a0hp a 2.400 giri/min.\nI quattro serbatoi di benzina normale avevano la capacit\u00e0 complessiva di 662 litri. La trasmissione del moto ai cingoli avveniva attraverso un cambio Syncromesh a 5 marce avanti e una indietro, con due ruote dentate motrici e i caratteristici complessi di rulli in tandem dei Lee e degli Sherman, con sospensioni VVSS.\nLa protezione non era particolarmente pesante, con l'eccezione della parte anteriore dello scafo, dove variava tra 5 e 10,8\u00a0cm, mentre il resto del carro aveva uno spessore di 1,3\u00a0cm.\nL'armamento primario di tutte le versioni dell'M7 era costituito dal ben noto obice campale M2A1 da 105\u00a0mm, in seguito ridesignato M102, con gittata di circa 11,2\u00a0km, montato su affusto a doppia coda divaricabile, la riserva di munizioni era di 69 colpi, incrementabile mediante il traino di un rimorchio a due ruote, la cadenza massima di tiro era di 8 colpi al minuto.\nL'arma, montata spostata verso destra, aveva un brandeggio di 15\u00b0 a sinistra e 30\u00b0 a destra.\nL'elevazione fu sempre motivo di problemi e andava da una depressione di -5\u00b0 a un alzo massimo variato tra i 35\u00b0 e i 65\u00b0.\nTuttavia, prima che fosse alzato l'affusto, quando il pezzo sparava le munizioni pi\u00f9 potenti ad alzo massimo, poteva succedere che la culatta, nel movimento retrogrado del rinculo, andasse a sfondare il pavimento, problema poi risolto sull'M7B2.\nL'armamento secondario era costituito da una mitragliatrice Colt-Browning M2HB camerate in .50 BMG montata su un pulpito con affusto ad anello, dotata di 300 colpi. Inoltre a bordo vi erano almeno una-due mitra M3 Grease Gun camerate in .45 ACP pi\u00f9 un'altra arma dello stesso tipo o una Auto-Ordnance M1 Thompson pari calibro o una carabina M1 Carbine camerata in .30 Carbine o un fucile M1 Garand camerato in .30-06; quando vi erano tre armi calibro .45 la scorta di cartucce era di 1.620; l'equipaggio aveva anche una cassetta con 8 bombe a mano, mentre sull'M7B2 spesso disponeva di un lanciarazzi Bazooka.\nL'impiego.\nL'obice semovente M7 era esattamente ci\u00f2 che diceva il suo nome; a differenza di altri veicoli da combattimento sviluppati altrove, era un pezzo d'artiglieria campale semovente e, anche se disponeva di munizionamento HEAT anticarro, il suo ruolo principale era il tiro indiretto.\nIl \"Priest\" era un mezzo piuttosto pesante, cos\u00ec come pesante era il suo obice, ma la meccanica aveva una buona affidabilit\u00e0 e la mobilit\u00e0 su strada era uguale a quella delle colonne corazzate. L'unico inconveniente era la necessit\u00e0 di sistemare il mezzo su una posizione inclinata per ovviare all'alzo limitato a 35\u00b0, se non si voleva correre il rischio di deformare il pavimento, che non coincideva con quello ideale per ottenere la gittata massima. Questo problema venne risolto definitivamente solo con l'M7B2.\nL'M7 ebbe il battesimo del fuoco in Africa Settentrionale nel settembre 1942, quando l'8\u00aa Armata inglese ottenne 90 \"M7\" che presero parte alla Seconda battaglia di El Alamein: durante questa campagna il mezzo fu soprannominato \"Priest\", che fin\u00ec per diventare nome semiufficiale anche negli USA.\nFu utilizzato anche in Marocco durante l\u2019operazioneTorch per bombardare i fortini di vichy \nIn seguito oper\u00f2 su tutto il teatro europeo, sia con le forze americane che quelle del Commonwealth. Il mezzo venne utilizzato anche dai Marines nel Pacifico, in particolare a Okinawa, e serv\u00ec anche come veicolo da trasporto truppe: con la rimozione dell'obice poteva imbarcare fino a 13 soldati.\nDopoguerra.\nNel Dopoguerra gli M7 furono distribuiti alle forze amiche ed ebbero una carriera piuttosto lunga; per esempio, il Pakistan li impieg\u00f2 nelle campagne contro l'India del 1965 e del 1971, mentre Israele ne fece uso nella Guerra dei Sei Giorni del 1967 e, limitatamente, in quella del Kippur nel 1973. Gli M7, come i \"Sexton\", prestarono servizio a lungo anche in Italia, a cui fu sostituito il Ordnance QF 25-pounder da un pezzo da 105\u00a0mm di origine tedesca; all'inizio degli anni settanta ce n'erano ancora, in servizio in alcuni reparti addestrativi dell'Esercito Italiano."}
{"id": "701356", "revid": "2128848", "url": "https://it.wikipedia.org/wiki?curid=701356", "title": "Cupido", "text": "Cup\u00ecdo (Desiderio, pl. \"Cupidines\") o Amor (Amore, pl. \"Amores\") sono le denominazioni in lingua latina di Eros, dio dell'amore divino e del desiderio sessuale appartenente al pantheon della religione e della mitologia greca.\nDa tener presente che:\nNella letteratura latina.\nRiprendendo miti di origine greca, Cicerone riporta che:\nRiguardo ad Amor e riprendendo Esiodo Igino e Virgilio, sempre Cicerone evidenzia:\nAraldica.\nIn araldica Cupido, detto anche \"amorino\", \u00e8 rappresentato come un bambino, con due ali sulla schiena, munito di un arco e di una faretra piena di frecce."}
{"id": "701357", "revid": "21880", "url": "https://it.wikipedia.org/wiki?curid=701357", "title": "Tinamus major robustus", "text": ""}
{"id": "701359", "revid": "1428919", "url": "https://it.wikipedia.org/wiki?curid=701359", "title": "Carato", "text": "Il termine carato \u00e8 principalmente utilizzato in oreficeria e metallurgia con un duplice significato, quale unit\u00e0 di misura della massa di materiali preziosi, pari a 0,2 grammi, oppure come indicatore di purezza delle leghe auree.\nMisura di massa.\nGi\u00e0 dall'antichit\u00e0 e fino al medioevo il carato \u00e8 stato utilizzato per la pesatura di quantit\u00e0 molto piccole e tuttora rimane l'unit\u00e0 di misura ponderale dei diamanti, delle pietre preziose in genere e dell'oro.\nIl carato fu rapportato e definito con precisione solo nel 1832 in Sudafrica, il luogo di maggior produzione ed esportazione di diamanti del mondo, dove ne fu stabilita la connessione con il sistema metrico decimale: pesando con una bilancia a braccia uguali pi\u00f9 semi di carruba ed eseguendo poi la media aritmetica dei valori ottenuti ne deriv\u00f2 un valore pari a circa 0,2 grammi. Successivamente la quarta Conf\u00e9rence g\u00e9n\u00e9rale des poids et mesures del 1907 adott\u00f2 come valore del carato (detto carato metrico) una unit\u00e0 di massa di 0,2 grammi.\nMisura di purezza.\nPer quanto riguarda le leghe d'oro il termine carato assume un'accezione differente dall'unit\u00e0 di misura ponderale propria delle gemme e delle perle, mutandosi nello standard proporzionale di misura della \"purezza\" che quantifica le parti d'oro in una lega su base . Nel caso delle leghe d'oro dunque un \"carato\" equivale ad una parte d'oro su un totale di 24 parti di metallo costituente la lega. Ne deriva, ad esempio, che la dicitura \"18 carati\" sta ad indicare che la lega \u00e8 costituita da 18 parti d'oro fino e 6 parti di altri metalli e viene abbreviato con le sigle \"ct\" o \"kt\" o prevalentemente con la sola \"k\" spesso affiancata al numero senza alcuno spazio intermedio, ad esempio \"18k\". L'oro di massima purezza \u00e8 dunque a \"24 carati\" (24 parti d'oro \"fino\" su 24 totali) e si indica con la sigla \"24k\".\nPer quanto riguarda la massa, espressa in grammi, \u00e8 utile la seguente proporzione:\nPer indicare la percentuale di oro, o di altro metallo prezioso, presente nella lega in cui viene coniata una moneta si usa anche il termine titolo.\nOrigine del nome.\nLa parola deriva dall'arabo \u0642\u064a\u0631\u0627\u0637, \"q\u012br\u0101\u1e6d\", \u2018ventiquattresima parte\u2019, a sua volta derivante dal greco \u03ba\u03b5\u03c1\u03ac\u03c4\u03b9\u03bf\u03bd, \"ker\u00e1tion\" (diminutivo di \u03ba\u03ad\u03c1\u03b1\u03c2, \"keras\", \u2018corno\u2019), \u2018siliqua del carrubo\u2019 i cui semi erano ritenuti avere una massa eccezionalmente costante.\nChe i semi del carrubo abbiano tutti una massa identica tra loro \u00e8 una credenza del passato, ormai sfatata: uno studio dell'Universit\u00e0 di Zurigo ha constatato che la massa di tali semi varia, al pari di quello di tutti gli altri semi; gli scienziati suppongono che la massa del seme del carrubo sia stata presa come elemento di comparazione per il fatto che \u00e8 relativamente facile constatarne la differenza dimensionale a occhio nudo. Sono state fatte delle prove con delle persone che hanno stimato le dimensioni di vari semi, confrontandoli con un seme campione, con il risultato che il massimo errore di valutazione rientrava nel 5%. La variazione della massa di semi di carrubo presi alla rinfusa arriva al 25%."}
{"id": "701360", "revid": "122662317", "url": "https://it.wikipedia.org/wiki?curid=701360", "title": "Anthony Franciosa", "text": "Biografia.\nOrigini.\nAnthony George Papaleo nacque a New York nel 1928 da una famiglia di origini italiane (i suoi nonni emigrarono da Melfi, provincia di Potenza nel 1890). Avrebbe adottato a carriera ormai avviata il cognome \"Franciosa\", che era quello da nubile della madre con la quale visse gran parte dell'infanzia e dell'adolescenza, dal momento che i genitori divorziarono poco dopo la sua nascita e il padre se ne and\u00f2 senza che Anthony jr. lo potesse conoscere.\nCarriera teatrale.\nInizi\u00f2 a studiare recitazione a soli 18 anni grazie al conseguimento di una borsa di studio che gli permise di frequentare il prestigioso Actor's Studio di New York e di conoscere giovani attori di talento come Marlon Brando, Rod Steiger, James Dean e Paul Newman, quest'ultimo destinato a diventare suo grande amico. Una volta diplomato, la svolta verso il successo si concretizz\u00f2 quasi casualmente: durante la visita alla YMCA per partecipare a una lezione di danza, incuriosito da una prova teatrale, decise di fare un'audizione a seguito della quale gli venne offerta una parte. Esord\u00ec cos\u00ec nel 1955 in \"End as a Man\" scritto da Calder Willingham e diretto da Jack Garfein al fianco di Ben Gazzara che avrebbe vinto per tale interpretazione un Theatre World Award e, apparso anche nella versione cinematografica, sarebbe stato associato - come del resto lo era gi\u00e0 Franciosa - all'Actor's Studio.\nQuindi, lo stesso anno, interpret\u00f2 il ruolo che lo avrebbe consacrato definitivamente: il personaggio di Polo Pope, fratello di un tossicomane reduce della guerra di Corea nel dramma \"Un cappello pieno di pioggia\" che gli valse una candidatura al Tony Award e lo pose all'attenzione di Hollywood.\nCarriera cinematografica.\nIl debutto cinematografico avvenne nella commedia \"Questa notte o mai\" (1957) di Robert Wise, con Paul Douglas e Jean Simmons. Lo stesso anno prese parte alla trasposizione cinematografica di \"Un cappello pieno di pioggia\", diretta da Fred Zinnemann, che gli valse una candidatura all'Oscar al miglior attore protagonista nel 1958, la Coppa Volpi e il Premio speciale della giuria alla Mostra internazionale del Cinema di Venezia. Quindi venne scelto da Elia Kazan per il ruolo di Joey DePalma nel film \"Un volto nella folla\" (1957), interpretazione che lo avrebbe definitivamente consacrato star del grande schermo. Da ricordare in questo periodo le partecipazioni in film come \"Selvaggio \u00e8 il vento\" (1958) di George Cukor, accanto ad Anna Magnani, \"La lunga estate calda\" (1959) di Martin Ritt e \"La maja desnuda\" (1959) di Henry Koster, basato sulla vita del pittore spagnolo Francisco Goya.\nNegli anni '60 e '70 la popolarit\u00e0 di Franciosa inizi\u00f2 a declinare, principalmente a causa delle sue difficolt\u00e0 di ordine psicologico ad affrontare un'esistenza costantemente sotto i riflettori e, in buona parte, per via del suo carattere difficile. Inizi\u00f2 a comparire in produzioni di minor successo, come il film romantico \"Va nuda per il mondo\" (1961), al fianco di Gina Lollobrigida, le commedie \"Rodaggio matrimoniale\" (1962) e \"Mentre Adamo dorme\" (1964), e prese a frequentare con maggior frequenza i set televisivi, recitando da protagonista nei decenni successivi in diverse serie quali \"Valentine's Day\" (1964), \"Reporter alla ribalta\" (1966-1968), \"Search\" (1972-1973), \"Matt Helm\" (1975-1976), e \"Detective per amore\" (1984-1985).\nRilevanti furono le esperienze maturate da Franciosa nel cinema italiano: si ricordino le sue partecipazioni a film quali \"Senilit\u00e0\" (1962) di Mauro Bolognini, tratto dall'omonimo romanzo di Italo Svevo, l'horror \"Nella stretta morsa del ragno\" (1971) di Antonio Margheriti, \"La cicala\" (1980) di Alberto Lattuada, il romantico \"Aiutami a sognare\" (1981) di Pupi Avati, e \"Tenebre\" (1982) di Dario Argento. L'ultima apparizione sul grande schermo di Franciosa risale al 1995 nel film \"City Hall\" di Harold Becker, accanto ad Al Pacino. L'attore morir\u00e0 nel 2006, all'et\u00e0 di 77 anni, in conseguenza di un ictus, all'UCLA Medical Center di Los Angeles.\nVita privata.\nAnthony Franciosa fu sposato 4 volte, la prima dal 1952 al 1957 con la scrittrice Beatrice Bakalyar. Dopo il divorzio, nello stesso anno si rispos\u00f2 con l'attrice Shelley Winters dalla quale divorzi\u00f2 nel 1960. Dal terzo matrimonio (1961-1970) con la scrittrice Judy Balaban (autrice di \"The Bridesmaids\", biografia di Grace Kelly), Tony Franciosa ebbe una figlia, Nina, nata nel 1963. Dall'ultimo matrimonio con l'indossatrice tedesca Rita Thiel, sposata nel 1970, Franciosa ebbe due figli maschi, Marco e Christopher, quest'ultimo diventato anche lui attore."}
{"id": "701362", "revid": "1632387", "url": "https://it.wikipedia.org/wiki?curid=701362", "title": "Pendulum (gruppo musicale)", "text": "I Pendulum sono un gruppo musicale rock elettronico e drum and bass australiano formatosi nel 2002 a Perth per iniziativa di Rob Swire, Gareth McGrillen e Paul \"El Hornet\" Harding.\nFin dall'inizio il gruppo ha mostrato una grande elasticit\u00e0 in campo compositivo e musicale, sapendosi esprimere in diverse sperimentazioni musicali che oltre alla drum and bass hanno spaziato fra trance, breakbeat e dubstep. Mentre con \"Hold Your Colour\" hanno fatto outing come combo di musica elettronica, con i successivi \"In silico\" e \"Immersion\", i loro lavori hanno assunto una maggiore componente rock a tal punto da essere considerati come un gruppo musicale a tutti gli effetti. Da l\u00ec, la formazione del gruppo si \u00e8 allargata fino a comprendere sei musicisti, acquisendo una fama sempre maggiore in campo musicale internazionale e guadagnando una notevole considerazione da parte del pubblico.\nI Pendulum sono inoltre noti per le loro esibizioni dal vivo, caratterizzate da un uso massiccio di luci ed effetti speciali, puntando molto sull'improvvisazione dal vivo e proponendo spesso remix e cover di brani famosi.\nStoria del gruppo.\nPrimi anni (2003-2004).\nI Pendulum si formarono nel 2002 a Perth, in Australia, per iniziativa di Rob Swire, Gareth McGrillen e Paul \"El Hornet\" Harding. Il loro primo brano, intitolato \"Vault\", venne pubblicato come lato A all'interno dell'EP \"Kingz of the Rollers EP Volume Three\", pubblicato dalla 31 Records nel 2003. Nello stesso anno venne realizzato il brano \"Trial of Sevens\", pubblicato nella raccolta \"Paranoia EP\" della Renegade Hardware, e il singolo \"Spiral\", distribuito in via promozionale il 10 luglio 2003.\nIl 23 febbraio 2004 i Pendulum pubblicarono il doppio singolo \"Another Planet/Voyager\", il primo ad essere entrato nelle classifiche britanniche, debuttando in vetta nella Official Dance Chart. Ad esso fecero seguito \"Spiral\", distribuito per il commercio a partire dal 1\u00ba marzo 2004, l'inedito \"Toxic Shock\", incluso nella raccolta \"The Sideshow EP - Chapter One\" uscita il 22 marzo attraverso la Freak Recordings, e il doppio singolo \"Back 2 You/Still Grey\", distribuito dall'etichetta discografica indipendente Timeless Recordings.\nDurante l'estate dello stesso anno, il trio realizz\u00f2 un remix del brano \"Submarines\" di DJ Fresh (incluso come lato B dell'omonimo singolo) e l'inedito \"Minds Eye\", inserito nella raccolta \"Skool of Hard Knocks\" della Renegade Hardware. Nel mese di ottobre parteciparono alla raccolta \"Jungle Sound - The Bassline Strikes Back!\" dei musicisti EDM Adam F e DJ Fresh con alcuni brani inediti e remixati.\n\"Hold Your Color\" (2005-2007).\nIl 25 luglio 2005 i Pendulum pubblicarono l'album di debutto \"Hold Your Colour\", anticipato dal doppio singolo \"Tarantula/Fasten Your Seatbelt\" e promosso dal brano \"Slam\", divenuto il primo nella carriera del gruppo ad entrare nella Top 40 della classifica britannica dei singoli. \"Hold Your Colour\" \u00e8 stato pubblicato anche in versione LP, la quale contiene tutti i brani mai pubblicati in precedenza. L'album si guadagn\u00f2 un enorme considerazione da parte del pubblic\u00f2 e ricevette numerose critiche positive soprattutto in Regno Unito e in Australia, divenendo uno dei dischi drum and bass pi\u00f9 venduti di tutti i tempi, insieme a \"New Forms\" di Roni Size. 225.000 copie di \"Hold Your Colour\" furono vendute solo nel Regno Unito.\nNello stesso periodo il gruppo ha realizzato un remix del singolo \"Voodoo People\" dei The Prodigy, estratto successivamente come unico singolo dalla raccolta \"\".\nNel 2007 \"Hold Your Colour\" \u00e8 stato ripubblicato con la sostituzione dei brani \"Another Planet\" e \"Still Grey\" con \"Blood Sugar\" e \"Axle Grinder\". Il 25 maggio 2008 l'album entr\u00f2 per la prima volta nelle prime 40 posizioni della Official Albums Chart britannica, raggiungendo la diciassettesima posizione il 26 agosto dello stesso anno.\n\"In silico\" (2008-2009).\nNel maggio del 2008 viene pubblicato il secondo album \"In silico\", il quale segna un sostanziale cambiamento rispetto al precedente \"Hold Your Colour\". Con questo album, il gruppo infatti incorpora all'interno della propria musica elementi tendenti all'hard rock e al punk rock, mantenendo pur sempre il proprio background drum and bass. Aumenta la presenza di brani cantati, da diventare facilmente accessibili ad un pubblico pi\u00f9 ampio. La differenza con il precedente debutto, sta nel fatto che in \"Hold Your Colour\" vennero raccolti gran parte dei lavori precedentemente prodotti dai tre disc jockey australiani, mentre \"In silico\" \u00e8 stato concepito e realizzato come un album vero e proprio. Dal disco vennero estratti quattro singoli, tra cui \"Propane Nightmares\", il quale raggiunse la nona posizione della classifica britannica dei singoli.\nNel corso del 2008, i Pendulum hanno tenuto una serie di concerti per supportare l'album, esibendosi in diversi festival europei e intraprendendo i loro primi tour nell'America del Nord. Verso la fine dell'anno si sono esibiti nuovamente in Europa, tenendo due concerti al Brixton Academy il 4 e il 5 dicembre 2008. Questi ultimi due concerti sono stati successivamente immortalati nell'album dal vivo \"Live at Brixton Academy\", pubblicato verso l'estate del 2009. Ritornano in tour per l'Europa nel 2009 quando annunciano per la prima volta il lavoro al loro terzo album in studio.\n\"Immersion\" e la pausa (2010-2012).\nDopo un tour tenutosi nel mese precedente, nel gennaio del 2010 annunciano tramite il loro sito internet l'uscita del loro nuovo album \"Immersion\", anticipato da un evento dal vivo al Matter di Londra il 22 gennaio: la band infatti propose in anteprima mondiale il loro ultimo lavoro ad una serata organizzata dalla Ear Storm productions al London's Matter nightclub. Il concerto venne trasmesso in diretta streaming sul proprio sito web\n\"Salt in the Wounds\", una traccia estratta dal terzo album, inizi\u00f2 diffondersi in tutte le radio gi\u00e0 all'inizio del 2010. Il gruppo ha affermato che tale pubblicazione non era neanche un singolo ufficiale. L'8 marzo 2010 \u00e8 stato reso disponibile per l'ascolto in anteprima su BBC Radio 1 un altro brano, intitolato \"Watercolour\" ed estratto come primo singolo da \"Immersion\" il 30 aprile ed \u00e8 stato anticipato dal videoclip il 31 marzo. \"Watercolour\" ha inoltre debuttato alla quarta posizione della classifica britannica dei singoli, divenendo cos\u00ec una delle hit pi\u00f9 famose del gruppo. Il 1\u00ba aprile sono stati resi disponibili il download gratuito di \"Salt in the Wounds\" e il relativo videoclip. Il brano \u00e8 stato successivamente reso disponibile per l'acquisto sull'iTunes Store britannico il 3 maggio.\nIl 24 maggio \u00e8 stato pubblicato il terzo album \"Immersion\", il quale ha debuttato alla prima posizione della classifica britannica degli album e ha visto la partecipazione di Liam Howlett dei The Prodigy, del gruppo melodic death metal svedese In Flames e di Steven Wilson dei Porcupine Tree.\nIl 26 ottobre 2010 Rob Swire ha annunciato attraverso Twitter che il gruppo \u00e8 al lavoro su un nuovo album, le cui sonorit\u00e0 sarebbero state influenzate fortemente dal punk rock. Il futuro album si allontaner\u00e0 in tutto e per tutto dalle ritmiche drum and bass che hanno sempre caratterizzato i loro lavori, dirigendosi verso ritmiche veloci vicine al punk, e altrettante pi\u00f9 lente nettamente pi\u00f9 dubstep. Nei primi mesi del 2011, i Pendulum hanno aperto i concerti dei Linkin Park nel corso della tappa nordamericana dell'album di questi ultimi, \"A Thousand Suns\". Successivamente, Swire e Gareth McGrillen fondano i Knife Party, progetto parallelo dalle sonorit\u00e0 dubstep e house.\nIl 3 gennaio 2012, poco dopo il concerto tenuto al Summadayze di Perth, Swire ha annunciato attraverso Twitter la pausa temporanea del gruppo, ringraziando i fan per il supporto datogli negli ultimi dieci anni; il 16 giugno Swire ha confermato i Knife Party come suo obiettivo principale, negando inoltre che il gruppo avrebbe in futuro lavorato ad un nuovo album ed affermando che non ci sarebbero stati ulteriori concerti dal vivo. Nonostante ci\u00f2, i due componenti del gruppo, Verse e El Hornet, hanno proseguito l'attivit\u00e0 dal vivo con il nome Pendulum tenendo svariati DJ set in giro per il mondo.\nIl ritorno, \"The Reworks\" (2013-2018).\nIl 22 agosto 2013 Swire ha affermato che probabilmente i Pendulum avrebbero pubblicato il quarto album nel corso dell'anno successivo, spiegando che sarebbe potuto uscire dopo quello dei Knife Party. Tuttavia, nel mese di dicembre del 2014, attraverso il sito reddit, il frontman ha rivelato di aver perso il proprio interesse verso i Pendulum e la drum and bass: \nDurante l'ultima settimana di luglio 2015 i Pendulum hanno ricordato attraverso Twitter il decennale dall'uscita del primo album \"Hold Your Colour\", mentre il 22 agosto, in occasione del DJ Set dei Pendulum al V Festival, Swire e McGrillen si sono riuniti a Verse e El Hornet dopo quattro anni dall'ultima loro esibizione con il gruppo. Il 16 dicembre dello stesso anno il gruppo ha ufficializzato il suo ritorno sulle scene musicali, tenendo il primo concerto a Miami in occasione dell'Ultra Music Festival 2016. A seguito dell'evento hanno tenuto ulteriori concerti tra il 2016 e il 2017.\nL'11 agosto 2017 Swire ha annunciato su Twitter di aver iniziato a lavorare al quarto album dei Pendulum, che verr\u00e0 distribuito attraverso la propria etichetta Earstorm. Il 5 febbraio 2018 Ben Verse ha annunciato il suo abbandono dal gruppo dopo 11 anni di permanenza, mentre il 26 dello stesso mese \u00e8 stata annunciata la pubblicazione dell'album di remix \"The Reworks\", anticipata il 16 marzo dal remix di \"Hold Your Colour\" dei Noisia.\n\"Elemental\" (2020-presente).\nIl 17 settembre 2020 i Pendulum hanno pubblicato i singoli \"Driver\" e \"Nothing for Free\", segnando la prima uscita di materiale completamente inedito a distanza di circa dieci anni da \"Immersion\"; per il secondo brano \u00e8 stato inoltre realizzato un video musicale.\nIl 15 aprile 2021 \u00e8 stata la volta di un terzo singolo, \"Come Alive\". Il mese seguente il gruppo ha annunciato l'EP \"Elemental\", pubblicato il 17 giugno e comprensivo dei tre precedenti singoli e dell'inedito \"Louder Than Words\" con gli Hybrid Minds."}
{"id": "701365", "revid": "1393243", "url": "https://it.wikipedia.org/wiki?curid=701365", "title": "Bacino idrografico", "text": "Il bacino idrografico (o bacino imbrifero, dal latino \"imber\", pioggia) \u00e8 l'area topografica (solitamente identificabile in una valle o una pianura) delimitata da uno spartiacque topografico (orografico o superficiale) di raccolta delle acque che scorrono sulla superficie del suolo confluenti verso un determinato corpo idrico recettore (fiume, lago o mare interno) che d\u00e0 il nome al bacino stesso (ad esempio \"il bacino idrografico del rio delle Amazzoni\").\nDefinizione.\nIl bacino idrografico \u00e8 una porzione di territorio che, a causa della sua conformazione orografica, raccoglie acque meteoriche o provenienti dalla fusione di ghiacciai o nevai che scorrono confluendo tutte verso un solco d'impluvio dando origine ad un corso d'acqua, o verso una conca o depressione dando origine ad un lago o a una zona paludosa. Esso differisce dal bacino idrogeologico in quanto quest'ultimo non considera il solo deflusso di acque superficiali, ma anche lo scorrimento di infiltrazione che dipende dalla stratigrafia e dalla conformazione geologica del sottosuolo.\nSe le acque raccolte sono solo quelle dovute alle precipitazioni si parla di bacino imbrifero. In un bacino idrografico vallivo \u00e8 possibile identificare un luogo di convergenza delle acque, detto \"sezione di chiusura\", attraverso il quale passa tutto il volume dell'acqua raccolta superficialmente. L'altitudine cui si trova la sezione di chiusura \u00e8 la quota di riferimento nelle misure di altitudine relative al bacino.\nIl perimetro di confine di ogni bacino, una volta individuata la sezione di chiusura, viene riconosciuto mappando a partire dalla sezione di chiusura la linea oltre la quale le acque scorrono sul terreno seguendo un altro percorso che le porta a raccogliersi in un diverso bacino idrografico, questa linea \u00e8 chiamata \"linea spartiacque\" o semplicemente \"spartiacque\". Lo spartiacque \u00e8 definibile su una carta topografica collegando i picchi di massima altitudine con una linea sempre perpendicolare alle curve di livello, avente quindi la direzione del versore di massima pendenza. Il punto pi\u00f9 basso dello spartiacque \u00e8 chiamato \"incile\".\nQuando si vanno a considerare le acque del bacino idrografico che fluiscono nel sottosuolo lo spartiacque non coincide pi\u00f9 con quello superficiale identificato con metodi topografici attraverso i quali risulta molto pi\u00f9 semplice delinearlo ma bisogna considerare vari aspetti che ne modificano l'andamento, la forma. Uno di questi elementi molto importanti da considerare \u00e8 il moto di filtrazione dell'acqua, un moto che si sviluppa prevalentemente su vie orizzontali, compiuto dall'acqua in una zona di terreno satura al di sopra di uno strato di fondo impermeabile. Un bacino di cui si considerano anche le acque che scorrono sotto la superficie terrena \u00e8 un bacino idrogeologico, proprio per la componente sotterranea delle acque risulta molto pi\u00f9 difficoltoso individuare lo spartiacque e quindi delimitare il bacino idrogeologico che quello idrografico.\nDescrizione.\nPu\u00f2 essere schematizzato con una linea chiusa (nel caso di bacini idrografici montani o collinari) o aperta (nel caso di bacini scolanti direttamente in mare, lago o laguna); il relativo perimetro termina contro la linea di costa. Nel primo caso la linea di spartiacque interseca l'asta fluviale principale in un determinato punto; l'intersezione prende il nome di \"sezione di chiusura\" del bacino stesso. Questa sezione \u00e8 di fondamentale importanza in idraulica, in quanto in corrispondenza di essa si viene a raccogliere la portata complessiva del bacino e quindi quella del relativo corso d'acqua.\nLa maggior parte dei bacini idrografici principali \u00e8 formata dall'unione di pi\u00f9 sotto bacini rappresentati dai bacini idrografici dei singoli affluenti del corso d'acqua principale. Per i bacini chiusi (laghi o mari interni) il bacino idrografico coincide con la sommatoria di tutti i bacini idrografici affluenti, direttamente o indirettamente, al lago o mare considerato. Le aree prive di circolazione di acque meteoriche sono definite areiche.\nCaratteristiche geometriche.\nL'estensione superficiale \u00e8 una caratteristica rilevante per capire come si comporta il bacino a seguito di piogge rilevanti (tempo di corrivazione): i tempi di percorrenza delle acque superficiali dipendono principalmente dalla lunghezza del percorso che l'acqua deve fare e dalla sua pendenza. A parit\u00e0 di pendenza, se il bacino \u00e8 piccolo i tempi di percorrenza sono dell'ordine di ore (tipico caso di bacino vallivo montano), mentre per un bacino grande sono maggiori (valutabili anche in giorni come nel caso del bacino padano), con conseguente aumento anche dei tempi di formazione delle piene.\nSi chiama \"superficie di drenaggio\" la proiezione orizzontale della superficie di territorio delimitata dalla linea spartiacque, mentre la lunghezza della linea spartiacque \u00e8 il perimetro (P) del bacino. La lunghezza L del bacino \u00e8 definita in prima approssimazione come la lunghezza dell'\"asta fluviale principale\", ossia del canale di raccolta dalla portata maggiore che corrisponde, nel caso di bacini in quota, al fondovalle.\nForma.\nDue bacini diversi, pur avendo superfici di drenaggio della stessa area, possono avere forme diverse e variare come morfologia da compatti ad allungati. La differenza fra i diversi bacini viene quantitativamente valutata calcolando determinati parametri.\nIl metodo di confronto dell'area del bacino con un cerchio permette di individuare il rapporto o \"fattore di circolarit\u00e0\" formula_1 che viene definito come il rapporto fra l'area della superficie di drenaggio (formula_2) e la superficie del cerchio avente il perimetro formula_3 pari alla lunghezza della linea spartiacque del bacino considerato:\nIl \"rapporto di uniformit\u00e0\" formula_5 \u00e8 definito come il rapporto tra il perimetro del bacino e il perimetro del cerchio di riferimento con la condizione che la superficie del bacino sia uguale a quella del cerchio:\nIl rapporto fra area del bacino con quella di un quadrato avente il lato formula_7 pari alla lunghezza del bacino \u00e8 chiamato \"fattore di forma\":\nUno dei parametri molto importanti attraverso i quali si caratterizza la forma del bacino idrografico \u00e8 il coefficiente di Gravelius (\u03a6) il rapporto tra il perimetro P del bacino e il perimetro del cerchio di uguale area (A). A seconda del valore a cui tende il coefficiente la forma del bacino si presenta in modo diverso:\nCaratteristiche altimetriche e planimetriche.\nIn un grafico cartesiano vengono riportata in ordinata le quote (relative alla sezione di chiusura) e in ascissa le percentuali (crescenti) della superficie totale di un bacino. Si definisce \"curva ipsografica\" l'insieme dei punti del grafico che rappresentano, per ogni quota, la percentuale di superficie di bacino che si trova al di sopra di quella quota. Per determinare la curva ipsografica di un bacino occorre avere una cartografia a piccola scala, con il reticolo idrografico e un'altimetria dettagliata (individuata con buona approssimazione dalle curve di livello).\nPer come \u00e8 definita, la curva ipsografica \u00e8 una curva con andamento monotono decrescente (possono esistere tratti orizzontali) e fornisce un'indicazione di quanto possa essere ripido il bacino.\nAltitudine mediana.\nL'altitudine mediana \u00e8 quel valore di quota che corrisponde alla met\u00e0 della superficie di bacino nel grafico della curva ipsografica.\nAltitudine media.\nL'altitudine media \u00e8 la quota che rappresenta la media integrale del diagramma, dunque rappresenta l'altezza di un rettangolo, avente per base le percentuali della superficie totale, la cui superficie \u00e8 equivalente a quella sottesa dalla curva ipsografica.\nConsiderando la quota formula_10 del grafico della curva ipsografica come funzione dell'ascissa, e formula_11 come la sua inversa (h \u00e8 invertibile perch\u00e9 \u00e8 monotona), si ha:\n Altitudine media formula_12\nL'altitudine media coincide con quella mediana nel caso in cui la curva ipsografica sia una retta.\nPendenza.\nUno dei parametri pi\u00f9 utilizzati per la stima della pendenza di un bacino (caratteristica evidentemente rilevante per la determinazione della velocit\u00e0 di deflusso delle acque) \u00e8 la \"pendenza media\", usualmente calcolata secondo la formula di Alvar-Horton:\nformula_13\nin cui formula_14 \u00e8 la lunghezza totale delle linee di livello di assegnato dislivello formula_15.\nConsiderando il bacino come il grafico di una funzione f in due variabili spaziali, la pendenza media non \u00e8 altro che il valor medio dell'integrale del modulo del gradiente di f esteso a tutta la superficie di drenaggio.\nIn pratica per stimare manualmente e quindi approssimativamente questo parametro si sovrappone alla carta topografica del bacino un reticolato quadrato e si calcola in corrispondenza di ogni suo nodo il rapporto tra la differenza di quota tra le due curve di livello pi\u00f9 vicine e la distanza tra di esse. Si ottengono cos\u00ec pendenze locali relative ai nodi, la cui media aritmetica fornisce una stima della pendenza media, tanto pi\u00f9 precisa quanto pi\u00f9 fitto \u00e8 il reticolato e quanto pi\u00f9 numerose sono le curve di livello sulla carta.\nLe grandezze che descrivono l'andamento planimetrico del bacino idrografico sono:\nA = Proiezione ortogonale della superficie compresa nello spartiacque.\nP= Perimetro del bacino, che corrisponde alla lunghezza dello spartiacque.\nLP= Lunghezza dell'asta pluviale principale.\nL=Lunghezza complessiva della rete di drenaggio.\nD= Densit\u00e0 di drenaggio.\nCaratteristiche topologiche.\nLa descrizione bidimensionale di un reticolo idrografico \u00e8 effettuata in base alla rappresentazione dello stesso nel piano; tale rappresentazione \u00e8 fondata su determinate propriet\u00e0 topologiche facilmente descrivibili e classificabili. Indipendentemente dal tipo di schema adottato \u00e8 possibile individuare delle definizioni topologiche generali:\nSistema di ordinamento Horton-Strahler.\nL'unico senso di percorrenza dell'acqua e la forma della rete idrica instaurano, tra i vari rami che costituiscono le rete stessa, una relazione gerarchica. Il primo a proporre sistematicamente un'analisi geomorfologica quantitativa dei reticoli idrografici e dei relativi bacini di drenaggio fu nel 1933 E.R. Horton; il quale basa tale analisi sulla gerarchizzazione degli elementi costitutivi del reticolo secondo determinate regole. La classificazione di Horton venne ripresa nel 1952 da Strahler, il quale propose una procedura di classificazione basata essenzialmente su cinque semplici regole:\nSistema di ordinamento Shreve.\nA differenza del sistema di ordinamento di Horton-Strahler, facente fortemente riferimento ai canali, le innovazioni proposte da Shreve nel 1967 riguardano l'introduzione di nuove caratteristiche topologiche per determinare l'ordine dei rami. Queste innovazioni riguardano essenzialmente l'attribuzione di una variazione d'ordine ad ogni giunzione e l'introduzione del termine di magnitudine \u03bc secondo le seguenti semplici regole:\n1.ogni sorgente \u00e8 caratterizzata da magnitudine \u03bc pari ad uno;\n2.dall'unione di due rami caratterizzati rispettivamente da magnitudine \u03bc1 e \u03bc2, il ramo successivo a valle avr\u00e0 una magnitudine pari a \u03bc1 + \u03bc2.\nAlla luce di questa classificazione \u00e8 possibile affermare che la magnitudine \u03bci, caratteristica di ogni ramo, rappresenta il numero totale di sorgenti a monte del ramo stesso; il numero dei rami che afferiscono ad un generico ramo sar\u00e0 invece determinato secondo la relazione 2\u03bci-1. La quantit\u00e0 delle informazioni idrologiche fornite da Shreve risultano essere maggiori, per alcuni aspetti, di quelle ottenibili attraverso la classificazione di Horton-Strahler.\nTempi caratteristici.\nTempo di corrivazione.\nIl tempo di corrivazione, un'ulteriore caratteristica morfologica e idrologica, rappresenta il tempo che occorre alla particella d'acqua idraulicamente pi\u00f9 sfavorita, cio\u00e8 a quella caduta nel punto pi\u00f9 distante dalla sezione di chiusura, per arrivare alla sezione stessa. Il tempo di corrivazione (\"tc\"), misurato in ore, si determina essenzialmente con l'utilizzo di diverse formule analitiche:\nDove con S \u00e8 indicata la superficie del bacino espressa in km\u00b2, con L la lunghezza dell'asta principale espressa in km, con Hm l'altitudine media del bacino, espressa in m, riferita al livello medio del mare e con h0 la quota della sezione di chiusura, anch'essa in m, sempre riferita al livello medio del mare. Questa formula vale per bacini idrografici di estensione superiore a 100\u00a0km\u00b2\nIn cui L indica la lunghezza dell'asta fluviale e V la velocit\u00e0 della particella d'acqua; la velocit\u00e0, posta pari a 5,4\u00a0km/h, \u00e8 determinata con l'ausilio di un abaco che propone una relazione tra la velocit\u00e0 dell'acqua, le pendenze medie dei versanti e il tipo di terreno che caratterizza il bacino.\nIn cui con L si indica la lunghezza dell'asta principale, mentre con p si indica la pendenza media dell'alveo.\nPortata al colmo.\nPer bacini piccoli (S&lt;10\u00a0km\u00b2) la portata al colmo di piena Qc pu\u00f2 essere calcolata con la formula razionale:"}
{"id": "701373", "revid": "1893", "url": "https://it.wikipedia.org/wiki?curid=701373", "title": "Isler Ignazio", "text": ""}
{"id": "701376", "revid": "72396", "url": "https://it.wikipedia.org/wiki?curid=701376", "title": "Deserto del Namib", "text": "Il deserto del Namib \u00e8 una ecoregione desertica della Namibia, con un breve tratto anche in Angola e nella Repubblica Sudafricana.\nCaratteristiche.\nArido da oltre 80 milioni di anni, si ritiene che sia uno dei deserti pi\u00f9 antichi del mondo. Rappresenta una ecoregione di grandissimo interesse per geologi e biologi, con una fauna e una flora costituita in gran parte di specie endemiche altamente adattate a questo ambiente particolarmente ostile. Il territorio del Namib \u00e8 in gran parte incluso in aree naturali protette, la pi\u00f9 importante delle quali \u00e8 il Namib-Naukluft National Park, il parco nazionale pi\u00f9 esteso dell'Africa.\nIl nome \"Namib\" (da cui \"Namibia\") deriva dalla lingua del popolo Nama che abita la regione, e significa \"luogo vasto\".\nGeografia.\nIl deserto del Namib occupa la parte costiera della Namibia occidentale, affacciata sull'Oceano Atlantico. Si estende dal fiume Uniab a nord fino alla citt\u00e0 di L\u00fcderitz a sud, e dall'Oceano a ovest fino ai piedi della Scarpata del Namib a est. Da nord a sud l'estensione complessiva \u00e8 di circa 1300\u00a0km; da est a ovest varia fra 80 e 200\u00a0km. La superficie complessiva si aggira intorno ai 55.000\u00a0km\u00b2. A nord, il deserto del Namib sbocca nel Kaokoveld; la linea di demarcazione fra le due regioni si colloca grosso modo all'altezza della citt\u00e0 portuale di Walvis Bay, ed \u00e8 costituita da una striscia di terra (circa 50\u00a0km di larghezza) in cui si raggiunge la massima aridit\u00e0 dell'Africa meridionale. A sud, il Namib si congiunge all'estremit\u00e0 nordoccidentale del Karoo sudafricano.\nIl Namib meridionale (fra Luderitz e il fiume Kuiseb) \u00e8 costituito da una cintura di dune fra le pi\u00f9 alte e spettacolari al mondo, spesso caratterizzate da colori molto intensi, di tonalit\u00e0 comprese fra il rosa e l'arancione. Particolarmente nota \u00e8 la destinazione turistica di Sossusvlei, presso cui si trovano la Duna 45 (spesso definita \"la pi\u00f9 fotografata del mondo\") e la Big Daddy, la pi\u00f9 alta del mondo (305 m).\nProcedendo da sud verso nord, la sabbia cede il posto al deserto sassoso e roccioso, che caratterizza quasi tutta l'area di altopiano compresa fra Sossusvlei e il fiume Swakop, situata a cavallo del Tropico del Capricorno. Il terreno in quest'area \u00e8 in gran parte pianeggiante, ma non mancano formazioni montuose e canyon anche importanti, come il complesso sistema della Moon Valley. Sebbene il suolo sia in gran parte sassoso, le dune riappaiono in diversi luoghi, e sono particolarmente note quelle che si affacciano sull'oceano fra Walvis Bay e Swakopmund.\nSoprattutto nella parte settentrionale del deserto, l'interazione fra gli umidi e freddi venti oceanici, legati alla corrente del Benguela, e l'aria pi\u00f9 calda e secca proveniente dal deserto provoca nebbie intense. Tali nebbie sono state in passato responsabili di molti naufragi; la parte nord del deserto viene chiamata \"skeleton coast\" (\"costa degli scheletri\") proprio a causa dei numerosi relitti di navi insabbiatesi qui. Alcuni di tali relitti si trovano oggi a poche decine di metri dalla costa, a testimonianza del fatto che il deserto (e quindi la costa) sta lentamente espandendosi verso ovest avanzando in mare.\nClima.\nDal punto di vista climatico, la caratteristica primaria del Namib \u00e8 l'estrema scarsit\u00e0 di precipitazioni, oltretutto caratterizzate da un andamento stagionale poco prevedibile. \nNella parte occidentale, la media annuale \u00e8 inferiore ai 5\u00a0mm, mentre nella fascia pi\u00f9 orientale arriva al massimo a 85\u00a0mm. Questa aridit\u00e0 si deve a diversi fattori. I venti provenienti dall'Oceano Indiano perdono gran parte della loro umidit\u00e0 nel passaggio sopra i monti Drakensberg, e arrivano alla Scarpata del Namib asciutti, scendendo sul deserto. I venti umidi provenienti dall'Atlantico vengono raffreddati dalla Corrente del Benguela, di conseguenza il vapore acqueo si condensa creando nebbia da avvezione (molto frequente sulle coste del Namib), in pi\u00f9 questi venti umidi si trovano schiacciati dall'aria pi\u00f9 calda e leggera proveniente da est. Di conseguenza, l'umidit\u00e0 residua non riesce a salire in quota e a formare nuvole.\nLa scarsit\u00e0 delle precipitazioni si riflette nella quasi totale assenza di acqua superficiale. I pochi corsi d'acqua sono quasi sempre secchi, e anche quando raccolgono acqua il loro corso \u00e8 bloccato dalle dune. Solo lo Swakop e l'Omaruru riescono, ma solo occasionalmente, a raggiungere l'Oceano.\nAmbiente.\nNonostante l'estrema aridit\u00e0, il deserto del Namib ospita numerose specie vegetali e animali. La principale fonte di acqua per tutte queste specie \u00e8 costituita dalla nebbia che sporadicamente si spinge dall'Oceano Atlantico verso l'entroterra.\nFra le specie vegetali pi\u00f9 insolite si deve citare la \"Welwitschia mirabilis\", dotata solo di due foglie, che possono arrivare a diversi metri di lunghezza, perch\u00e9 crescono durante tutta la vita della pianta, che in alcuni esemplari si ritiene possa superare i 2000 anni. A causa delle loro caratteristiche uniche, le \"Welwitschia\" furono citate da Charles Darwin come \"l'ornitorinco del regno vegetale\". Una zona particolarmente ricca di esemplari di questa specie \u00e8 la Moon Valley, un complesso di formazioni rocciose modellate dal corso del fiume Swakop.\nLa fauna \u00e8 costituita principalmente da artropodi, piccoli mammiferi e rettili, ma comprende anche uccelli (per esempio lo struzzo) e alcuni mammiferi di grossa taglia come gli orici e persino (in alcune aree) gli elefanti. Molte di queste specie sono endemiche, e presentano caratteristiche uniche di adattamento all'ambiente. I coleotteri tenebrionidi come l'\"Onymacris unguicularis\", per esempio, hanno sviluppato arti posteriori estremamente lunghi; l'inclinazione in avanti del corpo, infatti, fa s\u00ec che le gocce di nebbia che si formano sull'addome possano scivolare in avanti verso la bocca. Un altro coleottero, il \"Lepidochora discoidalis\", utilizza frammenti di vegetazione per costruire reti in cui l'umidit\u00e0 viene \"catturata\". Anche mammiferi di taglia pi\u00f9 grande hanno sviluppato tecniche specifiche per sopravvivere in questo ambiente; gli sciacalli dalla gualdrappa, per esempio, leccano l'umidit\u00e0 dalle pietre, mentre gli otocioni assumono liquidi ingerendo insetti. Gli orici hanno un sistema di termoregolazione che consente loro di innalzare la propria temperatura corporea oltre i 40\u00a0\u00b0C, per resistere meglio nelle ore pi\u00f9 calde del giorno.\nSono presenti i cerchi delle fate (noti come fairy circles): sono zone circolari prive di vegetazione circondate da un anello di erba alta del genere Stipagrostis.\nInsediamenti umani.\nIl deserto \u00e8 in gran parte disabitato, ma vi sono alcuni insediamenti umani specialmente nella zona di Sesriem, nei pressi della famosa valle di Sossusvlei (per esempio Swakopmund, L\u00fcderitz e Walvis Bay).\nGli insediamenti umani nella zona sono alimentati in parte dal turismo (Sossusvlei \u00e8 una destinazione turistica molto apprezzata) e in parte dal commercio di materie prime estratte nella zona, soprattutto diamanti, tungsteno e sale."}
{"id": "701383", "revid": "729019", "url": "https://it.wikipedia.org/wiki?curid=701383", "title": "M40 GMC", "text": "Il 155\u00a0mm Gun Motor Carriage M40 era un semovente d'artiglieria prodotto negli Stati Uniti durante la seconda guerra mondiale. Il semovente era realizzato sullo scafo, allungato, del carro armato M4A3 con sospensioni HVSS e motore Continental. Sul mezzo era montato il cannone da 155 mm M2 \"Long Tom\". L'M40 doveva sostituire il precedente semovente M12 Gun Motor Carriage, costituito da un cannone da 155 installato su scafo del carro medio M3 Lee ed era stato prodotto solo in pochi esemplari nel gennaio 1945, arrivando in Europa proprio quando la guerra stava finendo.\nIl prototipo era designato T38 mentre la denominazione M40 venne adottata a partire dal marzo 1945. Il mezzo entr\u00f2 in servizio in Europa, in pochi esemplari, verso la fine della seconda guerra mondiale. Prese parte alle fasi dell'avanzata verso Colonia. Successivamente venne impiegato durante la guerra di Corea, e in Indocina dai\nFrancesi nel 1954 contro i Vietminh.\nDopo la fine della seconda guerra mondiale alcuni esemplari furono impiegati anche dall'esercito britannico con la designazione di 155\u00a0mm SP, M40.\nVersioni.\nL'U.S. Army pianific\u00f2 di realizzare sullo stesso scafo del prototipo T38 altri veicoli:"}
{"id": "701384", "revid": "163662", "url": "https://it.wikipedia.org/wiki?curid=701384", "title": "Criseide", "text": "Criseide \u00e8 il patronimico utilizzato da Omero nell'Iliade per denominare la fanciulla Astinome. Criseide fa parte della mitologia greca, \u00e8 figlia di Crise sacerdote d'Apollo.\nCugina di secondo grado di Ettore, Paride e tutti i loro fratelli e sorelle. \nNel primo libro dell'Iliade, Criseide \u00e8 schiava di Agamennone, che se ne \u00e8 impadronito quale preda di guerra e rifiuta di restituirla al padre Crise. Apollo, di cui Crise \u00e8 sacerdote, scatena cos\u00ec una pestilenza tra l'esercito greco, per fermare la battaglia. Agamennone \u00e8 costretto a rinunciare a lei; in cambio per\u00f2 pretende di avere Briseide, schiava di Achille, atto che offende il guerriero a tal punto da indurlo a rifiutarsi di proseguire la guerra contro Troia.\nSecondo una tarda leggenda greca, narrata nelle Fabulae di Igino, la fanciulla ebbe da Agamennone un figlio, che chiam\u00f2 Crise (come suo padre).\nEbbe anche una breve storia con l'eroe Achille, prima della sua morte.\nAlcuni affermano che Crise l'avesse mandata a Lirnesso perch\u00e9 fosse pi\u00f9 sicura, oppure affinch\u00e9 partecipasse ai festeggiamenti in onore di Artemide.\nNella letteratura medievale, Criseide si sviluppa nel personaggio di Cressida, protagonista della celebre opera shakespeariana.\nIn letteratura.\nLe vicende di Criseide vengono narrate in diverse opere:\nNel poema settecentesco Inarime di Camillo Eucherio Quinzio (o de Quintiis) compare una Criseide, ma si tratta della ninfa che fonde l'oro nelle sorgenti d'acqua.\nBibliografia.\nChiara Lombardi, \"Troilo e Criseide nella letteratura occidentale\", Roma, Edizioni di Storia e Letteratura, 2005."}
{"id": "701387", "revid": "47767", "url": "https://it.wikipedia.org/wiki?curid=701387", "title": "Mannoroth", "text": ""}
{"id": "701389", "revid": "1617814", "url": "https://it.wikipedia.org/wiki?curid=701389", "title": "Cornaredo", "text": "Cornaredo (\"Cornaree\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nOrigini del nome.\nIl toponimo Cornaredo ha attestazioni molto antiche riconducibili con tutta probabilit\u00e0 al IX secolo. Su tale nome, ad ogni modo, si sono sviluppate differenti teorie:\nNei documenti antichi il comune viene indicato con diverse dizioni: Corneletium, Cornalete, Cornalede, Cornioletum, Cornarjetum, Cornalietum, Cornaleto, Cornalede e Cornar\u00e9.\nStoria.\nIl nucleo pi\u00f9 antico dell'attuale comune di Cornaredo \u00e8 la frazione di San Pietro all'Olmo, posta lungo l'antica via ad Vercellas. L'area, fin dal Medioevo, era ricca di notevoli risorse agricole: coltivazioni a cereali, pascoli, vite e diversi allevamenti di suini e piantagioni di gelsi per il baco da seta. Verso la fine dell'Ottocento, l'economia del paese ebbe una svolta che modific\u00f2 notevolmente il suo aspetto. Il primo fine settimana di settembre \u00e8 sinonimo di festa del paese, in memoria della consacrazione della chiesa parrocchiale, dedicata ai santi Giacomo e Filippo.\nLa fondazione.\nCornaredo \u00e8 un paese nel pieno centro della Lombardia che in origine era abitato da due comunit\u00e0 ben distinte: il capoluogo Cornaredo e la frazione di San Pietro all'Olmo, entrambe accerchiate da alcune cascine. La storia delle due comunit\u00e0 \u00e8 sempre stata molto differente dai punti di vista della cultura, del sociale e di quanto riguardava la coltivazione dei campi. L'esistenza di Cornaredo \u00e8 certa da prima dell\u00b4894, poich\u00e9 a quella data viene ricondotta una pergamena in cui si cita la localit\u00e0 \"Cornalede\". L'antica chiesa di Cornaredo, dedicata a S. Ambrogio, era gi\u00e0 stata elevata al rango di parrocchiale nel XIII secolo, mentre il tempio dedicato a San Pietro, era adibito sin dal 1100 ad edificio di culto della comunit\u00e0 di Canonici Regolari di S. Agostino, che rimasero a San Pietro all'Olmo, fino alla fine del XV secolo.\nTra il 2005 ed il 2010 la Soprintendenza per i Beni archeologici della Lombardia ha fatto eseguire alcuni scavi sotto l\u2019attuale pavimento della navata centrale della \u201cChiesa Vecchia\u201d di San Pietro all\u2019Olmo. Si sono cos\u00ec trovati resti di costruzioni antiche risalenti forse al primo secolo dopo Cristo, assieme ad una moneta di Marco Aurelio Probo, che fu Imperatore romano dal 276 al 282 d.C.. Sono dunque certificate le origini dell\u2019et\u00e0 imperiale romana della nostra frazione. \nMa molto probabilmente anche il capoluogo del nostro Comune vanta antiche origini.\nIn una ricostruzione del nostro territorio realizzata dal noto studioso lombardo prof. Alessandro Colombo in \u201c\"Milano sotto l\u2019egida del Carroccio\u201d\" edito in Milano dalla Famiglia Meneghina nel 1935, Cornaredo viene indicato come villaggio fondato in un periodo posto tra il Terzo secolo avanti Cristo e l\u2019Ottavo secolo dell\u2019Era cristiana.\nIl Ducato di Milano.\nIn questo arco di tempo, Cornaredo vide diversi avvicendamenti delle famiglie locali, poich\u00e9 tutti coinvolti nella battaglia per la supremazia di Milano. I Della Torre e i Visconti si confiscavano a vicenda le terre cornaredesi, seguendo da molto vicino ci\u00f2 che accadeva alle due casate nelle vicende legate alla Signoria di Milano. In questo periodo si hanno esempi della cacciata dal territorio cornaredese di famiglie che parteggiavano per i Torriani e non per i Visconti: \u00e8 il caso degli Zavattari, ai quali venne intimato di non mettere pi\u00f9 piede a Cornaredo. Al contrario, la casata filo-viscontea dei Balbi, ebbe maggior fortuna su tutto il territorio comunale. I Balbi erano titolari di un beneficio sotto il titolo di Sant'Apollinare, istituito nella loro chiesetta di Santa Maria (ora chiamata Sant'Apollinare), nella quale un esponente della famiglia, Federico Balbi, ha lasciato un ricordo, poich\u00e9 il suo nome figura sulla campana della chiesa come committente. Nel paesino di San Pietro possedevano un molino e nei pressi Favaglie San Rocco fecero edificare una residenza dove ricevere gli ospiti. Poco distante possedevano un altro edificio, che a partire dal XVI secolo, divenne una sede della stazione di cambio dei cavalli, utilizzati per scambiare i messaggi postali. Questa strada postale \u00e8 che l'antica \"strada Novariensis\", che gli Antichi Romani avevano costruito per collegare la Porta Vercellina di Milano a Novara, Vercelli e Aosta.\nAnche la famiglia Visconti possedette un castello a Cornaredo, che serv\u00ec come rifugio temporaneo dei cornaredesi durante le scorrerie delle bande di barbari, che nel IX secolo portarono scompiglio all'interno della pianura padana. Il castello venne ceduto (1399) da Luchino Novello Visconti alla Certosa di Garegnano, per contribuire alle spese dei lavori di costruzione del monastero milanese. Intanto, sulla scena cornaredese, si affacciavano i Dugnani, che nel Cinquecento, risultavano essere i maggiori proprietari terrieri, superando addirittura la canonica di San Pietro. Per un paio di secoli i Dugnani furono gli antagonisti dei Serbelloni, famiglia inseritasi nelle vicende cornaredesi a seguito del matrimonio tra Giovanni Serbelloni ed Ottavia Balbi. Sono memorabili gli scherzi che si facevano i contadini alle dipendenze delle due casate, come arare i sentieri di accesso ai terreni oppure scavale nel terreno dissotterrando quanto piantato. Nel 1672 Gerolamo Dugnani acquist\u00f2 il feudo di Cornaredo che i governanti spagnoli avevano messo in vendita. Con il titolo di Conte, il Dugnani aveva acquisito anche il diritto di amministrare la giustizia sul territorio cornaredese. Per svolgere questi compiti, aveva assoldato due \"bravi\", uno dei quali una sera spar\u00f2 ad un contadino del Conte Serbelloni. Fortunatamente, tale Ambrogio, non era dotato di buona mira e manc\u00f2 il bersaglio, ferendo un bue che stava vicino al contadino. Questi scherzi terminarono soltanto nel 1740 grazie all'intervento di Maria Teresa d'Asburgo, che incaric\u00f2 un marchese di ristabilire un'amicizia tra le due parti.\nDal canto loro, i Serbelloni furono protagonisti di molte battaglie, distinguendosi anche nella famosa battaglia di Lepanto (1571), in cui Gabriele Serbelloni si merit\u00f2 la qualifica di \"trionfatore di Selim II\". In quella circostanza, egli si era trovato al comando della flotta navale messa a disposizione dal Papa Pio IV, suo cugino.\nLa chiusura della canonica.\nSul finire del XV secolo, a San Pietro all\u00b4Olmo, la canonica agostiniana aveva chiuso i battenti. La crisi vocazionale che invest\u00ec l'ordine, non risparmi\u00f2 l'abbazia, che si trov\u00f2 senza canonici. La Santa Sede decise cos\u00ec di trasformare la sede della prepositura in Abbazia commendata, il cui l'abate non era un capo spirituale, ma alto prelato che usufruiva delle rendite che i terreni producevano. Per circa tre secoli si assistette di molti abati, fino a quando Giuseppe II confisc\u00f2 tutte le propriet\u00e0 dell\u00b4Abbazia commendata, nel 1788. Sulla scena sampietrina si affacciarono cos\u00ec i Villa, famiglia nobile di Desio. All'inizio dell\u00b4Ottocento, i Gavazzi installarono il primo opificio e realizzarono un massiccio intervento edilizio che costru\u00ec nuove abitazioni, in seguito all'aumento di popolazione che si stava registrando.\nL'ascesa della famiglia Ponti.\nMentre a San Pietro all'Olmo la situazione generale stava mutando notevolmente, a Cornaredo si registrava ancora la situazione delle contese tra i Serbelloni ed i Dugnani, questi ultimi un po' in secondo piano nelle vicende locali dopo aver perso il titolo nobiliare a seguito della venuta in Italia di Napoleone Bonaparte. Per un rinnovamento profondo, Cornaredo dovr\u00e0 attendere l'arrivo di Andrea Ponti, un industriale cotoniero del gallaratese tra i pi\u00f9 noti imprenditori del campo nella sua epoca. Nel 1861, Giuseppe Marco Serbelloni Sfondrati, VII duca di San Gabrio e proprietario di numerosi immobili in Cornaredo, aveva stipulato con Andrea Ponti un mutuo di circa un milione di lire. Alla morte del duca Giuseppe Marco, (1866), sua figlia Maria Serbelloni, VIII duchessa di San Gabrio, maritata al conte Crivelli, non avendo denaro per risarcire il Ponti, si accord\u00f2 con lo stesso, facendogli accettare una quantit\u00e0 di case e terreni che il padre le aveva lasciato, pari alla cifra pattuita. Grazie a questo accordo, Andrea Ponti si trov\u00f2 proprietario della met\u00e0 del territorio comunale. Grazie all'avvento del Ponti, molti sforzi vennero indirizzati al campo agricolo e sociale, poich\u00e9 egli introdusse metodi innovativi per quel tempo, alleviando molto delle fatiche degli agricoltori. Si impegn\u00f2 inoltre attivando scuole ed asili, di cui uno - intitolato ad Andrea Ponti e fondato nel 1888, \u00e8 tuttora operante in Cornaredo. Alla sua morte, avvenuta nel (1888), il consiglio comunale gli dedic\u00f2 una seduta straordinaria per elogiarne la figura di benefattore. Al padre, subentr\u00f2 ben presto Ettore Ponti, il quale prosegu\u00ec le opere paterne, fondando a Cornaredo la \"Famiglia Agricola\", un'associazione con molteplici finalit\u00e0, tra le quali una cooperativa di consumo, una di mutuo soccorso, un forno sociale, una latteria sociale e molto altro ancora. Venne successivamente eletto deputato del Parlamento e dal 1905 al 1909 ricopr\u00ec la carica di Sindaco di Milano. Ettore Ponti, mor\u00ec improvvisamente nel 1919 e sua moglie lasci\u00f2 ai contadini cornaredesi ogni diritto sulle case e sulle terre che lavoravano: in pochi anni spar\u00ec la grande propriet\u00e0 terriera, che venne sostituita da piccoli proprietari. Anche a San Pietro all\u00b4Olmo ci furono diverse iniziative dei Ponti, la pi\u00f9 importante delle quali fu il \"gamba de legn\", una linea di tram che collegava Milano a Magenta e Castano Primo.\nSimboli.\nQuesto documento rimarca che lo stemma non ha alcuna giustificazione storica, in quanto stemma parlante. Chi lo disegn\u00f2 nel 1882, volle raffigurare l'apostolo Pietro e l'ulmus per la frazione di San Pietro all'Olmo e un bue per il capoluogo Cornaredo, dato che vi erano diversi allevamenti bovini nella zona (non senza dimenticare che la radice del nome era \"corna-\", non immediatamente riconducibile al fatto che le \"corna\" sono presenti anche sulle cornacee, famiglia di piante a cui appartengono i cornioli).\nSecondo lo Statuto comunale \u00e8 cos\u00ec descritto:\nLo stemma del comune \u00e8 stato concesso con R.D. 21 dicembre 1936.\nIl comune dispone inoltre di un gonfalone, concesso con D.P.R. del 20 dicembre 2001, e di una bandiera comunale cos\u00ec descritta nello Statuto:\nMonumenti e luoghi d'interesse.\nArchitetture religiose.\nChiesa parrocchiale di Cornaredo.\nLa chiesa parrocchiale principale del paese, \u00e8 dedicata ai santi apostoli Giacomo e Filippo. La fondazione della chiesa risale probabilmente all'epoca medioevale, dal momento che gi\u00e0 risulta elencata nel \"Liber Notitiae Sanctorum Mediolanensis\" di Goffredo da Bussero come sottoposta alla Pieve di Nerviano, passando per\u00f2 nel 1602 a quella di Rho.\nUlteriori informazioni sulla struttura ci pervengono da una visita pastorale del cardinale Giuseppe Pozzobonelli del 1755, il quale ricorda che presso la medesima chiesa avevano sede addirittura tre diverse confraternite, una dedicata al Santissimo Sacramento, una al Santissimo Rosario e l'altra alla Santa Croce. Il numero dei parrocchiani (e quindi degli abitanti del paese) era all'epoca di circa 1400. Sempre nella medesima relazione, si fa menzione dei beni della chiesa che ammontano a 242,15 pertiche.\nLa chiesa venne completamente ricostruita alla met\u00e0 dell'Ottocento, ed \u00e8 rimasta immutata nel corso del tempo nelle forme che ancora oggi si possono ammirare: la facciata \u00e8 distinta da un piccolo colonnato, con un timpano sopraelevato ed elegante, sormontato da due statue di angeli.\nIl campanile della chiesa possiede 5 campane, fuse dalla fonderia Barigozzi di Milano nel 1901. I bronzi sono montati nel classico sistema ambrosiano di suono delle campane e sono intonati in Si2 Maggiore.\nChiesa di Sant'Apollinare.\nCostruita in epoca medioevale (XI secolo), la piccola chiesa di Sant'Apollinare si trova nella piazza principale del paese, di fronte alla chiesa parrocchiale dei Santi Giacomo e Filippo. La struttura, semplice ed a capanna, si presenta con mattoni a vista e finestre bifore rifinite in cotto.\nL'interno della chiesa presenta uno stile semplice, proprio del romanico. Le pareti della chiesa alternano delle antiche raffigurazioni di santi, risalenti al 1300 ed ascrivibili alla famiglia Zavattari, al muro bianco, che con tutta probabilit\u00e0 \u00e8 stato dipinto in anni recenti, coprendo il resto degli affreschi che adornano questa chiesa.\nLa chiesa \u00e8 sempre stata oggetto di dispute, la prima delle quali riguarda il suo nome e la sua dedicazione, poich\u00e9 gli arcivescovi in visita la chiamavano Oratorio dell'Immacolata, mentre sin dai tempi antichi quando la chiesa era un beneficio legato alla basilica di Sant'Ambrogio a Milano, era presente una statua di Sant'Apollinare che aveva dato il nome alla chiesa. Da cronache ancora pi\u00f9 antiche, risulta che in paese vi fosse un oratorio dedicato a Santa Maria, di fronte alla vecchia parrocchiale di Sant'Ambrogio. Fatto sta che all'interno della chiesa, effettivamente, sono presenti sia le statue di \"Sant'Apollinare\", sia la statua della \"Madonna di Lourdes\", per la quale si \u00e8 costruita una piccola grotta all'interno della struttura romanica.\nSulla lunetta al di sopra della porta d'ingresso, vi sono due rappresentazioni delle vecchie chiese parrocchiali di Cornaredo. L'abbazia di San Pietro si presenta in forme tale e quali a quelle attuali, mentre \u00e8 interessante osservare come l'antica parrocchiale demolita nel corso del 1800, presentasse un elegante campanile cilindrico, molto simile alla Ciribiciaccola dell'abbazia di Chiaravalle.\nIl campanile a vela, possiede una campana fusa dal maestro Antonio Busca e datata 1559.\nLa campana \u00e8 montata \"a slancio\" e suona ancora manualmente, tramite una corda che scende fin dentro la chiesetta.\nChiesa di Santa Croce.\nLa struttura della chiesa \u00e8 molto semplice ad una navata. Essa \u00e8 il nucleo centrale della frazione di Cascina Croce, i cui abitanti vollero a tutti i costi avere una loro chiesa. Perci\u00f2, nel 1933, ultimarono la loro \"bella chiesina\" che venne ufficialmente benedetta e aperta al culto un anno dopo, nel 1934.\nInizialmente la chiesa possedeva una sola campana di provenienza ignota, fusa nel 1605. Sul finire degli anni sessanta si opt\u00f2 per aggiungerne un'altra alla torre campanaria.\nNegli anni novanta le campane vennero fissate al muro e al loro posto venne montato un congegno che simulava il suono delle campane; le due campane rimasero l\u00ec per quasi due decenni, finch\u00e9 la chiesa non venne completamente restaurata nel 2011.\nIn quell'occasione le campane furono tolte dal campanile, solennemente benedette nel giorno della festa del paese (che cade la prima domenica di settembre) dal parroco monsignor Fabio Turba e ricollocate al loro posto, dove tornarono a suonare il 25 settembre, giorno della festa di Cascina Croce.\nLe campane, suonanti un Re la piccola e un Si la maggiore, sono montate nel sistema di suono \"a slancio\" e sono completamente manuali, ovvero azionabili unicamente tramite la classica corda, che muove la campana se tirata.\nAll'interno della chiesa \u00e8 conservata una reliquia con un pezzo della Santa Croce di Cristo.\nCappella della Beata Vergine Immacolata.\nQuesta piccola cappella pubblica venne costruita per opera della famiglia stessa come propria cappella privata verso la met\u00e0 del Settecento. Data la propria posizione gittante sulla strada, per\u00f2, ben presto la cappella venne aperta anche all'uso pubblico. La struttura della cappella si presenta piuttosto semplice, con un tetto a capanna, una porta d'ingresso bassa, sovrastata da un riquadro che forse un tempo accoglieva un'immagine devozionale affrescata che oggi \u00e8 scomparsa con l'usura del tempo.\nChiesa parrocchiale di San Pietro.\nLa notizia pi\u00f9 antica dell'esistenza della chiesa, risale al 1169 quando papa Alessandro III la cita in una sua bolla inviata al Prevosto di Nerviano, secondo la quale stabiliva la precedenza della chiesa nervianese anche sull'area della parrocchiale di Cornaredo e San Pietro all'Olmo. La struttura sembrerebbe tuttavia risalire ad epoche precedenti ed al culto longobardo ricondurrebbe anche la devozione verso San Pietro, particolarmente venerato dagli stessi barbari lombardi. La chiesa ha cessato di essere considerata chiesa parrocchiale a partire dal 1989, ma continua ad essere la principale chiesa sussidiaria di Cornaredo e la prima chiesa di San Pietro all'Olmo.\nChiesa abbaziale di San Pietro all'Olmo.\nLa chiesa di San Pietro all'Olmo (denominata \"gesa v\u00e9gia\" per distinguerla dall'edificio di culto costruito in epoche successive a Cornaredo), ha origini antichissime. Essa risale probabilmente all'epoca longobarda e la struttura abbaziale le pervenne probabilmente tra il IX e l'XI secolo. Gli interni della struttura hanno forme romaniche, mentre la facciata della chiesa, venne completamente rifatta tra la fine del XIX secolo e l'inizio del XX.\nChiesa di San Rocco.\nLa piccola chiesa di San Rocco si trova attigua alla ex cascina favaglie San Rocco. Edificata nella seconda met\u00e0 del XV secolo, la cappella si presenta di forme semplici, con tetto a capanna, dotata di un piccolo campanile a cuspide rivestito in rame, all'interno affreschi molto deteriorati raffiguranti una crocifissione, vari santi e di particolare interesse la trinit\u00e0 rappresentata da tre personaggi identici.\nChiesa cristiana evangelica.\nLa chiesa cristiana evangelica, rappresenta un \"unicum\" sul territorio ed \u00e8 una struttura religiosa dedicata alla confessione religiosa dei valdesi. La struttura della piccola chiesa \u00e8 a capanna, con un'unica navata, ed \u00e8 stata costruita nel 1997 in accoglimento delle esigenze della comunit\u00e0 religiosa dell'area, che precedentemente aveva il proprio luogo di culto pi\u00f9 vicino nella Chiesa di San Giovanni in Conca di Milano, detta anche appunto \"Chiesa di San Giovanni dei Valdesi\".\nArchitetture civili.\nVilla Gavazzi Balossi Restelli.\nCostruita nel 1830 dalla famiglia Gavazzi, la villa era sorta in realt\u00e0 su un precedente edificio del 1737 che aveva le funzioni di Hostaria (era detta per l'appunto \"Hostaria del Cervo\"), ovvero di stazione di posta, dal momento che era posto lungo la cosiddetta via postale vercellina, che collegava appunto Milano con Vercelli, passando per i comuni dell'Ovest milanese.\nVilla Busca Dubini.\nIl primo impianto della villa venne realizzato nel Cinquecento su una porzione di terreno allora definita pasqu\u00e9 (pascolo) di utilit\u00e0 comune al paese di Bareggio. Passata di propriet\u00e0 alla famiglia Busca, nel 1756 venne riedificata ed ampliata nelle forme attuali, che si presentano semplici ed eleganti, contraddistinte da una facciata lineare e da una corte d'ingresso ai lati del cancello della quale \u00e8 ancora oggi possibile vedere una santella settecentesca di pregevole gusto, che ben completa la piazza antistante, sulla quale si affaccia anche Villa Gavazzi Baolssi.\nVilla Grandazzi Zoja.\nLa villa fu sede di un collegio di gesuiti per alcuni decenni, fino al 1737, quando venne venduta alla famiglia Grandazzi la quale, estintasi in linea maschile, la vendette alla famiglia Zoja, attuale proprietaria dello stabile.\nVilla Balossi.\nAdibito inizialmente come residenta di una comunit\u00e0 di monaci Agostiniani, il primo impianto del XIII secolo fu riedificato nel Quattrocento dalla medesima comunit\u00e0.\nDall'inizio del XVI secolo fu utilizzato saltuariamente da vari Abati commendatari, prelati succeduti ai prepositi Agostiniani dopo la chiusura della canonica locale.\nSoppressa nel 1788, tutti i beni dell'ex Abbazia commendata vennero messi all'asta e nel 1797 vennero acquistati dalla famiglia Villa di Desio.\nNel corso dell'Ottocento, i Villa trasformarono il complesso in una vera e propria residenza di campagna.\nAttualmente la villa \u00e8 propriet\u00e0 di un ramo collaterale della famiglia Balossi.\nPalazzo Dugnani.\nIl primo impianto venne modificato nel Seicento, allorquando Gerolamo Dugnani divenne Conte di Cornaredo (titolo perso dalla sua famiglia all'arrivo di Napoleone in Italia).\nEstintasi la famiglia Dugnani con l'ultima sua discendente femminile, Rosa Domitilla (detta \"Nicolina\", 1862-1945), l'edificio divenne una multipropriet\u00e0 privata.\nEsso \u00e8 ancora contraddistinto dall'impianto seicentesco, di semplice fattura, completato da un'alta torretta belvedere.\nPalazzo Municipale.\nDalle tracce di alcuni affreschi rinvenuti all'interno della struttura, lo stabile dell'edificio municipale \u00e8 databile al Quattrocento, e ad ogni modo viene considerato \"casa da nobile\" solo a partire dal Seicento.\nUltimi proprietari della villa furono i Ponti i quali, nel 1920, formalizzarono la vendita al comune dello stabile e nel 1929 gli amministratori comunali vi stabilirono gli uffici, fino ad allora posti in luoghi considerati perlopi\u00f9 inadatti.\nEx Casa Parrocchiale.\nEdificata nel 1851, per dare un confortevole alloggio al parroco della nuova parrocchia edificata nel 1843, l'ex casa parrocchiale \u00e8 un pregevole edificio della met\u00e0 dell'Ottocento, che presenta una facciata semplice, introdotta da un portone sovrastato da un balconcino sporgente, il tutto completato da finestre regolari.\nLa villa \u00e8 attualmente sede dell'ACLI, di parte degli uffici comunali e della biblioteca.\nMagazzini Serbelloni.\nUtilizzati dalla famiglia Serbelloni come granaio e deposito, nonch\u00e9 sede delle cantine e di un torchio per il vino, la struttura centrale al paese venne edificata in splendide forme, seguendo un progetto proposto dal famoso architetto Leopold Pollack operante in Milano, il quale termin\u00f2 l'opera nel 1806.\nPalazzo della Filanda.\nPalazzo storico della fabbrica di filatura del paese, ora \u00e8 adibito a cinema, biblioteca e uffici, oltre agli appartamenti privati ai piani superiori.\nIl campo di tulipani.\nMarted\u00ec 28 marzo 2017 \u00e8 stato inaugurato il mega campo di tulipani situato tra via della Repubblica e via Asilo: si tratta di un campo di due ettari dove i giovani agricoltori olandesi Edwin Koeman e Nitsuhe hanno piantato 185 specie di tulipani. L'area \u00e8 stata suddivisa in due zone: un campo centrale con 230.000 bulbi misti (ossia il campo di raccolta) e un giardino espositivo con 50 bulbi di tutte le variet\u00e0 in ordine alfabetico con le indicazioni per trovare le singole variet\u00e0 nel campo di raccolta. \u00c8 famoso per essere il primo giardino \"pick-up field\" d'Italia, dove i visitatori possono cogliere un fiore e portarlo a casa.\nQuartieri.\nVia Mattei.\n\u00c8 un quartiere di condomini privati tagliato a met\u00e0 dalla via Enrico Mattei. L'intero quartiere \u00e8 circondato da un anello verde di risorgive, che garantisce anche un attutimento dei suoni, ed \u00e8 immerso al centro di un ramo del parco cittadino.\nVia Brera.\n\u00c8 la via che vanta i palazzi pi\u00f9 alti del paese, costruiti negli anni 50.\nVia Roma- Via Certosino.\n\u00c8 il quartiere delle corti, antiche aziende agricole ristrutturate e adibite ad appartamenti.\nEconomia.\nIl Comune di Cornaredo conta attualmente su una produzione caratterizzata da:\nInfrastrutture e trasporti.\nCornaredo \u00e8 servita da autolinee gestite da ATM, Autoguidovie e Movibus.\nFra il 1879 e il 1957 era inoltre presente una fermata della tranvia Milano-Magenta altres\u00ec nota con il soprannome di \"Gambadelegn\"."}
{"id": "701391", "revid": "1305772", "url": "https://it.wikipedia.org/wiki?curid=701391", "title": "Blind (Korn)", "text": "Blind \u00e8 un singolo del gruppo musicale statunitense Korn, pubblicato nel 1995 come primo estratto dal primo album in studio \"Korn\".\nDescrizione.\nLa prima versione di questa canzone fu registrata nel demo \"Neidermeyer's Mind\" del 1993. Ci sono alcune differenze tra le due versioni: la prima presenta un carattere pi\u00f9 rivolto all'heavy metal, mentre la seconda versione presenta un approccio pi\u00f9 \"amichevole\". Il testo del brano parla dei problemi avuti dal cantante Jonathan Davis con la droga; il frontman scrisse il testo mentre si trovava nei SexArt, assieme al chitarrista Ryan Shuck, e il fatto che i Korn la usarono nel loro album senza crediti ai SexArt caus\u00f2 qualche problema dal punto di vista legale.\nCover.\nUna cover del brano \u00e8 stata realizzata dai Breaking Benjamin il 3 maggio 2008 al Cruzan Amphitheatre di West Palm Beach."}
{"id": "701394", "revid": "945903", "url": "https://it.wikipedia.org/wiki?curid=701394", "title": "Stan Kenton", "text": "Biografia.\nStan Kenton \u00e8 tra le grandi figure del firmamento della storia del jazz. La sua orchestra, fortemente caratterizzata da un particolare suono (kenton sound) sapiente e seducente (anche grazie alla collaborazione di diversi arrangiatori come Pete Rugolo, Lennie Niehaus, Gene Roland, Gerry Mulligan e lo sperimentatore Bob Graettinger) getta un ponte tra la musica jazz afro-americana e le acquisizioni raffinate e suggestive della musica colta del novecento. La sua orchestra si avvalse sempre di importanti personalit\u00e0, ad esempio trombonisti, quali Frank Rosolino, Kai Winding e Carl Fontana, o alfieri del suono cool-newyorkese come Lee Konitz e Dave van Kriedt.\nSpecializzato nell'arrangiare ritmi afro-cubani (di cui fu un pioniere) per grandi organici (e alcune delle sue orchestre sfioravano i quaranta elementi) Kenton fu un direttore d'orchestra dotato di un suono distintivo e di una grande influenza sul panorama musicale: i componenti delle sue orchestre erano normalmente solisti di prim'ordine. Le idee che propugnava, e soprattutto il suo modo di porle, gli attirarono molte critiche inclusa quella (mossagli da Leonard Feather e probabilmente ingiusta) di avere pregiudizi razziali.\nResta di lui e della sua orchestra una grande e imponente discografia variamente citata (il suo brano \"Intermission Riff\" \u00e8 la sigla della rubrica settimanale del TG1 \"Tv7\").\nLe critiche.\nLe critiche verso Kenton non si limitarono alla sua musica. Nel 1956, al ritorno con la sua orchestra dal tour europeo, il \"Premio della Critica\" indetto dalla rivista statunitense \"Down Beat\", aveva elencato vittorie di musicisti afro-americani in tutte le categorie. L'orchestra di Kenton stava suonando a quel tempo in Ontario, Canada, e Stan Kenton invi\u00f2 un telegramma dove lamentava \"una nuova minoranza, i musicisti di jazz bianchi\" e inoltre denunciava \"un completo e totale disgusto per i geni del jazz\". Il critico Leonard Feather, da solo senza il supporto degli altri critici, rispose il 3 ottobre del 1956 con una lettera, dove denunciava la visione razziale di Kenton e il suo disprezzare i musicisti afro-americani come Duke Ellington, Count Basie e Dizzy Gillespie. Il fatto che Kenton non avesse vinto il \"Premio della Critica\" era la ragione pi\u00f9 ovvia di questo suo atteggiamento; questo pregiudizio di lunga data, ora veniva in superficie: Kenton non aveva assunto abbastanza strumentisti afro-americani nella sua orchestra per troppi anni.\nMolti critici furono in disaccordo con Feather. Tre anni prima di questo avvenimento, il 16 dicembre 1953, il critico di Down Beat, Nat Hentoff, aveva scritto che: \"Stan \u00e8 libero da qualsiasi pregiudizio, come ogni vero uomo che io conosco\". Tuttavia, sebbene ci fossero solisti afro-americani che militarono nell'orchestra di Kenton, pochissimi effettivamente suonarono con lui per lungo tempo.\nGli anni successivi.\nL'ultimo esperimento di Kenton fu la sua orchestra \"mellofonica\" del 1960-1963. Nonostante le difficolt\u00e0 di mantenere i 4 mellofoni in intonazione (che formavano una sezione propria e separata), questa orchestra particolare di Kenton ebbe i suoi momenti esaltanti. Tuttavia dal 1963 in poi, la composizione della sua orchestra inizi\u00f2 a cambiare. Invece di utilizzare solisti famosi, Kenton preferiva giovani musicisti, anche quando questo andava a spese dell'originalit\u00e0 (probabilmente le considerazioni economiche avevano la loro importanza: i giovani musicisti percepivano salari molto pi\u00f9 bassi). Gli arrangiamenti (incluso quelli di Hank Levy) continuavano a essere intricati e difficili come sempre, ma dopo il distacco da Gabe Baltazar nel 1965, Kenton non riusc\u00ec pi\u00f9 a formare nuovi allievi di gran razza come in passato, a parte il batterista Peter Erskine e Tim Hagans. Per molte delle nuove reclute di Kenton, i tour con l'orchestra furono il vertice della carriera, piuttosto che un punto di partenza. \"Kenton suona Wagner\" (1964) fu un altro importante progetto di quegli anni, ma Kenton aveva ormai iniziato a rivolgere gran parte del suo impegno alla didattica; condusse un infinito numero di clinics, e rese disponibili alle orchestre dei college e delle universit\u00e0 le sue composizioni. Kenton continu\u00f2 a dirigere e far concerti con la sua big band fino a quando mor\u00ec, nel 1979.\nGli ultimi anni.\nNegli ultimi anni di vita, il geniale e carismatico Kenton spese molte energie sostenendo la musica delle big band e quello che chiamava \"jazz progressivo\" nelle scuole e nei college nei vari Paesi Americani. La sua intera biblioteca fu donata alla University of North Texas a Denton.\nFu una figura saliente nella musica americana e lasci\u00f2 un indelebile segno nell'arrangiamento delle big band. La musica di Kenton evolse con il tempo tra il 1960 e il 1970, anche se non pi\u00f9 un grande innovatore. Il suo concerto finale avvenne in agosto nel 1978, un anno prima di morire. Visse con il figlio Lance, un membro chiave della riabilitazione per droga, condannato alla prigione per assalto e cospirazione dopo che aveva messo un serpente a sonagli nella casella postale di un avvocato.\nQuello che Kenton perse, comunque, fu la successiva \"riscoperta\" della sua musica, con molte ristampe delle sue registrazioni.\nStan Kenton mor\u00ec il 25 agosto del 1979, dopo aver sofferto una settimana prima per un attacco di cuore. Fu sepolto al \"Westwood Village Memorial Park Cemetery\", a Los Angeles.\nLo stile.\nSenza dubbio la musica di Kenton stride alle orecchie degli ascoltatori di jazz classico come quello di Duke Ellington, Count Basie e altri, per molte delle sue scelte musicali.\nIn primis, un elemento che contraddistinguer\u00e0 Kenton in molte sue registrazioni (e che sar\u00e0 oggetto di critiche continue), \u00e8 l'accostare veri e propri muri sonori di fiati (trombe, tromboni), spinti al massimo, talvolta alla dissonanza, a temi e melodie tranquille.\nL'imprevedibile \u00e8 sempre un elemento principale in Kenton, tant'\u00e8 che in molti suoi brani non si \u00e8 mai in grado di capire cosa accadr\u00e0 dopo: un piano solo, un tema eseguito dall'orchestra o un'esplosione astratta di note, eseguite dai fiati.\nMa lo stile di Kenton arriva fino alla cinematografia: saranno infatti le musiche dei film polizieschi a influenzarlo molto, e a creare composizioni non tanto differenti dalle colonne sonore dei primi film di 007.\nSuccessivamente una passione che Kenton coltiver\u00e0 per molti anni, sar\u00e0 quella per la musica cubana e latina. Infatti, molte delle composizioni che scriver\u00e0 e da cui trarr\u00e0 ispirazione avranno come radice i ritmi cubani e africani, tant'\u00e8 che si circonder\u00e0 di percussionisti e di polistrumentisti: i suoi trombettisti ad esempio, nel brano Peanut Vendor, useranno percussioni durante alcuni stacchi ritmici.\nCollaboratori.\nTra i membri delle sue orchestre e gli arrangiatori che hanno collaborato con Kenton, figurarono (tra gli altri) i seguenti musicisti:\nTra le voci maschili e femminili si ricordano Anita O'Day, June Christy, e Chris Connor. Kenton scopr\u00ec The Four Freshmen quando suonavano in un localino a Dayton (Ohio), e li aiut\u00f2 ad arrivare al successo.\nAltri progetti.\nMonografia in lingua italiana: Stan Kenton, il Vate del Progressive Jazz, a cura di Freddy Colt, Mellophonium Broadsides, Sanremo 2013, 128 pp."}
{"id": "701397", "revid": "76963", "url": "https://it.wikipedia.org/wiki?curid=701397", "title": "Raymond Massey", "text": "Biografia.\nNato a Toronto (Ontario), figlio di Chester D. Massey, ricco proprietario della Massey-Ferguson Tractor Company, studi\u00f2 all\"'Appleby College\" di Oakville e si laure\u00f2 all'University of Toronto.\nLa prima guerra.\nAllo scoppio della Prima guerra mondiale, si arruol\u00f2 nell'esercito canadese, servendo come artigliere sul Fronte occidentale. Dopo essere rimasto vittima di uno shock da granata, venne rimpatriato e serv\u00ec come istruttore per l'esercito americano nell'Universit\u00e0 Yale, dove rest\u00f2 fino al 1916.\nNel 1918 torn\u00f2 al fronte e la sua prima apparizione come attore fu in uno spettacolo di intrattenimento per le truppe statunitensi in Siberia. Dopo essere stato ferito gravemente sul fronte francese, venne rimpatriato per la seconda volta e si occup\u00f2 della gestione del patrimonio familiare.\nTuttavia segu\u00ec ben presto la sua passione per il teatro e nel 1922 recit\u00f2 in diversi spettacoli a London nell'Ontario.\nIl cinema.\nLa sua prima apparizione cinematografica risale al 1929 nel film \"High Treason\", e durante gli anni trenta l'attore lavor\u00f2 in diverse pellicole di produzione britannica, come \"La vita futura\" (1936), tratta da un romanzo di H. G. Wells, e \"Elisabetta d'Inghilterra\" (1937).\nNel 1940 apparve nel film \"Abramo Lincoln\", versione cinematografica dell'omonima pi\u00e8ce teatrale di Robert E. Sherwood. Nonostante le sollevazioni di proteste da parte di molti, per il fatto che il presidente statunitense venisse impersonato da un attore canadese, sia l'interpretazione teatrale che quella cinematografica ebbero un notevole successo di pubblico e critica.\nNonostante il suo accento canadese, Massey divenne famoso per le sue interpretazioni in pellicole statunitensi, fra le quali, oltre a quella di Lincoln che gli valse la candidatura al premio Oscar al miglior attore, \u00e8 celebre quella dell'abolizionista John Brown nel western \"I pascoli dell'odio\" (1940). Massey interpret\u00f2 una sola pellicola canadese, ma di co-produzione britannica, \"Gli invasori - 49\u00ba parallelo\" (1941), diretto da Michael Powell.\nAllo scoppio della Seconda guerra mondiale si arruol\u00f2 nuovamente nell'esercito canadese ma venne presto rimpatriato per proseguire la sua carriera di attore. Dopo la guerra divenne cittadino americano naturalizzato. Durante gli anni cinquanta mantenne la sua popolarit\u00e0 grazie al ruolo del \"Professor Gillespie\" nel celebre serial televisivo \"Dottor Kildare\".\nVita privata.\nNel 1964 partecip\u00f2 alla campagna elettorale a sostegno del candidato repubblicano Barry Goldwater.\nSposato all'attrice Adrianne Allen, da lei ebbe due figli, Anna Massey e Daniel Massey, che seguirono entrambi la carriera di attori. Suo fratello Vincent Massey fu il primo governatore generale del Canada di origini canadesi.\nMassey mor\u00ec di polmonite a Los Angeles, California, all'et\u00e0 di 86 anni, e fu sepolto al cimitero di New Haven, nel Connecticut."}
{"id": "701398", "revid": "1745361", "url": "https://it.wikipedia.org/wiki?curid=701398", "title": "Eumolpo", "text": "Nella mitologia greca, Eumolpo (in greco antico \u0395\u1f54\u03bc\u03bf\u03bb\u03c0\u03bf\u03c2 \"\u00c8umolpos\") era il figlio di Poseidone e Chione (o di Hermes e Aglauro). Secondo alcuni autori, era invece figlio di Museo, discepolo di Orfeo.\nIl mito.\nSecondo la \"Bibliotheca\", dello Pseudo-Apollodoro, Chione, figlia di Borea e di Oritia, incinta di Eumolpo da Poseidone, spaventata dalla reazione di suo padre, gett\u00f2 il bambino nell'oceano. Poseidone si prese cura di lui e lo port\u00f2 sulle rive dell'Etiopia, dove Bentesicima, una figlia di Poseidone ed Anfitrite, crebbe il bambino, che spos\u00f2 poi una delle due figlie di Bentesicima, avute da suo marito Etiope. Eumolpo tuttavia amava l'altra figlia e fu esiliato per questo. Si rec\u00f2 allora con suo figlio Ismaro in Tracia. L\u00ec, fu scoperto quale complice di un complotto volto a rovesciare il re Tegirio, e perci\u00f2 si rifugi\u00f2 ad Eleusi.\nAd Eleusi, Eumolpo divenne uno dei primi sacerdoti di Demetra ed uno dei fondatori dei Misteri Eleusini. Egli inizi\u00f2 a tali misteri l'eroe Eracle.. Quando Ismaro mor\u00ec, Tegirio and\u00f2 a cercare Eumolpo; i due si riappacificarono ed Eumolpo eredit\u00f2 il regno di Tracia.. Eumolpo era un eccellente musicante e cantore; suonava l\"'aulos\" e la lira. Egli vinse una gara musicale ai giochi funebri in onore di Pelia ed insegn\u00f2 la musica ad Eracle.\nDurante una guerra tra Atene ed Eleusi, Eumolpo si schier\u00f2 con Eleusi. Suo figlio, Immarado, fu ucciso dal re di Atene Eretteo. Secondo alcune fonti, Eretteo uccise anche Eumolpo, e Poseidone chiese a Zeus di vendicare la morte di suo figlio. Zeus, allora, uccise Eretteo con un fulmine; secondo altri, Poseidone spacc\u00f2 la terra ed inghiott\u00ec Eretteo. Eleusi perse la battaglia contro Atene ma gli \"Eumolpidae\" e i \"Kerykes\", due famiglie di sacerdoti di Demetra, continuarono i Misteri Eleusini. Fu il figlio minore di Eumolpo, Cerice, a fondare entrambe le stirpi."}
{"id": "701399", "revid": "52076", "url": "https://it.wikipedia.org/wiki?curid=701399", "title": "Kubr-er-Rumia", "text": ""}
{"id": "701401", "revid": "1982", "url": "https://it.wikipedia.org/wiki?curid=701401", "title": "Monarchia Costituzionale", "text": ""}
{"id": "701403", "revid": "73537", "url": "https://it.wikipedia.org/wiki?curid=701403", "title": "Wuchale", "text": ""}
{"id": "701405", "revid": "2138832", "url": "https://it.wikipedia.org/wiki?curid=701405", "title": "Tozeur", "text": "Tozeur (pronuncia francese ; \"Tawzar\", localmente \"T\u016bzir\"; in berbero: \u2d5c\u2d53\u2d63\u2d3b\u2d54 \"Tuz\u0259r\") \u00e8 una citt\u00e0 della Tunisia, capoluogo dell'omonimo governatorato. Conta abitanti (secondo il censimento del 2004) ed \u00e8 un importante centro culturale e religioso.\nGeografia fisica.\nLa citt\u00e0 sorge in un'oasi facente parte dei margini del deserto del Sahara, a sud-ovest della capitale Tunisi (da cui dista circa 450 km) e a nord-ovest del Chott el-Jerid.\n\u00c8 circondata da oltre mille ettari di palmeti, con oltre alberi irrigati dall'acqua di 200 sorgenti del Ras El A\u00efoun, oramai perennemente all'asciutto a causa dell'ingente prelievo idrico.\nStoria.\nAbitata fin dall'antichit\u00e0 e probabilmente di origine berbera (anche se la tradizione locale non lo rivendica), assunse rilevanza come centro di commercio carovaniero trans-sahariano frequentato dai Cartaginesi.\nNel 33 a.C., colonizzata dai Romani, prese il nome di \"Thusuros\". Divenne uno snodo commerciale, importante sia per il commercio dei datteri, sia per quello degli schiavi, attraverso la strada romana da Gab\u00e8s a Biskra. Di questo periodo rimangono oggi solo rarissime vestigia, cos\u00ec come della successiva influenza cristiana (resta, di questa, solamente una chiesa inglobata in seguito nella moschea di al-Kasr, vicino a Bled al-Haddar).\nNel XIII secolo, la citt\u00e0 divenne musulmana e vi furono costruite due moschee. Continu\u00f2 ad ingrandirsi insieme ai suoi palmeti, conoscendo una notevole crescita economica che raggiunse il suo apice nel XIV secolo.\nTozeur rimase una citt\u00e0 di passaggio per le grandi carovane fino al XIX secolo, epoca in cui divenne predominante la produzione dei datteri. Dopo il 1950, con lo sviluppo delle vicine citt\u00e0 minerarie di Metlaoui e Redeyef, la popolazione incominci\u00f2 a diminuire.\nAttualmente, alla produzione di datteri (in particolare i rinomati \"deglet nour\") si affianca lo sviluppo del turismo sahariano: l'aeroporto internazionale di Tozeur-Nefta, aperto nel 1980, \u00e8 meta dei voli charter che portano i visitatori verso i percorsi turistici del sud del paese.\nAl letterato e matematico Ibn Chabbat (nato a Tozeur e ivi deceduto nel 1282) si devono importanti lavori circa la coltivazione della palma da datteri e un notevole miglioramento dei sistemi di ripartizione delle acque dell'oasi. Le sue mappe sono esposte al Museo delle arti e delle tradizioni popolari.\nA Tozeur si trova la sede principale della confraternita islamica Shadhiliyya-\u2018Alawiyya-Isma\u2018iliyya.\nQuesta \u00e8 la citt\u00e0 che ha dato i natali al poeta Aboul-Qacem Echebbi (Abu l-Qasim al-Shabbi), famoso soprattutto per aver scritto la poesia su cui \u00e8 basato l'attuale inno tunisino, nonch\u00e9 la toccante poesia Ela Toghat Al Alaam (in italiano: \"Ai tiranni del mondo\").\nQui ha visto la luce anche la rispettata poetessa tunisina Fadela Ecebbi, sua cugina.\nArchitettura.\nLe abitazioni e gli altri edifici della citt\u00e0 sono costruiti in mattoni. Tozeur e la regione del Jerid sono infatti molto famose per le loro costruzioni in mattoni gialli e marroni.\nAffascinanti modelli con disegni geometrici semplici e ricchi formano le facciate della maggior parte degli edifici sia della citt\u00e0 vecchia sia della nuova zona turistica.\nL'antica citt\u00e0 di Ouled El Hwadef \u00e8 un ottimo esempio delle opere in mattoni sopra citate. Per un progetto del governo locale, le strette strade della parte antica della citt\u00e0, i suoi muri e le facciate degli edifici sono state decorate con mattoni dando vita a uno dei pi\u00f9 caratteristici e famosi stili architettonici della Tunisia. Questa operazione \u00e8 durata pi\u00f9 di dieci anni.\nRiferimenti artistici.\nAlla cittadina ed ai movimenti carovanieri lungo le sponde del suo lago salato, presso cui d'estate si verifica anche il fenomeno ottico della Fata Morgana, si \u00e8 ispirata la canzone \"I treni di Tozeur\", scritta nel 1984 da Franco Battiato, Giusto Pio e Rosario Cosentino. Fu interpretata all'Eurovision Song Contest del 1984 da Battiato ed Alice."}
{"id": "701407", "revid": "633110", "url": "https://it.wikipedia.org/wiki?curid=701407", "title": "Dingyuan", "text": "La Dingyuan era una nave da guerra cinese e l'ammiraglia della flotta imperiale Beiyang; il suo nome \u00e8 tradizionalmente scritto Ting Yuen o Ting Yuan nei libri pi\u00f9 antichi. La sua nave sorella era la \"Zhenyuan\".\nDesign.\nIl design della \"Dingyuan\" era tipico delle navi con una torre corazzata. Era ritenuta una delle navi da guerra pi\u00f9 tecnologicamente avanzate del suo tempo, pari o migliore di qualsiasi nave della flotta britannica o tedesca. Misurava 94,5 metri di lunghezza e 18,4 di larghezza, e un pescaggio di 5,94 metri. Era protetta da una cinta corazzata spessa 30 centimetri. Gli esperti dicono che la nave avrebbe resistito a qualsiasi arma da fuoco disponibile al tempo.\nLa nave, pesante 7670 tonnellate quando carica, aveva una potenza di 6000 cavalli e raggiungeva una velocit\u00e0 di 14,5 miglia nautiche l'ora; aveva un'autonomia di circa 4500 miglia nautiche alla velocit\u00e0 di 10 nodi.\nAttrezzature militari.\nIl principale strumento d'attacco erano quattro cannoni Krupp del calibro di 305\u00a0mm in due barbette, una a babordo e una a tribordo. Questi cannoni avevano una gittata di 7,8 chilometri, con una velocit\u00e0 di uscita alla bocca dell'arma di 500\u00a0m/s. Altri due cannoni Krupp calibro 150\u00a0mm erano installati in torri alle estremit\u00e0 di prua e di poppa. Questi avevano una gittata di 11 chilometri. Altre armi erano sei cannoni calibro 37\u00a0mm e tre tubi lanciasiluri sopra il livello dell'acqua. L'equipaggio al completo era formato da 363 uomini.\nDue torpedinieri erano anche presenti a bordo, aumentando le possibilit\u00e0 d'attacco e l'efficacia in battaglia della \"Dingyuan\". Per provvedere all'acqua, 20 dissalatori erano installati a bordo, che potevano fornire acqua potabile quotidianamente a 300 persone \nStoria.\nDopo negoziati con i governi inglesi e tedeschi, la dinastia Quing, nel 1881, commission\u00f2 il contratto per costruire questa nave alla tedesca Stettiner Vulcan AG; il costo previsto era 1,7 milioni di tael d'argento (6,2 milioni di Goldmark). La carena fu costruita il 31 marzo 1881 e il varo avvenne il 28 dicembre dello stesso anno, mentre le prove in mare cominciarono il 2 maggio 1883.\nLa consegna della \"Dingyuan\", condotta da un equipaggio tedesco, cominci\u00f2 nel 1884, ma si arrest\u00f2 dopo una richiesta da parte della Francia, che stava vivendo tensioni con la Cina che culminarono nella guerra franco-cinese (1884-1885). La \"Dingyuan\" era una nave molto potente e largamente superiore a qualsiasi nave francese facente parte dello squadrone nella Cina francese; la \"Dingyuan\" era nelle condizioni di partecipare favorevolmente al conflitto, specialmente alla battaglia di Foochow, ed il fatto risult\u00f2 determinante per la vittoria francese.\nNel 1885 la \"Dingyuan\" fu finalmente mandata in Cina, arriv\u00f2 l'anno seguente. Sempre nel 1885, la Flotta del Pei-yang fu creata a Weihai, e venne basata presso l'isola Liugongda, stabilendo la creazione della prima flotta moderna della Dinastia Qing.\nEntro la met\u00e0 dell'ultima decade del XIX secolo, la decadente Dinastia Qing perse il desiderio di tenere la propria flotta all'avanguardia, al contrario della marina giapponese, che si stava rafforzando. A causa di corruzione interna, mancanza di fondi e incompetenza, quando si arriv\u00f2 alla prima guerra sino-giapponese, la Marina imperiale giapponese riusc\u00ec a sconfiggere la flotta Beiyang. \"Dingyuan\" fu la nave ammiraglia di dell'ammiraglio Ding Ruchang durante la battaglia del fiume Yalu, il 17 settembre 1894. Il 5 febbraio 1895, la \"Dingyuan\" fu seriamente danneggiata dopo essere stata colpita da un siluro giapponese e successivamente da cannonate. Il suo comandante, contrammiraglio Liu Buchan ordin\u00f2 che la nave fosse autoffondata al fine di evitarne la cattura.\nRicostruzione.\nPer ricordare questo periodo di storia, l'Agenzia Portuale di Weihai e il Weigao Group investirono 50 milioni di yuan (4,6 milioni di \u20ac) per costruire una replica su una scala di 1:1 della \"Dingyuan\". La costruzione inizi\u00f2 il 20 dicembre 2003. La replica \u00e8 ora in un museo galleggiante; all'interno si trovano documenti della \"Dingyuan\", della flotta Beiyang, della prima guerra sino-giapponese e mostre della natura marina."}
{"id": "701409", "revid": "14691", "url": "https://it.wikipedia.org/wiki?curid=701409", "title": "Tuaregh", "text": ""}
{"id": "701414", "revid": "436907", "url": "https://it.wikipedia.org/wiki?curid=701414", "title": "Shoots and Ladders", "text": "Shoots and Ladders \u00e8 un singolo del gruppo musicale statunitense Korn, pubblicato nel 1995 come secondo estratto dal primo album in studio \"Korn\".\nDescrizione.\nIl titolo del brano \u00e8 uno scherno del gioco dell'oca (in inglese \u00abSnakes and Ladders\u00bb) e il testo consiste per la maggior parte in rime tratte da filastrocche per bambini. Alcune parti della canzone sono tratte da alcune filastrocche popolari britanniche: \"London Bridge Is Falling Down\", \"Ring Around the Rosie\", \"One, Two, Buckle One Shoe\", \"Baa, Baa, Black Sheep\", \"This Old Man\" e \"Mary Had a Little Lamb\". Al riguardo, il frontman Jonathan Davis ha commentato: \nIl brano presenta un'atipica introduzione con la cornamusa, eseguita da Davis.\nSuccesso.\nLa canzone fu nominata ai Grammy Awards 1997 nella categoria Miglior interpretazioni metal. La performance live divenne inoltre una parte costante dei loro concerti sino a oggi.\nTracce.\nTesti e musiche dei Korn."}
{"id": "701415", "revid": "599013", "url": "https://it.wikipedia.org/wiki?curid=701415", "title": "Ugc", "text": ""}
{"id": "701447", "revid": "1543377", "url": "https://it.wikipedia.org/wiki?curid=701447", "title": "Laser accecante ZM-87", "text": "Il laser accecante ZM-87 \u00e8 un dispositivo laser di contromisure elettro-ottiche cinese prodotto dalla Norinco.\nProdotto dall'impresa cinese Norinco, venne bandito nel 1995 dal Protocollo sulle armi laser accecanti (in inglese: \"Protocol on Blinding Laser Weapons\") delle Nazioni Unite e si pensa che non sia pi\u00f9 in produzione, anche se trattandosi di armi di piccole dimensioni, di costo contenuto e non radioattive, non si pu\u00f2 escludere che i servizi segreti ne possiedano un'abbondante dotazione. La produzione di circa 22 esemplari viene ammessa previamente all'anno 2000.\nSpecifiche.\n\u00c8 primariamente inteso per accecare gli esseri umani; esistono rapporti che affermano che sia capace di danneggiare gli elementi foto-elettrici dei distanziometri laser, delle telecamere e dei chip di visualizzazione ed inseguimento nelle testate dei missili a controllo televisivo o infrarosso.\nUna batteria elettrica fornisce un convertitore portatile di energia, che attraverso un cavo alimenta un emettitore lungo 84-centimetri, montato su di un tripode. \u00c8 dotato di mira telescopica e assomiglia vagamente ad una mitragliatrice pesante."}
{"id": "701453", "revid": "9416", "url": "https://it.wikipedia.org/wiki?curid=701453", "title": "Lubitsch", "text": ""}
{"id": "701461", "revid": "93556", "url": "https://it.wikipedia.org/wiki?curid=701461", "title": "Parco nazionale di Nairobi", "text": "Il Parco nazionale di Nairobi (nome ufficiale, in inglese, Nairobi National Park) \u00e8 un'area naturale protetta del Kenya, con un'estensione complessiva di 117\u00a0km\u00b2. Situato a circa 10\u00a0km dal centro di Nairobi, costituisce un esempio, piuttosto raro, di Parco nazionale negli immediati dintorni di una grande citt\u00e0.\nStoria.\nNel tardo XIX secolo, quando i primi coloni britannici arrivarono nella regione, la zona di Nairobi era ricca di fauna, e abitata solo dai pastori nomadi Masai e dagli agricoltori Kikuyu. L'insediamento iniziale a Nairobi crebbe rapidamente (gi\u00e0 nel 1910 contava circa 14.000 abitanti) e gli animali furono gradualmente respinti verso le praterie a nord e ovest di Nairobi, che furono dichiarate Riserva di caccia (\"game reserve\") dal governo coloniale. Karen Blixen (l'autrice di \"La mia Africa\") ricorda che in questo periodo i coloni cavalcavano nelle praterie in mezzo a gazzelle, impala e zebre. &lt;br&gt;\nNel 1932, l'ambientalista Mervyn Cowie diede inizio a una campagna per salvaguardare l'ecosistema della regione, seriamente minacciato dalla presenza umana, chiedendo in particolare che le pianure di Athi fossero dichiarate \"parco nazionale\". In questo periodo, l'area apparteneva alla Southern Game Reserve, una riserva in cui era vietata la caccia, ma in cui erano ammesse numerose altre attivit\u00e0 distruttive, dal pascolo di bestiame allo scarico di rifiuti.\nL'azione di Cowie ebbe i suoi frutti, e nel periodo di tempo fra il 1933 e il 1939 vennero definiti i confini del Parco nazionale. Cowie intraprese una serie di ulteriori interventi; tra l'altro, dialog\u00f2 con le popolazioni locali per convincerle a rispettare il parco. Nonostante la presenza e gli sforzi di Cowie, durante la Seconda guerra mondiale nell'area venne allestito un accampamento militare, e i soldati sterminarono la popolazione di leoni. Cowie riusc\u00ec infine a far costruire una recinzione protettiva, che esiste ancora oggi, per separare il parco dal campo militare. \nIl Parco nazionale fu aperto ufficialmente solo dopo la fine della guerra, a Natale del 1946. Fu il primo parco nazionale del Kenya. Cowie fu nominato direttore, e mantenne questa carica fino al 1966. Per circa trent'anni, l'amministrazione del parco fu gestita privatamente; in seguito, essa passo all'ente statale del Kenya Wildlife Service.\nNel luglio 1989, per volere del presidente del Kenya, Daniel Arap Moi, nel parco furono bruciate, in un grande e spettacolare fal\u00f2, oltre 2.000 zanne di avorio per un valore totale di 60 milioni di scellini kenioti; fu un atto simbolico per dimostrare a tutto il mondo, l'impegno del governo contro la caccia illegale agli elefanti e il commercio di avorio.\nTerritorio.\nIl parco appartiene all'ecosistema di Athi-Kapiti. Si trova a pochi chilometri da Nairobi, e i confini settentrionali, orientali e occidentali sono costituiti da una recinzione elettrica. Il confine meridionale \u00e8 segnato dal fiume Mbagathi, e non \u00e8 recintato, cosa che consente le migrazioni stagionali dei branchi di ungulati da e verso le regioni di Athi-Kapiti e Kitengela.\nHabitat e flora.\nIl parco include due tipi principali di habitat: la foresta fluviale che si sviluppa attorno al fiume Athi (che costituisce parte del confine del parco) e la pianura di Athi-Kapiti, caratterizzata da savana (con erba di diverse specie di generi come \"Themeda\", \"Cyprus\", \"Digitaria\" e \"Cynodon\") e acacie della specie \"Acacia xanthophloea\". Nella parte settentrionale si trova inoltre una regione caratterizzata da foresta tropicale secca con alberi delle specie \"Olea africana\", \"Croton dichogamus\" e \"Calodendrum\".\nFauna.\nI diversi habitat del parco forniscono un ambiente ideale per numerose specie di animali africani. Questo ambiente \u00e8 stato anche modificato artificialmente per risultare ancora pi\u00f9 ospitale (per esempio, sono state realizzate dighe e bacini artificiali per attrarre gli erbivori fortemente dipendenti dalle disponibilit\u00e0 d'acqua).\nSono presenti grandi popolazioni di erbivori, soprattutto giraffe Masai, gazzelle di Thomson, cobi, eland, gnu e zebre; nella zona meridionale del parco si trova il \"corridoio migratorio\" di Kitengela, attraversato stagionalmente da grandi mandrie di ungulati. &lt;br&gt;\nFra i mammiferi, si trovano nel parco quattro dei Big Five: il leone, il leopardo, il rinoceronte nero e il bufalo; l'elefante \u00e8 assente. &lt;br&gt;\nGrazie alla sorveglianza dei \"rangers\", la popolazione di rinoceronti neri \u00e8 molto ampia, al punto che il parco funge da donatore per la reintroduzione della specie in altri parchi africani. &lt;br&gt; \nNel 2009 vi sono stati \"introdotti\" dieci rinoceronti bianchi \"(Ceratotherium simum)\" provenienti dal Parco nazionale del Lago Nakuru.\nIl parco ha una ricca avifauna, che include oltre 400 specie (alcune delle quali, stagionali, giungono nel parco fra marzo e aprile). &lt;br&gt;\nLa zona fluviale ospita specie come l'ippopotamo e il coccodrillo.\nProtezione degli animali.\nAll'interno del Nairobi National Park ha sede il Nairobi Animal Orphanage (fondato nel 1964), un istituto che offre soccorso e rifugio ad animali feriti e a cuccioli abbandonati o rimasti orfani.\nTurismo.\nIl parco \u00e8 un'attrazione turistica di un certo rilievo, in particolare per via della sua prossimit\u00e0 a Nairobi e dell'abbondanza di rinoceronti (molto facili da avvistare). I turisti possono usufruire dei servizi di diverse societ\u00e0 che organizzano safari, inclusi safari a piedi (organizzati dal Nairobi Safari Walk)."}
{"id": "701465", "revid": "729019", "url": "https://it.wikipedia.org/wiki?curid=701465", "title": "T18 Boarhound", "text": "La T18 Boarhound era una autoblindo prodotta, in piccoli numeri, negli Stati Uniti durante la seconda guerra mondiale. Venne impiegata dalle Forze Armate britanniche e non dall'U.S. Army.\nStoria.\nNel luglio del 1941 venne emessa, da parte dell'U.S. Army Ordnance, una specifica per la realizzazione di una autoblindo pesante. Il prototipo di questo nuovo veicolo venne sviluppato dalla Yellow Cab nel 1942. Si trattava di una grande autoblindo con trazione 8 x 8 e con le quattro ruote anteriori sterzanti. Il peso, anche per lo spessore della corazzatura, era di 26 t, quasi simile a quello di un carro armato medio dell'epoca. L'armamento principale era costituito da un cannone da 37 mm montato in una torretta girevole e da una mitragliatrice coassiale dal 7,7\u00a0mm oltre ad una seconda mitragliatrice dello stesso calibro montata nello scafo. Quando divenne evidente che il calibro scelto per l'armamento principale era ormai insufficiente venne prodotta la T18E2, designata in Gran Bretagna \"Boarhound\", armata con un cannone da 6 pounder (57\u00a0mm).\nL'esercito statunitense non mostr\u00f2 interesse verso questa autoblindo mentre quello britannico ne ordin\u00f2 2.500 esemplari. L'elevato costo di produzione e le scarse qualit\u00e0 fuoristrada della T18 portarono alla cancellazione dell'ordine dopo che ne erano stati prodotti solo 30 esemplari. La T18 non fu mai impiegata in combattimento. Un unico esemplare \u00e8 conservato al museo dei mezzi corazzati di Bovington, Gran Bretagna."}
{"id": "701466", "revid": "124999142", "url": "https://it.wikipedia.org/wiki?curid=701466", "title": "Massimo Ficcadenti", "text": "Caratteristiche tecniche.\nGiocatore.\nCentrocampista centrale, veniva impiegato prevalentemente in fase di copertura, come mediano di interdizione davanti alla difesa.\nAllenatore.\nPrivilegia il 4-3-3, con una punta centrale forte fisicamente affiancata da due attaccanti di movimento.\nCarriera.\nGiocatore.\nDopo gli esordi nella Sangiorgese, nel 1985 passa alla , con cui debutta in Serie B conquistando il posto da titolare nel centrocampo marchigiano nella stagione 1988-1989, conclusa con la retrocessione in Serie C1.\nAcquistato dal Messina, vi rimane per tre stagioni da titolare, sempre nella serie cadetta, ottenendo due salvezze (la prima dopo uno spareggio con il ) e retrocedendo al termine del campionato 1991-1992. Nel 1992 si trasferisce al Verona, appena retrocesso nella serie cadetta: rimane in gialloblu per cinque stagioni consecutive, quattro di Serie B e l'ultima di Serie A. Debutta nella massima serie il 29 settembre 1996 contro il Cagliari, disputando 19 partite nel campionato di Serie A 1996-1997 concluso al penultimo posto in classifica, con la retrocessione degli scaligeri.\nNel 1997 si trasferisce al , in Serie B. Vi rimane per tre stagioni come rincalzo a centrocampo, conquistando una nuova promozione nella massima serie nel 1999 e collezionando 12 presenze nel campionato di Serie A 1999-2000, anch'esso terminato con la retrocessione della sua squadra. Chiude la carriera al , che lo ingaggia nel marzo del 2001, disputando 2 partite in Serie B.\nIn carriera ha disputato 31 partite in Serie A, e 309 partite con 18 reti in Serie B.\nAllenatore.\nNel gennaio del 2002 esordisce come allenatore, subentrando a Fabio Querin sulla panchina del Fiorenzuola in Serie C2; sprovvisto di patentino, viene affiancato da Marco Bozzi. La stagione si conclude al penultimo posto in classifica con retrocessione in Serie D del club emiliano, afflitto da problemi societari, e Ficcadenti viene chiamato alla guida dell', in Serie C1, dove viene esonerato dopo le prime partite di Coppa Italia, senza nemmeno iniziare il campionato.\nNel campionato di Serie C1 2003-2004 viene chiamato ad allenare la , dove ottiene, con una rosa giovane e qualche problema societario, un piazzamento di centroclassifica dopo una partenza negativa in campionato.\nDal 2004 ha iniziato ad allenare il Verona, in Serie B. Dopo due stagioni in cui ottiene il 7\u00ba ed il 15\u00ba posto, mostrando un buon gioco, nel campionato 2006-2007 non ottiene i risultati sperati, e il 23 dicembre 2006, dopo Verona-Mantova 0-3, viene esonerato dopo una serie negativa di 7 sconfitte e un pari nelle ultime 8 gare, con il Verona in zona retrocessione. Per la stagione 2007-2008 viene ingaggiato come allenatore della in Serie A, voluto dal presidente Pasquale Foti e dopo una lunga trattativa per svincolarsi dal Verona. L'esperienza a Reggio dura 10 giornate, dopo le quali viene esonerato a causa dei risultati negativi ottenuti con soli 5 punti e una sola vittoria.\nDalla fine di gennaio 2009 \u00e8 di nuovo a Verona in veste di consulente di mercato del nuovo presidente Martinelli, ruolo che abbandona nel giugno dello stesso anno. L'11 novembre 2009 diventa l'allenatore del Piacenza Calcio in Serie B, sostituendo l'esonerato Fabrizio Castori. Con Ficcadenti il Piacenza ritrova gioco e risultati, conquistando la salvezza alla penultima giornata.\nIl 12 giugno 2010 viene ingaggiato come allenatore del , neopromosso in Serie A. L'avvio di campionato \u00e8 positivo: dopo tre giornate i romagnoli sono in testa alla classifica insieme all'. La squadra termina il campionato al 15\u00ba posto con 43 punti, ottenendo la salvezza in anticipo; il 20 maggio 2011 Ficcadenti decide di comune accordo con la societ\u00e0 di non rinnovare il contratto.\nIl 16 agosto dello stesso anno, viene annunciato ufficialmente il suo ingaggio come nuovo allenatore del Cagliari. L'8 novembre 2011 viene esonerato dopo cinque partite senza vittorie, l'ultima delle quali persa contro l'Atalanta; gli subentra Davide Ballardini. L'11 marzo viene richiamato dal presidente Massimo Cellino dopo la sconfitta per 6-3 rimediata a Napoli, e viene riconfermato anche per l'inizio della stagione 2012-2013. Nelle prime 6 partite ottiene 2 pari e 4 sconfitte che portano la squadra all'ultimo posto in classifica e gli costano la panchina: il 2 ottobre successivo viene nuovamente esonerato.\nIl 29 dicembre 2013 viene scelto come nuovo allenatore dell'FC Tokyo, squadra militante nella massima serie del campionato di calcio giapponese. Dopo due stagioni alla guida della squadra della capitale, dove raggiunge un quinto ed un terzo posto, nel gennaio 2016 firma per il Sagan Tosu, sempre nella J. League Division 1. Riesce ad ottenere un undicesimo e un ottavo posto, venendo poi esonerato alla sua terza stagione, con la squadra al penultimo posto in classifica a 6 giornate dal termine.\nIl 25 settembre 2019 subentra sulla panchina dei Nagoya Grampus al posto di Yahiro Kazama con il team all'undicesimo posto. Nelle stagioni successive conquista un terzo ed un quinto posto.\nStatistiche.\nStatistiche da allenatore.\n\"Statistiche aggiornate al 30 dicembre 2021.\" In grassetto le competizioni vinte."}
{"id": "701473", "revid": "1546219", "url": "https://it.wikipedia.org/wiki?curid=701473", "title": "C\u00e3o da Serra de Aires", "text": "Il c\u00e3o da Serra de Aires \u00e8 una razza canina di origine portoghese riconosciuta dalla FCI (standard n. 93, Gruppo 1, Sezione 1).\nStoria.\nLe teorie sulle origini del c\u00e3o da Serra de Aires nono sono poche: la teoria pi\u00f9 sostenuta \u00e8 quella secondo la quale discenda dal pastore di Brie che furono portati in Portogallo dal conte Castro Guimaraes. Questa ipotesi si svela per\u00f2 priva di fondamento: infatti alcuni studi hanno portato a pensare che la razza derivi dal pastore catalano, viste le somiglianze morfologiche tra le due razze. L'importazione del pastore catalano in Portogallo risale addirittura ai romani. Nel 1957 iniziarono a essere esposti i primi esemplari. La data \u00e8 precisa grazie al fatto che i campioni di bellezza di questa razza non esistevano fino ad allora. Da quel giorno si diffusero sia in Portogallo che in tutta Europa.\nDescrizione.\nLa coda \u00e8 attaccata alta. Sottile sin alla base. Finisce a punta e tocca il garretto. In riposo ricade tra le natiche. Pi\u00f9 o meno arcuata o leggermente ricurva. In movimento si solleva attorcigliandosi un po'. I colori ammessi sono il giallo, marrone, fulvo fino al rosso, grigio pi\u00f9 o meno chiazzato di rosso fuoco; vi possono essere mescolati pi\u00f9 o meno peli bianchi, ma non si hanno mai macchie bianche salvo, una piccola, sul petto. Il pelo \u00e8 molto lungo, poco ondulato, forma ciocche, baffi e folte ciglia che per\u00f2 non impediscono la vista. Pi\u00f9 lungo sulla testa, sul tronco e le estremit\u00e0. Di media spessore e simile al tatto a quello della capra. Regolarmente fitto e distribuito in tutto il corpo. Manca il sottopelo e la lana. Gli occhi hanno espressione vivace. Con pelo raso intorno, sono preferibilmente scuri, tondeggianti, di media grandezza, con taglio orizzontale. Le palpebre hanno pigmentazione nera o comunque pi\u00f9 scura del mantello. Le orecchie sono inserite in alto. Se intere risultano pendenti. Se tagliate sono erette. Di forma triangolare e di grandezza media, sono sottili e lisce. La testa \u00e8 robusta, larga, n\u00e9 allungata, n\u00e9 sferica. Canna nasale rettilinea o lievemente concava, corta. Labbra unite, non sovrapposte, sottili, quasi rette. Stop ben marcato. Cranio di lunghezza leggermente superiore alla larghezza, un po' convesso sui due assi centrali, ma non di lato. Assi cranio-facciali divergenti. Le arcate sopraccigliari non sono sporgenti.\nCarattere.\nUno dei punti chiave della razza sta nell'equilibrio tra vivacit\u00e0 ed intelligenza che ne caratterizzano il punto di forza caratteriale. Viene utilizzato per la guardia alle greggi dove sfoga il suo istinto di cane da pastore. \u00c8 un ottimo guardiano del bestiame e ottimo ricercatore dei capi dispersi. Molto riservato con gli estranei. Guardiano e vigile anche nelle ore notturne. Ottimo per la fattoria ma si destreggia bene anche nella vita d'appartamento purch\u00e9 soddisfatto con lunghe passeggiate giornaliere. Affettuosissimo nei confronti del padrone del quale non perde mai la figura di leader."}
{"id": "701476", "revid": "287204", "url": "https://it.wikipedia.org/wiki?curid=701476", "title": "Cao da Serra de Aires", "text": ""}
{"id": "701477", "revid": "123555943", "url": "https://it.wikipedia.org/wiki?curid=701477", "title": "Tabella di routing", "text": "Una tabella di routing (in italiano tabella di instradamento), in informatica, \u00e8 un database, memorizzato in un router o in un host, che elenca le rotte di destinazione di una data rete e in molti casi una metrica di tale rotta (e.g. legata alla distanza). La tabella contiene informazioni sulla topologia della rete immediatamente circostante e la sua costruzione \u00e8 obiettivo dei protocolli di routing. Le rotte statiche sono elementi della tabella di routing definiti in maniera non automatica, in genere fissate da un operatore.\nDescrizione.\nOgni volta che un nodo di una rete deve inviare dati ad un altro nodo, deve prima sapere dove inviarli. Se il nodo di invio non \u00e8 connesso direttamente al nodo di destinazione, invier\u00e0 il dato al gateway della rete di appartenenza, che poi stabilisce come indirizzare il \"pacchetto\" dati alla destinazione corretta. Ogni gateway ha quindi bisogno di tenere traccia delle rotte necessarie all'instradamento dei pacchetti di dati e, per questo motivo, si utilizza una tabella di routing. Una tabella di routing \u00e8 quindi un database che tiene traccia dei percorsi.\nCon il routing hop-by-hop, ciascuna tabella di routing elenca, per tutte le destinazioni raggiungibili, l'indirizzo del dispositivo successivo lungo il percorso verso tale destinazione. Supponendo che le tabelle di routing siano coerenti, il semplice algoritmo di inoltro pacchetti per il prossimo hop di destinazione \u00e8 sufficiente quindi a fornire i dati per raggiungere qualsiasi punto di una rete. Hop-by-hop \u00e8 la caratteristica fondamentale di IP Internetwork Layer.\nLa funzione principale di un router \u00e8 di trasmettere un pacchetto verso la sua rete di destinazione(l'indirizzo IP di destinazione del pacchetto). Per fare questo, un router deve cercare le informazioni di instradamento memorizzato nella tabella di routing.\nUna tabella di routing \u00e8 un file di dati in RAM, che viene utilizzata per memorizzare informazioni di rotta sulle reti connesse direttamente e sulle reti remote. La tabella di routing contiene le associazioni Network/Next Hop. Queste associazioni dicono ad un router che una particolare destinazione pu\u00f2 essere raggiunta in modo ottimale con l'invio del pacchetto a un router specifico che rappresenta il \"next hop\" sulla strada verso la destinazione finale.\nUna rete connessa direttamente \u00e8 una rete che \u00e8 collegata direttamente ad una delle interfacce del router. Quando una interfaccia del router \u00e8 configurata con l'indirizzo di rete (indirizzo IP e subnet mask), l'interfaccia diventa un host collegato su quella rete. L'indirizzo di rete dell'interfaccia \u00e8 inserito nella tabella di routing come una rete connessa direttamente. Quando un router inoltra un pacchetto a un host, tale host \u00e8 sulla stessa rete del router (rete connessa direttamente).\nUna rete remota \u00e8 una rete che non \u00e8 collegata direttamente al router. In altre parole, una rete remota \u00e8 una rete che pu\u00f2 essere raggiunto solo inviando il pacchetto a un altro router. Reti remote vengono aggiunte alla tabella di routing utilizzando un protocollo di routing dinamico o configurando rotte statiche. I percorsi dinamici sono le rotte per reti remote apprese automaticamente dal router, utilizzando un protocollo di routing dinamico. Le rotte statiche sono le rotte configurate manualmente da un amministratore di rete.\nLa necessit\u00e0 di registrare percorsi da un gran numero di dispositivi e lo spazio di archiviazione limitato rappresentano una sfida importante nella costruzione di tabella di routing. In Internet, la tecnologia di aggregazione indirizzo attualmente dominante \u00e8 uno schema chiamato CIDR (Classless Inter-Domain Routing).\nLe tabelle di routing sono inoltre un aspetto chiave per determinate operazioni di sicurezza, come ad esempio uRPF (unicast reverse path forwarding). In questa tecnica, che ha diverse varianti, il router guarda, nella tabella di routing, l'indirizzo di origine del pacchetto. Se non esiste nessun percorso all'indietro verso l'indirizzo sorgente, il pacchetto si presume essere malformato o coinvolti in un attacco alla rete ed \u00e8 rimosso.\nContenuti.\nLa tabella di routing \u00e8 costituito da almeno tre campi di informazione:"}
{"id": "701483", "revid": "287204", "url": "https://it.wikipedia.org/wiki?curid=701483", "title": "Ferdinando Meglio", "text": "Ha partecipato a quattro edizioni delle Olimpiadi, dal 1980 al 1992, vincendo una medaglia d'oro a Los Angeles 1984 con Giovanni Scalzo, Angelo Arcidiacono, Gianfranco Dalla Barba e Marco Marin, una medaglia d'argento a Mosca 1980 (7\u00ba classificato nell'individuale) e una medaglia di bronzo a Seul 1988, tutte nella specialit\u00e0 della sciabola a squadre. Alle Olimpiadi di Barcellona 1992 si \u00e8 classificato al 6\u00ba posto nella gara individuale.\nInoltre \u00e8 stato commissario tecnico della nazionale italiana campione del mondo a L'Aia nel 1995 e allenatore dei campioni del mondo Gioia Marzocca, Luigi Tarantino, Rosanna Pagano, Raffaello Caserta.\nDa atleta ha fatto parte della nazionale giovanile dal 1975 al 1979 e di quella assoluta dal 1979 al 1993, anno in cui si \u00e8 ritirato dalle competizioni.\nPalmar\u00e8s.\nIn carriera ha conseguito i seguenti risultati:"}
{"id": "701492", "revid": "110116", "url": "https://it.wikipedia.org/wiki?curid=701492", "title": "Muppets", "text": ""}
{"id": "701498", "revid": "161374", "url": "https://it.wikipedia.org/wiki?curid=701498", "title": "Mahna Mahna", "text": ""}
{"id": "701499", "revid": "1494169", "url": "https://it.wikipedia.org/wiki?curid=701499", "title": "Health", "text": ""}
{"id": "701500", "revid": "1318658", "url": "https://it.wikipedia.org/wiki?curid=701500", "title": "Parco nazionale del Serengeti", "text": "Il Parco nazionale del Serengeti (in inglese Serengeti National Park, dalla lingua delle popolazioni masai locali, \"pianura sconfinata\") \u00e8 una delle pi\u00f9 importanti aree naturali protette dell'Africa orientale. Con una superficie di 14.763\u00a0km\u00b2, si trova nel nord della Tanzania, nella pianura omonima, tra il lago Vittoria e il confine con il Kenya (1.30'-3.20' S, 34.00'-35.15' E), adiacente al parco keniota di Masai Mara, alla riserva naturale di Ngorongoro e ad altre importanti riserve faunistiche. \nDichiarato Patrimonio dell'umanit\u00e0 dall'UNESCO nel 1981, rappresenta una delle principali attrazioni turistiche della Tanzania ed \u00e8 la pi\u00f9 importante di un sistema di quattro aree naturali protette detto \"Northern Safari Circuit\", che include anche il Parco nazionale del lago Manyara, il parco nazionale del Tarangire, il parco nazionale di Arusha e la riserva naturale di Ngorongoro.\nStoria.\nLa presenza umana nell'area del Serengeti fin da tempi antichissimi \u00e8 testimoniata da ritrovamenti paleontologici di straordinaria importanza; nella pianura del Serengeti si trova il celebre sito di Olduvai, dove sono stati trovati i resti dell'\"Australopithecus boisei\", un ominide risalente a circa 1,5 milioni di anni fa.\nPrima dell'arrivo degli Europei, la pianura del Serengeti era abitata principalmente dai Masai, allevatori e semi-nomadi. Negli ultimi anni dell'amministrazione coloniale tedesca, la regione divenne un'area protetta e un primo nucleo dell'odierno Serengeti, di 2286\u00a0km\u00b2, fu dichiarato riserva di caccia nel 1929.\nL'amministrazione inglese, subentrata ai tedeschi creando il Territorio del Tanganica, istitu\u00ec il parco nazionale nel 1951, affidandone la gestione al naturalista Bernhard Grzimek, divenuto celebre come uno dei precursori dell'approccio moderno alla conservazione dell'ambiente. Parte dell'opera di Grzimek nel Serengeti \u00e8 documentata dal suo saggio \"Il Serengeti non deve morire\" e dal documentario omonimo (vincitore del premio Oscar), realizzati dallo stesso Grzimek insieme al figlio Michael. Un altro testo sui primi anni del Serengeti \u00e8 \"My Serengeti Years\", scritto da Myles Turner, che fu uno dei primi guardaparco e a cui si attribuisce il merito di aver svolto un lavoro fondamentale nella lotta contro il bracconaggio. Il parco comprendeva inizialmente anche il cratere di Ngorongoro, che divenne area protetta indipendente nel 1956.\nL'istituzione del parco fu accompagnata dalla rilocazione delle popolazioni locali. La natura coercitiva di questa operazione ha suscitato una controversia tuttora non del tutto sopita.\nDopo il raggiungimento dell'indipendenza da parte della Tanzania, l'amministrazione del parco \u00e8 stata affidata al TANAPA (Tanzanian National Parks).\nNel 1981, l'UNESCO ha dichiarato il parco Patrimonio dell'umanit\u00e0 per la sua ricchissima biodiversit\u00e0.\nGeografia e habitat.\nIl parco ha un'estensione complessiva di 14.763\u00a0km\u00b2. Si trova nel nord della Tanzania; il suo confine settentrionale coincide con quello fra Tanzania e Kenya e lo divide dalla riserva keniota del Masai Mara. Fra i due parchi non esistono recinzioni e la fauna si sposta liberamente dall'uno all'altro; particolarmente note sono le massicce migrazioni stagionali di gnu. Oltre che col Masai Mara, il Serengeti confina a sudest con la riserva di Ngorongoro, a sudovest con la riserva faunistica di Maswa, a ovest con le riserve di Ikorongo e Grumeti e a nord con quella di Lalianda.\nIl clima tropicale della zona \u00e8 caratterizzato da due periodi di piogge stagionali: le \"grandi piogge\" da aprile a giugno e le \"piccole piogge\" da ottobre a dicembre. La parte meridionale del parco \u00e8 costituita da vaste praterie aride, interrotte da collinette di roccia metamorfica spesso circondate da cespugli e alberi, note localmente come \"kopjes\". Queste piccole formazioni rocciose sono affiorate in seguito all'erosione del terreno circostante da parte degli agenti atmosferici. Procedendo verso nord il paesaggio cambia: la maggiore piovosit\u00e0, che alimenta anche qualche fiumiciattolo permanente, favorisce la crescita di foreste a galleria e la formazione di zone di savana alberata (caratterizzata da boschetti di acacia) e di savana di boscaglia spinosa.\nLa giraffa modifica l'aspetto del Serengeti: rosicchiando regolarmente le cime delle acacie conferisce loro la caratteristica forma piatta.\nAgli inizi del Novecento un'epidemia di peste bovina uccise cos\u00ec tanti erbivori che i pascoli si trasformarono in boscaglie.\nFlora.\nL'erba del parco appartiene soprattutto alle specie \"Digitaria macroblephara\" e \"Sporobolus marginatus\". Gli alberi pi\u00f9 diffusi sono quelli del genere \"Commiphora\" e diverse specie di \"Acacia\" (\"A. drepanolobium\", \"A. gerrardii\", \"A. lehay\", \"A. seyal\" e \"A. tortilis\").\nFauna.\nIl Serengeti \u00e8 celebre soprattutto per la sua eccezionale ricchezza faunistica, che ne fa una delle regioni pi\u00f9 rappresentative dell'ecosistema della savana subsahariana e una delle maggiori attrazioni turistiche dell'Africa orientale. Vi si trovano, tra l'altro, tutti e cinque i cosiddetti \"big five\": elefante, leone, leopardo, rinoceronte (nero) e bufalo.\nLe mandrie di ungulati (soprattutto zebre e gnu) raggiungono in questa regione numerosit\u00e0 eccezionali e danno luogo a spettacolari migrazioni stagionali fra le praterie del sud e il Masai Mara. Smuovendo il terreno con gli zoccoli e con le loro feci, questi animali contribuiscono in modo sostanziale al rinnovamento annuale del manto erboso del parco.\nFra il 1969 e il 1976, con la guarigione degli erbivori dalla peste bovina, la popolazione dei leoni del Serengeti quasi raddoppi\u00f2.\nPresenza umana e strutture ricettive.\nNel parco sono vietati insediamenti umani, con l'unica eccezione di quelli destinati al personale del TANAPA e delle strutture ricettive turistiche e ai team scientifici della Frankfurt Zoological Society. Il quartier generale del TANAPA, e la principale pista di atterraggio nel parco, si trova a Seronera.\nFra le strutture ricettive del parco ci sono diversi campi tendati e quattro lodge: il Seronera Wildlife Lodge, il Lobo Wildlife Lodge, e i pi\u00f9 recenti Seregenti Sopa Lodge e Serengeti Serena Lodge. Tutti e quattro sono posizionati in maniera strategica su piccole colline che dominano la pianura e progettati in modo da garantire un impatto ambientale ed estetico relativamente ridotto. Alcune strutture ricettive organizzano escursioni in mongolfiera, cosa unica per la Tanzania."}
{"id": "701502", "revid": "81513650", "url": "https://it.wikipedia.org/wiki?curid=701502", "title": "Interpretazione simbolica", "text": "L'interpretazione simbolica \u00e8 un tipo di interpretazione letteraria basata sull'intuizione di un messaggio tramite la lettura di simboli.\nEssa viene usata soprattutto nei componimenti altomedievali, per esempio i Bestiari e il \"Phisiologius\". Si contrapponeva all'interpretazione allegorica e il suo cadere in disuso, dovuto all'uso sempre pi\u00f9 frequente di quella allegorica, segn\u00f2, secondo molti storici, il passaggio tra arte romanica a arte gotica."}
{"id": "701505", "revid": "729019", "url": "https://it.wikipedia.org/wiki?curid=701505", "title": "M3 Scout Car", "text": "La M3 Scout Car era un poco conosciuto veicolo corazzato prodotto negli Stati Uniti durante la seconda guerra mondiale. Venne impiegato dall'U.S. Army quale mezzo da ricognizione, pattugliamento e, in pochi casi, come trattore d'artiglieria.\nStoria.\nLo sviluppo dell'M3 inizi\u00f2 nel 1938 dalla White Motor Company. I primi sessantaquattro esemplari furono consegnati alla 7\u00aa Brigata di Cavalleria. Successivamente venne sviluppata una versione migliorata, M3A1, che fu adottata dall'esercito statunitense. Questa versione adottava un telaio pi\u00f9 largo e pi\u00f9 lungo di quello della versione M3. Sulla parte anteriore era stato anche montato un rullo che poteva venire abbassato per facilitare la marcia su terreni difficili. La M3A1 poteva trasportare fino a sette soldati e fornire una copertura con le sue tre mitragliatrici, due da 7,7\u00a0mm e una da 12,7\u00a0mm, montate su supporti \"a pattino\" che permettevano di farle scorrere lungo lo scafo.\nLa produzione inizi\u00f2 nel 1941 e si concluse nel 1944 dopo che ne erano stati prodotti 20.918 esemplari. Dal progetto dell'M3 influenz\u00f2 anche la realizzazione di due mezzi semicingolati: l'M2 Half-track e l'M3 halftrack.\nImpiego.\nIl primo impiego operativo dell'M3A1 avvenne nelle Filippine nel 1941-1942. Fu poi utilizzato in Nord Africa durante l'operazione \"Torch\" e nel successivo sbarco in Sicilia. Il mezzo era impiegato dalle unit\u00e0 di cavalleria, per la ricognizione e il pattugliamento, e come veicolo comando corazzato.\nA partire dalla met\u00e0 del 1943 i limiti del progetto, scafo aperto e scarsa mobilit\u00e0 fuoristrada, si fecero evidenti e in molti reparti cominci\u00f2 a venir sostituito con le autoblindo M8 Greyhound o M20. Durante lo sbarco in Normandia furono solo pochi gli M3A1 impiegati. Venne utilizzato, ma non in combattimento, dai Marines nel teatro del Pacifico.\nFurono forniti, sulla base della legge \"Affitti e Prestiti\", alle Forze Armate britanniche, della Francia Libera, alle unit\u00e0 belghe oltre che alle divisioni polacche e cecoslovacche che si erano formate in Gran Bretagna. Il loro utilizzo fu di postazioni protette mobili per il tiro dell'artiglieria o quali veicoli per la ricognizione. Anche l'Armata Rossa ricevette 3.034 M3A1. Anche sul fronte orientale l'M3A1 fu utilizzato nella ricognizione ma anche, in rari casi, come trattore di artiglieria per il cannone da 76 mm ZiS-3.\nDopo la fine del conflitto furono ceduti a diversi paesi latinoamericani o asiatici oltre che europei tra i quali l'Italia. I francesi utilizzarono l'M3 nel conflitto di Indocina e successivamente nella Guerra d'Algeria. Alcuni esemplari furono utilizzati da Israele durante il conflitto del 1948. In questo caso erano stati modificati aggiungendo un tetto corazzato e una torretta girevole. Alla fine degli anni novanta erano ancora impiegati dalle forze armate della Repubblica Dominicana."}
{"id": "701507", "revid": "113318813", "url": "https://it.wikipedia.org/wiki?curid=701507", "title": "Otfried H\u00f6ffe", "text": "Biografia.\nDal 1964 al 1970 ha studiato storia, filosofia, sociologia e teologia nelle universit\u00e0 di M\u00fcnster, Saarbr\u00fccken, Tubinga e Monaco di Baviera e nel 1970-1971 \u00e8 stato visiting scholar presso la Columbia University.\nDal 1992 sino al suo pensionamento nel 2011 \u00e8 stato professore di filosofia all'universit\u00e0 di Tubinga, e dal 2002 \"Gastprofessor\" di filosofia del diritto all'universit\u00e0 di San Gallo. Autore di numerosi e fondamentali studi su Immanuel Kant e Aristotele. \u00c8 considerato il padre della \"filosofia pratica\", oggetto della propria tesi di dottorato del 1971. Tra i suoi discepoli va ricordato l'italiano Alberto Jori.\nTra i suoi numerosi studi, vanno ricordati quelli sul diritto penale e sul futuro della democrazia nel mondo globalizzato. In particolare, H\u00f6ffe adotta un approccio comparatistico al diritto penale mirato a rinvenirne alcuni tratti fondamentali comuni alle diverse culture.\nNei suoi studi sulla democrazia nel mondo globale, egli analizza la storia del progetto cosmopolitico e la sua realizzabilit\u00e0 contemporanea (alla luce della globalizzazione), in particolare proponendo un modello federale globale basato su un bicameralismo imperfetto che integri la rappresentanza dei cittadini globali e degli Stati nazionali.\nNel 2010 ha rifiutato di partecipare alla Giornata mondiale della filosofia Unesco organizzata in Iran, in segno di protesta contro la sostituzione del filosofo Gholamreza Aavani con il politico Haddad Adel, nominato da Ahmadinejad a capo dell'organizzazione del congresso."}
{"id": "701511", "revid": "648716", "url": "https://it.wikipedia.org/wiki?curid=701511", "title": "Mudi", "text": "Il mudi \u00e8 una razza canina ungherese riconosciuta dalla FCI (standard n. 238, gruppo 1, sezione 1).\nStoria.\nLe notizie su questa razza sono pochissime: si sa con certezza che si \u00e8 formata spontaneamente in Ungheria, tra il XIX secolo e il XX secolo. La razza non sarebbe stata minimamente presa in considerazione se non si fosse notata la sua propensione a proteggere il bestiame. La razza non \u00e8 stata minimamente selezionata se non dal 1966 (anno del suo riconoscimento della FCI) per fissare i caratteri che riguardavano lo standard.\nDescrizione.\nLa radice della coda \u00e8 collocata a met\u00e0 altezza: la coda \u00e8 diretta verso il basso; alcuni esemplari possono nascere anuri o brachiuri. \nI colori ammessi sono il nero lucente o bianco, ma vi sono anche manti bianchi striati di nero o neri striati di bianco, con macchie di grandezza media e distribuite uniformemente. Il pelo varia a seconda delle regioni. Testa e arti sono ricoperti da pelo raso, dritto e liscio. Sulle altre parti del corpo si trova pelo di lunghezza compresa fra 5 e 7 cm, spesso, ondulato e lucente. Il sottopelo \u00e8 disposto a spirali e strisce. Gli occhi sono un poco obliqui, ovali, con bordi delle palpebre aderenti, di colore bruno scuro. Le orecchie sono collocate in alto, erette, appuntite, a forma di \u201cV\u201d. I movimenti delle orecchie sono vivaci. La testa \u00e8 allungata e stretta, molto simile a quella del border collie\nCarattere.\n\u00c8 una razza molto docile e intelligentissima. La facilit\u00e0 di addestrare questo cane \u00e8 enorme rispetto ad altri decisamente pi\u00f9 complessi. \u00c8 una razza che generalmente caccia gli animali nocivi per natura. Molto agile si dimostra una valido atleta per l'agility dog ma anche come cane da guardia si destreggia molto bene. Inoltre sia per la taglia e per la lunghezza del pelo \u00e8 adatto a vivere in appartamento purch\u00e9 sia fatto sfogare il suo istinto di pastore."}
{"id": "701514", "revid": "438678", "url": "https://it.wikipedia.org/wiki?curid=701514", "title": "Jimmy Dean, Jimmy Dean", "text": "Jimmy Dean, Jimmy Dean (\"Come Back to the Five and Dime, Jimmy Dean, Jimmy Dean\") \u00e8 un film del 1982 diretto da Robert Altman: \u00e8 tratto da una commedia di Ed Graczyk.\nTrama.\nTre amiche, fervide fan di James Dean, si ritrovano nell'emporio di una di loro per commemorare i vent'anni della scomparsa della star di Hollywood. Joanna (che prima di cambiare sesso era il garzone di bottega Joe) sar\u00e0 l'elemento che smantella le confessioni delle donne.\nProduzione.\nLo stesso anno il regista aveva diretto l'allestimento teatrale del dramma, presso il Martin Beck Theatre di Broadway. A dispetto della stroncatura di Frank Rich, influentissimo critico del \"New York Times\", che aveva condizionato l'atteggiamento negativo di tutta la stampa, il lavoro ebbe un buon successo di pubblico, con 65 affollate repliche. Un elemento di richiamo fu il debutto a teatro della popstar Cher. Altman che, bench\u00e9 nutrisse alcune perplessit\u00e0 sul valore del testo, era stato convinto soprattutto dalle insistenze degli attori, aveva, curiosamente, gi\u00e0 realizzato un documentario sulla figura di James Dean: La vera storia di James Dean del 1957. Successivamente in \"The Company\" avrebbe lavorato con James Franco, che aveva interpretato il ruolo del giovane divo hollywoodiano in un film del 2001 (James Dean - La storia vera di Mark Rydell).\nAltman affitt\u00f2 uno studio di New York per 800\u00a0000 dollari: si chiuse dentro con le attrici (che l'avevano gi\u00e0 portato a teatro) e il cast per 19 giorni e fece questo film che venne a costare 1 miliardo e 200 milioni di lire. Girato in Super 16, il film fu poi trasferito su pellicola da 35 mm."}
{"id": "701515", "revid": "767487", "url": "https://it.wikipedia.org/wiki?curid=701515", "title": "Interpretazione allegorica", "text": "L'interpretazione allegorica \u00e8 il tipo di interpretazione letteraria basata sulla riflessione, e non sull'allegoria come potrebbe far intendere il nome. Una definizione dettagliata di essa ci \u00e8 offerta da San Tommaso d'Aquino che afferma la differenza tra senso spirituale e senso letterale. Fu particolarmente in uso nel tardo medioevo e succedette all'interpretazione simbolica."}
{"id": "701517", "revid": "1603714", "url": "https://it.wikipedia.org/wiki?curid=701517", "title": "Pittura veneta", "text": "La pittura veneta (o scuola veneta) \u00e8 l'insieme delle correnti pittoriche che si svilupparono nell'area della Repubblica di Venezia per poi diffondersi in tutta Europa. Il mondo accademico sancisce la nascita ufficiale della pittura veneta nel XIV secolo. \u00c8 in tal periodo infatti da ascrivere la cesura artistica dalla tradizione bizantina.\nTrecento.\nAttorno al Trecento i pittori veneti si aprono sempre pi\u00f9 alla pittura di terraferma e in particolare al movimento nordeuropeo e alle sue ambientazioni gotiche e moderne.\nIl primo e pi\u00f9 famoso esponente del Trecento Veneto \u00e8 Paolo Veneziano. Egli diede una interpretazione decisamente innovatrice alla pittura lagunare ed elabor\u00f2 un linguaggio proprio e personale in equilibrio tra il mondo bizantino e i nuovi temi gotici, con una rinnovata vena neobizantina nella fase ultima della sua attivit\u00e0.\nGrande importanza ha avuto anche Altichiero da Zevio (Zevio, 1330 circa \u2013 Verona, 1390 circa) attivo a Verona e a Padova con notizie dal 1369 al 1384. \u00c8 considerato tra maggiori pittori veneti di questo periodo, secondo alcuni \"il pi\u00f9 geniale pittore italiano del secondo Trecento\".\nRapporti con le Fiandre e la Germania.\nIl contributo decisivo alla crescita del movimento pittorico Veneto \u00e8 rappresentato dal fitto reticolo di scambi commerciali e culturali che la Serenissima aveva iniziato a tessere con il nord Europa, in particolare con le Fiandre e la Germania meridionale.\nA partire dal Quattrocento tale dialogo si infitt\u00ec e si arricch\u00ec di interventi artistici non solo nordici, ma anche toscani. A ci\u00f2 si unisca l'opera del Mantegna da Padova e ben si comprende la creazione dell'humus artistico-culturale necessario per la nascita della grande pittura veneta.\nQui emergono le figure di Cima da Conegliano e di Giovanni Bellini, fratello di Gentile Bellini e figlio di Jacopo Bellini (il pi\u00f9 importante pittore veneziano della sua generazione), e il loro apporto unico nello sviluppo della tecnica del colore. A tali artisti veneti va il merito principale di dare alla scuola veneta quella caratteristica di profondit\u00e0 che emerge dall'ampliata gamma cromatica.\nVanno tenuti in considerazione altri aspetti che emergono dal \u201cdialogo\u201d con altri peculiari movimenti artistici: tra essi l'importanza assunta dal paesaggio e dal naturalismo in genere.\nSi pensi che allora era frequente infatti assumere i pittori nordici per la sola opera di integrazione delle parti del paesaggio nei quadri.\nUn aspetto particolare, soprattutto alla luce della mancanza delle moderne tecniche di diffusione delle informazioni, \u00e8 rappresentato dalla modalit\u00e0 in cui gli interscambi culturali avvenivano.\nIl tessuto connettivo era rappresentato da pi\u00f9 fattori:\nEcco che molti incisori \u201cforesti\u201d (stranieri) di passaggio nella Venetia oltre a vendere le proprie opere si applicarono nel copiare quelle di altri, per ragioni studio, ma anche di diritto commerciale (all'epoca non esisteva il diritto di propriet\u00e0 intellettuale).\nSicuramente di rilievo sono i viaggi di Albrecht D\u00fcrer. Il suo ruolo fu duplice: agente del movimento del rinascimento nella propria terra germanica e influenzatore in particolare dell'arte ritrattistica nella Venetia, in particolare nell'area di Bergamo e Brescia.\nSuccesso internazionale della pittura veneta.\nNei secoli a seguire - XV, XVI, XVII - la pittura veneta diviene internazionalmente apprezzata e richiesta, in particolare presso le corti imperiali e le signorie.\nIn terra Veneta \u00e8 attivo Giorgione, che il Vasari colloca come allievo di Giovanni Bellini, da cui riprende il gusto per il colore e l'attenzione per i paesaggi. Egli era molto vicino agli intellettuali legati a famiglie patrizie. Da qui derivano molte delle sue commesse relative a ritratti e opere di piccolo formato. Anch'egli affascina con il suo colore e i suoi paesaggi armoniosi, che spesso celano o sovrastano il significato criptico delle sue opere: fu il primo importante contributore al tonalismo.\nTra tutti, l'artista veneto pi\u00f9 noto e richiesto del periodo \u00e8 senz'altro il bellunese Tiziano Vecellio, inizialmente anche socio in affari con Giorgione, che lo influenz\u00f2 decisamente, soprattutto nella parte iniziale della sua carriera. Egli, oltre alle doti pittoriche, in particolare nella tecnica personale dell'utilizzo del colore, dimostr\u00f2 anche un'indiscussa abilit\u00e0 nel crearsi un reticolo di conoscenze che lo facevano spesso preferire ai suoi contemporanei per le commesse pi\u00f9 importanti.\nIl XVI secolo vide aprirsi il palcoscenico internazionale per la scuola veneta. Sar\u00e0 ora essa a influenzare i movimenti dei paesi del nord, che inizialmente ne avevano determinato la nascita.\nArtisti come Jacopo Bassano, Paolo Veronese e il Tintoretto divennero un modello di ispirazione nella scuola pittorica europea di allora. Anche nell'architettura si verifica una tendenza analoga grazie a Palladio, che sar\u00e0 modello di ispirazione per secoli nella costruzione di edifici in tutto il nord.\nL'influenza veneta perdura sicuramente per tutto il Seicento barocco: si vedano a tal proposito le opere di Spranger e Elsheimer.\nSettecento.\nIl Settecento rappresenta il grande proscenio dell'arte figurativa veneta. Diminuisce l'influenza religiosa nei temi raffigurati, ma riemergono i grandi filoni del cinquecento. La centralit\u00e0 dell'uomo e in particolare della donna e il paesaggio vengono coniugati in un'ambientazione spesso arcadica. La centralit\u00e0 culturale di Venezia si pu\u00f2 evincere dal fatto che resta una destinazione obbligata del Grand Tour . Venezia e Parigi sono le citt\u00e0 capitali del gusto dell'aristocrazia e dei principali mercati dell'arte e del collezionismo. Il successo dello stile veneziano sta nel recupero dei modelli pi\u00f9 fastosi del XVII secolo come Tiziano Vecellio in maniera rinnovata con i tempi.Le rococo \u00e0 Venise In questo secolo si afferma lo stile pittorico del Rococ\u00f2.\nLa figura che spicca in assoluto nel periodo culminante della scuola veneta \u00e8 Giambattista Tiepolo (1696\u00a0\u2013 1770) con la sua verve storico narrativa. Padre dei pittori Giandomenico e Lorenzo Tiepolo, il suo stile grandioso viene caratterizzandosi come sofisticato e iperbolico, in un senso tipicamente settecentesco; le scene da lui create evocano un mondo dilatato all'infinito e fittizio, reso da una tavolozza cromaticamente squillante e da una luce fredda e irreale, creata usando un tono argenteo che si riflette dagli oggetti come dalle figure, che perdono ogni consistenza plastica. Oltre ai Tiepolo grandi artisti delle decorazioni sacre e profane sono altres\u00ec Sebastiano Ricci e Giovanni Battista Piazzetta.\nGiovanni Antonio Canal, meglio conosciuto come il Canaletto (1697\u00a0\u2013 1768), \u00e8 rimasto noto soprattutto come vedutista. I suoi quadri, oltre a unire nella rappresentazione topografica, architettura e natura, risultavano dall'attenta resa atmosferica, dalla scelta di precise condizioni di luce per ogni particolare momento della giornata e da un'indagine condotta con criteri di scientifica oggettivit\u00e0, in concomitanza col maggiore momento di diffusione delle idee razionalistiche dell'Illuminismo; insistendo sul valore matematico della prospettiva, per dipingere le proprie opere si avvaleva talvolta della camera ottica.\nFrancesco Guardi (1712\u00a0\u2013 1793), al contrario del Canaletto, non mira, nelle sue pitture, a risultati di nitida percezione, ma propone un'interpretazione del dato reale soggettiva ed evocativa, realizzando immagini di citt\u00e0 evanescenti e talvolta irreali; raggiungendo a volte una sensibilit\u00e0 definibile preromantica, grazie allo sfaldamento delle forme e a malinconiche penombre.\nAssieme a Giovanni Antonio Canal e Francesco Guardi un altro famoso vedutista \u00e8 Bernardo Bellotto (1721-1780) nipote del Canaletto chiamato in tutta Europa a dipingere le varie corti.\nTra gli altri vedutisti, Antonio Stom (1688\u00a0\u2013 1734), autore di tele di grande formato con scene storiche.\nTra i ritrattisti non possiamo non citare Rosalba Carriera (1675-1757) la prima a usare l'Avorio nella Miniatura, specialista della tecnica del pastello e acclamata in tutta Europa.\nNel 1797 con l'arrivo di Napoleone Bonaparte e la fine della Repubblica di Venezia finisce l'epoca gloriosa della pittura veneta e veneziana. Le rococo \u00e0 Venise\nOttocento.\nPassato il settecento e l'epoca di Canaletto, Guardi e Tiepolo, il movimento veneto trova in s\u00e9 stesso gli elementi per un'evoluzione peculiare del vedutismo.\nDi particolare rilievo l'opera di Pompeo Marino Molmenti e della nuova generazione di pittori che egli contribuisce a formare. Tra essi Domenico Bresolin e la sua \"Casa diroccata\" sono emblematici della fine dell'et\u00e0 imperiale veneta e la scelta di soggetti umili, quasi in rovina.\nGuglielmo Ciardi uno dei protagonisti della pittura Veneziana di fine 800 passa il testimone ai figli Emma Ciardi e Beppe Ciardi i quali porteranno le loro tecniche nel 900. Il padre insegn\u00f2 ai figli come fosse necessario immergersi nel paesaggio in plein-air. per assaporarlo in tutte le sue sfumature. Tutti e 3 fanno molti quadri raffiguranti anche l'entroterra veneto. Successivamente Emma Ciardi trov\u00f2 grande successo nel Regno Unito.\nAltri artisti dell'Ottocento veneto sono Nono, Querena, Nani, Milesi, Selvatico, Favretto rivelano la particolare visione basata su luce e colore delle loro opere, con esempi di realismo che sembrano accompagnare l'inizio della diaspora veneta e la crescente povert\u00e0 della situazione post-unitaria, che porteranno in pochi decenni all'emigrazione di quasi un veneto su due.\nIl movimento figurativo nelle opere dei pittori veneti di fine Ottocento sembra in tal senso singolarmente parallelo alle evoluzioni dei Macchiaioli e degli Impressionisti in Toscana e Francia, in particolare per i temi basati sul realismo, il colore e la luce. Celebre il gabinetto ottico di Luigi Querena dove l'assoluto realismo viene dato da un uso convincente del colore. Un altro celebre artista veneziano che fece un grande utilizzo di una tecnica di colorismo nelle sue opere per dare delle variazioni atmosferiche e luministiche naturali fu Millo Bortoluzzi.\nNovecento.\nl Novecento si caratterizza per la fondazione del Fronte nuovo delle arti di cui Emilio Vedova \u00e8 uno dei fondatori. Venezia soprattutto nel dopoguerra si riempie di esposizioni, collezionisti e le Gallerie d'arte aprono in successione. \nIn particolare la Galleria del Cavallino fondata da Carlo Cardazzo, nonch\u00e9 amico di Peggy Guggenheim riesce a raggruppare un gruppo di artisti estremamente talentuosi come Mario Deluigi, Virgilio Guidi, Vinicio Vianello, Bruna Gasparini, Bruno De Toffoli, nonch\u00e9 Rampin, Tancredi, Licata. Nasce il Movimento spazialista. Altri famosi artisti sono Arturo Martini, Teodoro Wolf Ferrari e Vittorio Zecchin.\nNel 1914 fece molto scalpore la mostra organizzata presso l'Hotel Excelsior al Lido di Venezia degli artisti veneti \"rifiutati della biennale di Venezia\" esponendo opere d'arte di Guido Cadorin, Vittorio Zanetti Tassis, Lulo De Blaas, Bortolo Sacchi e Napoleone Martinuzzi.\nIl mosaicista Riccardo Licata si trasferisce in giovent\u00f9 con la madre a Venezia. Qua fa amicizia con gli artisti Santomaso, Vedova, Viani, Turcato, Birolli. Successivamente conosce altri giovani pittori come Ennio Finzi, Tancredi Parmeggiani, Bruno Blenner. Insieme allo scultore Giorgio Zennaro, costituisce un gruppo di tendenza astratta."}
{"id": "701523", "revid": "767487", "url": "https://it.wikipedia.org/wiki?curid=701523", "title": "Follia d'amore", "text": "Follia d'amore \u00e8 un film del 1985 diretto da Robert Altman.\n\u00c8 stato presentato in concorso al 39\u00ba Festival di Cannes.\nTrama.\nUn uomo e una donna s'incontrano, o meglio si reincontrano in uno squallido motel al limite del deserto Mojave nel Nuovo Messico, sotto lo sguardo assente e angosciato dell'anziano gestore del bar, spesso ubriaco..."}
{"id": "701525", "revid": "110157", "url": "https://it.wikipedia.org/wiki?curid=701525", "title": "Topli\u021ba (Harghita)", "text": "Topli\u0163a (in ungherese \"Marosh\u00e9v\u00edz\", in tedesco \"T\u00f6plitz\") \u00e8 un municipio della Romania di 15.770 abitanti, ubicato nel distretto di Harghita, nella regione storica della Transilvania, in una depressione dove le Alpi Transilvaniche formano la catena dei Monti C\u0103limani (a Nord), Monti Gurghiului (a Sud).\nFanno parte dell'area amministrativa anche le localit\u00e0 di C\u0103lim\u0103nel, Luncani, M\u0103gheru\u015f, Mogl\u0103ne\u015fti, Secu, V\u00e2gani, Vale e Zencani."}
{"id": "701535", "revid": "6923", "url": "https://it.wikipedia.org/wiki?curid=701535", "title": "Volkswagen K70", "text": ""}
{"id": "701542", "revid": "118605269", "url": "https://it.wikipedia.org/wiki?curid=701542", "title": "Bandini Automobili", "text": "La Bandini \u00e8 stata una casa automobilistica italiana la cui attivit\u00e0, iniziata nel 1946, \u00e8 terminata il 12 aprile 1992 con la scomparsa del suo fondatore, l'ingegner Ilario Bandini.\nIl marchio.\nLo stemma raffigura un galletto rampante e una caveja romagnola simbolo della citt\u00e0 di Forl\u00ec posti su fondo giallo con la bandiera italiana che lo delimita sul lato inferiore.\nStoria.\nLa storia di questa piccola casa automobilistica si fonde con la vita di Ilario Bandini: pilota, costruttore e ingegnere honoris causa. L'attivit\u00e0 inizi\u00f2 nel 1946 con l'intenzione di creare vetture da corsa, si ritagli\u00f2 il proprio spazio soprattutto nell'ambito della categoria 750\u00a0cm\u00b3 di cilindrata. Si distinse per la capacit\u00e0, nonostante le limitate disponibilit\u00e0 e dimensioni artigianali, di creare in casa telai, motori bialbero e carrozzerie; limitando al massimo la collaborazione con ditte esterne. Come costruttore, ha contribuito a diffondere nel mondo la creativit\u00e0 e lo stile italiano. \u00c8 infatti negli Stati Uniti d'America che le Bandini ottennero i maggiori successi sportivi vincendo i seguitissimi campionati nazionali \"SCCA\" (\"Sports Car Club of America\") nel 1955 e nel 1957 (vicecampione nel '54 e nel '58) e quelli della regione sud/ovest dal 1961 al 1963. Partecipando anche a gare del campionato mondiale per auto sport biposto\nDalla met\u00e0 degli anni sessanta, interrotti i rapporti con l'estero, la \"Bandini Automobili Forl\u00ec\" rallenta la produzione ma non rinuncia alle nuove sfide proposte dalla modernizzazione continuando a innovare le proprie vetture sotto l'aspetto telaistico, motoristico, aerodinamico e stilistico con immutato entusiasmo e passione per le corse; peculiarit\u00e0 che delinea il profilo di chi le costruiva, di chi le portava in gara e di chi le ammira.\nLa produzione e i modelli.\nLe caratteristiche produttive e quantitative dell'azienda sono quelle tipiche di un'attivi\u00e0 artigianale. La produzione infatti, concentrata quantitativamente negli anni cinquanta e primi anni sessanta, \u00e8 di sole 75 auto, tutte destinate e sviluppate per competizioni. Tale finalit\u00e0 impone che, nella maggior parte dei casi, scelte tecniche e stilistiche siano inclini pi\u00f9 ad assecondare regolamenti tecnici, il naturale processo di sviluppo o esigenze del periodo che a seguire una precisa richiesta di mercato.\n\u00c8 quindi pi\u00f9 corretto parlare di tipo che di modello, poich\u00e9 si registrano anche notevoli differenze tra un esemplare e l'altro dello stesso modello. Queste peculiarit\u00e0 unite ad alcune caratteristiche comuni le rendono spesso esemplari unici di una gi\u00e0 limitatissima e inconfondibile produzione.\n\u00c8 inoltre possibile trovare Bandini che, all'origine o nel corso degli anni, siano state equipaggiate di motori differenti per accordi commerciali o semplicemente per correre in categoria diverse.\nSi possono quindi distinguere i seguenti tipi:\nRegistro storico.\nIl registro storico ha censito le Bandini esistenti rilasciando 46 certificati d'originalit\u00e0 ai proprietari di Bandini diffusi nel mondo; un buon numero \u00e8 negli Stati Uniti, ma ne esistono anche in Giappone, Germania, Inghilterra, Paesi Bassi, Svizzera, Federazione Russa e naturalmente in Italia. Nei locali in cui nacquero le ultime vetture, sono custodite ed esposte dieci vetture."}
{"id": "701543", "revid": "1543377", "url": "https://it.wikipedia.org/wiki?curid=701543", "title": "Ape operaia ovificatrice", "text": "L'ape operaia ovificatrice \u00e8 un'ape operaia in grado di deporre uova non fertilizzate usualmente a causa dell'assenza dell'ape regina. Da queste uova si svilupperanno solo fuchi con rare eccezioni (vedi il caso dell Apis mellifera capensis). Per tale motivo tali api sono conosciute tra gli apicoltori come api fucaiole. \nUn alveare non sopravvive in caso di presenza di api fucaiole.\nSviluppo delle api operaie ovificatrici.\nLe fucaiole si trovano usualmente in assenza della regina, i cui feromoni inibiscono lo sviluppo dell'apparato riproduttore delle api operaie. Inoltre anche il feromone della covata previene lo sviluppo delle ovificatrici. \nIn alcuni casi una regina vecchia, e quindi con minor quantit\u00e0 di feromone, pu\u00f2 essere sostituita dalle operaie, favorendone cos\u00ec lo sviluppo, anche se nella normalit\u00e0 la causa dell'anomalia \u00e8 dovuta alla perdita della regina.\nMetodi per l'identificazione della presenza delle ovificatrici.\nTutti i metodi per il controllo e l'identificazione della presenza delle fucatrici avviene necessariamente con l'ispezione diretta della colonia, in tal caso l'apicoltore procede alla ricerca della regina in salute esaminandone la covata.\nProceder\u00e0 cio\u00e8 alla ricerca dei sintomi quali:\nRimozione delle fucaiole.\nRimuovere le api operaie ovificatrici \u00e8 difficoltoso per numerose ragioni. Tali operaie non differiscono dalle consorelle. \nIn un alveare, ove si siano sviluppate a lungo le ovificatrici, esse possono essere numerose per cui l'uccisione di una non risolve il problema. \nIntrodurre una nuova ape regina in un'arnia con delle fucaiole \u00e8 difficile poich\u00e9 la colonia tender\u00e0 a non accettare la nuova regina. Gli apicoltori hanno messo a punto una serie di metodi per introdurre una nuova regina che comprendono:\nInserendo nell'arnia col le api fucaiole dopo averla svuotata ad una distanza di almeno 20 metri dalla sua postazione, tale distanza minima impedir\u00e0 alle api fucaiole di ritornare nell'arnia, un telaio da nido prelevato da un'altra arnia forte, facendo attenzione di non prelevare con esso anche la regina, e con uova con meno di tre giorni di deposizione, poich\u00e9 una o pi\u00f9 di esse verr\u00e0 accudita per far nascere una nuova regina e creare con la sua nascita un nuovo nucleo. Tale operazione si pu\u00f2 fare solo se ci sono ancora fuchi in circolazione nell'apiario altrimenti la nuova regina resterebbe vergine e ci si trova al punto di partenza.."}
{"id": "701544", "revid": "110157", "url": "https://it.wikipedia.org/wiki?curid=701544", "title": "Clown (Korn)", "text": "Clown \u00e8 un singolo promozionale del gruppo musicale statunitense Korn, estratto dal primo album in studio \"Korn\" e pubblicato nel 1995.\nVideo musicale.\nIl videoclip, diretto da McG, \u00e8 un riferimento reale al cantante Jonathan Davis e alle dolorose esperienze liceali, dove veniva costantemente picchiato e ridicolizzato. Il brano stesso parla di come le persone provano a essere qualcosa ma faticano anche solo ad essere accettate."}
{"id": "701545", "revid": "1982", "url": "https://it.wikipedia.org/wiki?curid=701545", "title": "Lierre", "text": ""}
{"id": "701546", "revid": "125891282", "url": "https://it.wikipedia.org/wiki?curid=701546", "title": "Labirinto di Cnosso", "text": "Il labirinto di Cnosso \u00e8 un leggendario labirinto, che secondo la mitologia greca fu fatto costruire dal re Minosse sull'isola di Creta per rinchiudervi il mostruoso Minotauro, nato dall'unione della moglie del re, Pasifae, con un toro bianco che aveva donato Poseidone a Minosse.\nEra un intrico di strade, stanze e gallerie, costruito da Dedalo con il figlio Icaro, i quali, quando ne terminarono la costruzione, vi si trovarono prigionieri. Dedalo costru\u00ec delle ali, che attacc\u00f2 con la cera alle loro spalle, ed entrambi ne uscirono volando.\nQuando Androgeo, figlio di Minosse, mor\u00ec ucciso da alcuni ateniesi infuriati perch\u00e9 aveva vinto troppo ai loro giochi disonorandoli, Minosse decise, per vendicarsi, che la citt\u00e0 di Atene, sottomessa allora a Creta, avrebbe dovuto inviare a Creta ogni anno sette fanciulli e sette fanciulle ateniesi da offrire in pasto al Minotauro, che si cibava di carne umana.\nQuesto avvenne finch\u00e9 Teseo, eroe figlio del re ateniese Egeo, si offr\u00ec di uccidere il mostro. Quando il giovane arriv\u00f2 a Creta, Arianna, la figlia di Minosse , Arianna si innamor\u00f2 di Teseo e lo aiut\u00f2 a ritrovare la via d'uscita dal labirinto dandogli un gomitolo rosso che, srotolato, gli avrebbe permesso di seguire a ritroso le proprie tracce. Infatti Teseo trov\u00f2 il Minotauro, lo uccise e guid\u00f2 gli altri ragazzi ateniesi fuori dal labirinto, grazie al filo che Arianna gli aveva dato e che lui aveva lasciato scorrere lungo il percorso. Teseo aveva promesso al padre Egeo che se fosse riuscito a tornare vivo avrebbe innalzato sulla nave la vela bianca, al posto di quella nera dell'andata, mentre se non fosse riuscito nell'impresa si sarebbe mantenuta la vela nera. Alla fine per\u00f2 Teseo si dimentic\u00f2 di ordinare ai marinai di cambiare la vela, cos\u00ec il padre, vedendo all'orizzonte la vela nera, dal dolore si butt\u00f2 in mare uccidendosi, nelle acque che oggi prendono proprio il suo nome, quelle del Mar Egeo."}
{"id": "701548", "revid": "1934238", "url": "https://it.wikipedia.org/wiki?curid=701548", "title": "Convenzione sul commercio internazionale delle specie minacciate di estinzione", "text": "La convenzione sul commercio internazionale delle specie minacciate di estinzione, o CITES, dall'inglese \"Convention on International Trade of Endangered Species\", \u00e8 una convenzione internazionale firmata a Washington nel 1973. Ha lo scopo di regolamentare il commercio internazionale di fauna e flora selvatiche in pericolo di estinzione. Riguarda il commercio di esemplari vivi o morti, o solo parti di organismi o prodotti da essi derivati, mirando a impedire lo sfruttamento commerciale delle specie in pericolo (prima causa di estinzione, seguita dalla distruzione dell'habitat).\nLa CITES \u00e8 parte delle attivit\u00e0 ONU per l'ambiente (UNEP), e la sua attuazione \u00e8 a carico dei singoli Stati partecipanti. Attualmente hanno aderito alla convenzione tutti i membri dell'ONU, ad eccezione di Andorra, Corea del Nord, Haiti, Kiribati, Micronesia, Isole Marshall, Nauru, Sudan del Sud, Timor Est, Tonga, Turkmenistan e Tuvalu. Il numero totale degli Stati aderenti \u00e8 182; l'ultimo \u00e8 stato il Tagikistan, che ha firmato il trattato nel gennaio del 2016.\nLe specie protette.\nGli elenchi ufficiali delle specie protette dalla convenzione (formalmente chiamate \"specimen\") sono periodicamente aggiornati. La convenzione distingue tre categorie di specie:\nLa convenzione, in generale, non esclude che gli stati membri possano mettere in atto misure di controllo e divieti ancora pi\u00f9 restrittivi di quelli stipulati dalla convenzione stessa.\nApplicazione.\nIn Europa.\nLa Convenzione di Washington del 1975 \u00e8 stata recepita nell'ordinamento comunitario dal regolamento (CEE) n. 3626/82, poi modificato dal Reg. (CE) N. 338/97 del Consiglio del 9 dicembre 1996 che ha fornito un elenco di circa 30.000 specie protette di cui 25.000 animali, aumentate a 35.000 dal Regolamento (CE) N. 407/2009.\nIn Italia.\nIn Italia, la convenzione \u00e8 in vigore dal 1980. Con legge n.150 del 7 febbraio 1992, la sua applicazione \u00e8 a carico dei ministeri dell'ambiente, delle finanze, del commercio con l'estero e dell'agricoltura e foreste. \nLa \"Commissione Scientifica per l'attuazione della CITES\" \u00e8 istituita presso il Ministero dell'ambiente e della tutela del territorio e del mare, \u00e8 presieduta dal ministro o da un suo delegato ed \u00e8 composta da diciotto membri nominati con decreto ministeriale.\nCITES.\nOperativamente la gestione \u00e8 svolta dal servizio CITES. Inizialmente faceva parte del Corpo forestale dello Stato ed era dotato di un centro di coordinamento (a Roma) e 40 uffici periferici. Il centro di coordinamento controllava l'attivit\u00e0 degli uffici locali (eventualmente emanando direttive) e manteneva i rapporti con enti e organismi internazionali. Gli uffici periferici erano suddivisi in 24 \"Servizi Cites Territoriali\" (SCT) e 16 \"Nuclei Operativi Cites\" (NOC). I primi si occupavano di rilascio certificati, accertamento infrazioni e controllo territoriale; i secondi, operativi presso le dogane, eseguivano verifiche merceologiche, controlli documentali e verifica delle movimentazioni commerciali.\nDal 1\u00ba gennaio 2017, con l'assorbimento del Corpo forestale dello Stato nell'Arma dei Carabinieri, il servizio CITES \u00e8 passato al Comando unit\u00e0 forestali, ambientali e agroalimentari. L'attivit\u00e0 sul territorio \u00e8 affidata ai 35 Nuclei Carabinieri CITES e 11 Distaccamenti, mentre al Corpo della Guardia di Finanza \u00e8 delegato il controllo doganale sugli esemplari di flora e fauna sottoposti a tutela dalla Convenzione di Washington e dalla normativa attuativa nazionale e comunitaria."}
{"id": "701556", "revid": "767487", "url": "https://it.wikipedia.org/wiki?curid=701556", "title": "Anthropodyptes gilli", "text": "Anthropodyptes gilli \u00e8 l'unica specie nel genere monotipico Anthropodyptes, un genere poco conosciuto di pinguini estinti. La specie \u00e8 stata identificata grazie ad un omero del medio Miocene, rinvenuto in Australia, simile a quelli trovati nelle specie del genere Archaeospheniscus. Per questo motivo si suppone che siano due generi della stessa sottofamiglia: Palaeeudyptinae."}
{"id": "701557", "revid": "3831", "url": "https://it.wikipedia.org/wiki?curid=701557", "title": "Piani di Luzza", "text": ""}
{"id": "701558", "revid": "438678", "url": "https://it.wikipedia.org/wiki?curid=701558", "title": "Il castello maledetto (film 1932)", "text": "Il castello maledetto (\"The Old Dark House\") \u00e8 un film horror del 1932, diretto da James Whale.\nNon essendo un horror convenzionale per gli standard dell'epoca, ma piuttosto una pellicola macabra con un alto tasso di umorismo nero, il film non riscosse molto successo negli Stati Uniti alla sua uscita, andando meglio in Europa. Ne venne prodotto un remake omonimo nel 1963 dalla Columbia/Hammer, diretto da William Castle.\nTrama.\nMentre cercano riparo da un tremendo acquazzone in una remota regione del Galles, alcuni viaggiatori vengono accolti in una tenebrosa e sperduta magione appartenente alla oscura casata dei Femm. Cercando di essere gentili con i loro ospiti, i malcapitati dovranno scontrarsi con i modi bruschi e foschi del padrone di casa, il tenebroso Horace Femm e con l'ossessiva e malevola sorella Rebecca. Le cose volgeranno al peggio quando il brutale maggiordomo della casa, Morgan, dopo essersi ubriacato, liberer\u00e0 suo fratello Saul, uno psicotico piromane che cercher\u00e0 di dare fuoco alla magione con tutti i suoi occupanti.\nProduzione.\nIl produttore Carl Laemmle invit\u00f2 lo sceneggiatore Benn Levy a venire dall'Inghilterra negli Stati Uniti in California dopo che era rimasto colpito dalla sceneggiatura scritta da Levy per il film \"La donna che non si deve amare\" (1931), diretto da James Whale. Levy era all'epoca sotto contratto con la Paramount Pictures, dove stava lavorando al copione di \"Devil and the Deep\". Quando Levy fin\u00ec di lavorare al film, torn\u00f2 alla Universal per iniziare la lavorazione de \"Il castello maledetto\". Il film \u00e8 basato sul romanzo \"Benighted\" (1927) di J. B. Priestley, che tratta della disillusione seguita alla fine della prima guerra mondiale. Il romanzo venne pubblicato negli Stati Uniti con lo stesso titolo del film, \"The Old Dark House\". L'adattamento cinematografico \u00e8 opera di R. C. Sherriff e Benn Levy; il film segue sostanzialmente la trama del libro, aggiungendo qualche tocco di comicit\u00e0 alla storia.\nLa sceneggiatura de \"Il castello maledetto\" venne sottoposta alla commissione di censura nel marzo 1932. La lavorazione termin\u00f2 nel maggio 1932. Whale lavor\u00f2 insieme a molti dei suoi vecchi collaboratori nei film precedenti, incluso Arthur Edeson, direttore della fotografia di \"Frankenstein\" (1931) e \"La donna che non si deve amare\", e anche lo scenografo Charles D. Hall aveva lavorato con il regista in occasione di \"Frankenstein\".\n\"Il castello maledetto\" \u00e8 il primo film girato a Hollywood da Charles Laughton.\nIl regista Whale dovette fare interpretare il cameo del capostipite della famiglia Femm, Sir Roderick Femm, a una donna anziana, tale Elspeth Dudgeon, perch\u00e9 non riusc\u00ec a trovare un attore sufficientemente vecchio e nei titoli fece passare l'attrice per un attore con il nome fittizio di \"John Dudgeon\".\nDistribuzione.\nLa pellicola venne prodotta un anno dopo la celebre interpretazione di Karloff in \"Frankenstein\", ma a dispetto della presenza dell'attore, il film venne ignorato al botteghino, rivelandosi un notevole insuccesso negli Stati Uniti, mentre fu accolto con favore nel Regno Unito dove il distintivo humour nero del regista Whale venne meglio compreso.\nPer diversi anni la pellicola venne annoverata tra i film perduti fino a quando alla fine degli anni sessanta non ne riemersero i negativi grazie alle ricerche di Curtis Harrington che nel 1968 li recuper\u00f2 negli archivi della Universal Studios e ne cur\u00f2 il restauro.\nLa versione restaurata della pellicola \u00e8 stata presentata alla Mostra internazionale d'arte cinematografica di Venezia 2017 nella sezione \"Venezia Classici\"."}
{"id": "701562", "revid": "119264709", "url": "https://it.wikipedia.org/wiki?curid=701562", "title": "Passo del Faiallo", "text": "Il passo del Faiallo \u00e8 un valico dell'Appennino ligure.\nGeografia.\nIl colle \u00e8 posto a quota 1.044\u00a0m s.l.m. lungo la Strada provinciale SP 73 che collega il passo del Turchino con San Pietro d'Olba, attraversando l'alta valle del torrente Orba e buona parte del territorio comunale di Urbe, in provincia di Savona, dove assume la denominazione di strada provinciale SP 40.\nLa reale altitudine del valico per\u00f2, se si considera il vecchio sentiero che risale da Arenzano e Crevari attraverso il passo della Gava, \u00e8 di 1.061\u00a0m s.l.m. ed \u00e8 quella riportata in alcune carte IGM.\nLa zona del passo, data l'estrema vicinanza dello spartiacque al mare, \u00e8 sede di singolari fenomeni meteorologici ed ha una nevosit\u00e0 molto elevata. A causa di ci\u00f2 non \u00e8 infrequente trovare la strada del passo chiusa al traffico durante la stagione invernale.\nToponimo.\nIl nome \"Faiallo\" deriverebbe dal latino \"fagus\" (faggio in italiano) tramite i corrispondenti termini liguri e piemontesi; l'albero \u00e8 infatti presente in gran quantit\u00e0 nei boschi circostanti.\nTrasporti e escursionismo.\nNelle vicinanze del passo, in territorio genovese, la strada provinciale passa nei pressi del sacrario dei martiri del Turchino e incrocia la medievale via della Cannellona che collegava Voltri con Masone e la valle Stura.\nIl passo del Faiallo, grazie all'omonimo albergo posto nelle immediate vicinanze del valico, \u00e8 sede di una tappa dell'alta Via dei Monti Liguri. Da qui inizia il parco del Beigua, che arriva all'omonimo monte in direzione del Savonese.\nAttraversando in lunghezza il primo spartiacque dal mare e costeggiando le prime formazioni montuose degne di nota (Bric del Dente 1109 m s.l.m., monte Reixa 1183\u00a0m s.l.m.) \u00e8 sicuramente una tra le strade pi\u00f9 panoramiche della Liguria e offre visioni del litorale genovese e della Riviera di Levante nelle giornate serene. Continuando in direzione ovest a meno di un chilometro da Prato Rotondo, in localit\u00e0 Terrin a quota 1078\u00a0m. s.l.m. si trova la \"Casa della Miniera\" un vecchio riparo in disuso, totalmente ristrutturato e risistemato dal Gruppo alpini di Cogoleto in collaborazione con la Comunit\u00e0 montana Argentea, una parte \u00e8 aperta come riparo per gli escursionisti e un'altra \u00e8 riservata agli alpini di Cogoleto e la terza settimana di luglio vi si svolge l'annuale festa degli alpini.\nStoria.\nLa zona del Faiallo era percorsa dalle antiche vie del sale che partendo da Voltri si spingevano nell'Oltregiogo. Tale uso lascia alcuni toponimi, ad esempio il Dentino di Saliera presso il Bric del Dente.\nIn epoca napoleonica, durante l'assedio di Genova del 1800, vi fu un tentativo di rompere l'accerchiamento passando da Voltri per le alture che arrivano al sito dell'attuale Forte Geremia, ma i franco-genovesi del generale Massena non riuscirono a raggiungere lo spartiacque che era stato occupato dagli austriaci provenienti dalle Capanne di Marcarolo."}
{"id": "701563", "revid": "1543377", "url": "https://it.wikipedia.org/wiki?curid=701563", "title": "Paolo Veneziano", "text": "\u00c8 stato definito \u00abil pi\u00f9 importante pittore veneziano del XIV secolo\u00bb e il precursore della pittura veneta, che ha inizio nel Trecento. Si inser\u00ec nel dialogo tra i movimenti pittorici dell'epoca realizzando un equilibrio unico fra i suggestivi temi bizantini della sua formazione e l'influenza di Giotto.\nBiografia.\nNacque da una famiglia di artisti e lavor\u00f2 con i suoi figli Marco, Luca e Giovanni. Fu il pittore ufficiale del doge Andrea Dandolo, per il quale dipinse la \"Pala feriale\".\nLa prima opera certa del Veneziano \u00e8 il polittico con la \"Dormitio Virginis\" datata 1333, conservata presso i Musei Civici di Vicenza.\nDal 1340 le sue opere rivelano un inizio di cesura col mondo bizantino e l'emergere di maggiori tendenze gotiche. Si vedano ad esempio le cadenze delle vesti e l'espressivit\u00e0 dei volti di alcune sue opere quali:\nNel museo liturgico del Duomo di Caorle sono conservate sei tavole raffiguranti apostoli (che costituivano l'antica iconostasi) attribuite a Paolo Veneziano ed alla sua scuola.\nA partire dal 1347 \u00e8 di rilievo la sua produzione di mosaici (ad esempio visibili nella cappella Dandolo nel battistero di San Marco), ma anche delle pale d'altare (bellissima la \"Madonna in trono\", visibile nella parrocchiale di Carpineta e l\u2019\"Incoronazione\", attualmente parte della collezione Frick a New York). Infine \u00e8 di rilievo la produzione di polittici come quello presente nella Basilica di San Giacomo Maggiore a Bologna e quello delle Gallerie dell'Accademia a Venezia."}
{"id": "701564", "revid": "57342", "url": "https://it.wikipedia.org/wiki?curid=701564", "title": "Fiorenzo Magni", "text": "Professionista dal 1941 al 1956, fu considerato il \"Terzo uomo\" per la capacit\u00e0 di inserirsi nella rivalit\u00e0 tra Fausto Coppi e Gino Bartali. Vinse il Giro d'Italia nel 1948, 1951 e 1955, aggiudicandosi sei tappe e vestendo per ventiquattro giorni la maglia rosa; nelle statistiche della corsa fu il vincitore pi\u00f9 vecchio e quello con il minor vantaggio sul secondo classificato.\nAl Giro delle Fiandre vinse tre volte su quattro partecipazioni, guadagnandosi l'appellativo di \"Leone delle Fiandre\"; conquist\u00f2 inoltre una medaglia d'argento ai Campionati del mondo e sal\u00ec sul podio di Milano-Sanremo, Giro di Lombardia e Parigi-Roubaix oltre ad imporsi nelle maggiori classiche italiane e a vincere per tre volte il Campionato italiano, all'epoca disputato a punti. Corridore notevole anche su pista, nel 1942 tent\u00f2 di battere il record dell'ora, riuscendo comunque a stabilire il nuovo primato mondiale sui 50 e 100 chilometri.\nBiografia.\nFiorenzo Magni nacque il 7 dicembre 1920 a Vaiano, dove abit\u00f2 col padre Giuseppe, carrettiere, la madre Giulia Caciolli e la sorella maggiore Fiorenza fino al trasferimento alle Fornaci di Usella. A quattro anni Magni, a causa di un'errata diagnosi del medico condotto, rischi\u00f2 l'amputazione del piede destro, salvato grazie a un'operazione all'ospedale pediatrico Meyer di Firenze. Fin da giovane aiut\u00f2 il padre nel lavoro e, quando nel dicembre 1937 mor\u00ec in un incidente stradale, lasci\u00f2 la scuola per provvedere al sostentamento della famiglia, continuando nella sua attivit\u00e0 di ciclista iniziata alcuni anni prima.\nPoco prima dell'entrata in guerra dell'Italia, il 10 giugno 1940, Magni fu richiamato alle armi come artigliere al 19\u00ba Reggimento di Firenze, nonostante avesse fatto richiesta per diventare bersagliere; mentre era in licenza per disputare una gara il suo reparto fu imbarcato per l'Albania, ma la nave, sulla quale avrebbe dovuto essere a bordo, affond\u00f2 senza superstiti. Fu poi trasferito al Battaglione Olimpico di Roma fino al 1943, ma quando ritorn\u00f2 a Firenze presso il 41\u00ba Reggimento di artiglieria; dopo l'armistizio dell'8 settembre 1943, fu richiamato per servire la neonata Repubblica Sociale Italiana e, inquadrato nella Milizia Volontaria per la Sicurezza Nazionale, ricopr\u00ec la mansione di controllo della ferrovia al fianco dei Carabinieri nella zona di Vaiano, suo paese natale.\nNel gennaio del 1944 il reparto di Magni, unitamente a carabinieri, membri della Legione Muti e della Banda Carit\u00e0, fu coinvolto in un violento scontro con i partigiani locali nella battaglia di Valibona, con morti in entrambi gli schieramenti; quando Magni arriv\u00f2 i combattimenti erano gi\u00e0 terminati, ma in seguito gli furono imputate numerose accuse, tra cui l'uccisione di Lanciotto Ballerini, capo della banda.\nNel 1944 si trasfer\u00ec con la madre a Monza, dove aveva maggiori possibilit\u00e0 di gareggiare in bicicletta, diventata la sua attivit\u00e0 principale dopo la chiusura dall'azienda di trasporti di famiglia. Con la fine della guerra e la caduta del fascismo, Magni, che temeva ripercussioni per il suo passato, lasci\u00f2 la Lombardia per latitare tra San Marino, la Puglia e Roma, prima di tornare a Monza nel 1946. Durante il processo per i fatti di Valibona, dove per Magni vennero richiesti trent'anni di reclusione, furono chiamati a testimoniare anche Bini e Bartali, che non si presentarono, e Martini, che parl\u00f2 in suo favore. Il 24 febbraio 1947 venne definitivamente assolto, in parte per non aver commesso i fatti e in parte godendo dell'Amnistia Togliatti.\nCon una cerimonia tenuta nel duomo di Monza, il 5 novembre 1947 Magni spos\u00f2 Liliana Cal\u00f2, figura determinante nella vita privata, agonistica e professionale del ciclista, che gli rimarr\u00e0 vicina per tutta la vita; i due giovani si erano conosciuti in quanto la famiglia di lei era proprietaria dello stabile in cui il corridore abitava appena arrivato dalla Toscana e in cui rimarranno anche dopo le nozze. La coppia avr\u00e0 due figlie, Tiziana e Beatrice. Nel 1975 la famiglia si trasfer\u00ec a Monticello Brianza, in provincia di Lecco.\nNel 1951, nell'anno della celebrazione dei novant'anni dell'Unit\u00e0 d'Italia (1861-1951), il Giro d'Italia apr\u00ec con una visita all'Altare della Patria in Roma. Magni non venne invitato con il resto dei partecipanti alla corsa a causa del suo passato di militanza nella Repubblica Sociale Italiana (RSI). Successivamente Magni, infortunato a una spalla per una caduta, concluse vittoriosamente il Giro d'Italia del 1951.\nNel 1951, quando era all'apice della carriera ciclistica, apr\u00ec una concessionaria della Moto Guzzi, aiutato dall'amico Tino Ausenda e sostenuto dalla casa madre, e due anni dopo incominci\u00f2 a vendere anche le automobili della Lancia; gradualmente ampli\u00f2 l'attivit\u00e0 di vendita, apr\u00ec nuove concessionarie e dal 1980, quando chiuse i rapporti con la casa automobilistica torinese, divenne rivenditore ufficiale per la Opel e alcune case asiatiche. In questo periodo ricopr\u00ec anche incarichi di rappresentanza nell'ambiente delle concessionarie e commerci\u00f2 prodotti petroliferi per uso domestico insieme a Giorgio Albani. Nel 2009 chiuse tutte le concessionarie.\nDi religione cattolica, Magni incontr\u00f2 personalmente i pontefici Pio XII, Giovanni XXIII, Paolo VI, Giovanni Paolo II e Benedetto XVI, ma anche il Presidente della Repubblica Carlo Azeglio Ciampi, che lo ricevette per una premiazione al Palazzo del Quirinale.\nMagni mor\u00ec per un aneurisma il 19 ottobre 2012, a 91 anni, all'ospedale San Gerardo di Monza, dove era stato ricoverato la notte precedente. La cerimonia funebre, cui parteciparono la famiglia, i colleghi e gli amici di Magni, personalit\u00e0 del mondo del ciclismo, politici e migliaia di cittadini e appassionati, venne celebrata sabato 20 ottobre al duomo di Monza; sulla bara venne posta una maglia tricolore. Alfredo Martini, l'amico di una vita, tenne un lungo elogio funebre che riassunse la vita del campione scomparso, definendolo come un esempio da seguire. La salma venne tumulata nell'edicola della famiglia Magni all'interno del Cimitero urbano di Monza.\nCarriera.\nEsordi.\nMagni si appassiona al ciclismo da ragazzino correndo con gli amici in sella ad una normale bicicletta di serie spogliata dei parafanghi; impara i primi rudimenti allenandosi con Aldo Bini, Mario Cipriani, Ruggero Balli ed Eugenio Gestri, tutti toscani, pi\u00f9 vecchi di lui e gi\u00e0 corridori di buon livello con i quali nelle lunghe uscite comunque non sfigura.\nSpinto dagli amici e compagni di allenamento, di nascosto dai genitori, nel 1936 Magni inizia la sua carriera agonistica nella categoria aspiranti con la maglia dell\"'Associazione Ciclistica Pratese\"; gareggia con una bicicletta costruita da Primo Magni e Aimo Santi, comprata per duecento lire, su cui viene montato uno dei primi cambi Campagnolo, che in Toscana avevano a disposizione oltre a Magni solo i professionisti Bini e Di Paco. Debutta in gara a Figline Valdarno dove cade, si ritira per una foratura a Scandicci per poi ottenere un buon piazzamento a San Donnino. In una corsa vicino Scandicci, la quarta disputata, va in fuga da solo ma viene ripreso da Alfredo Martini, pi\u00f9 giovane ma pi\u00f9 esperto, che poi lo batte in volata relegandolo al secondo posto, di cui il pratese \u00e8 comunque soddisfatto; \u00e8 il primo approccio tra i due toscani che rimarranno legati da una profonda amicizia per tutta la vita. Ottiene la prima vittoria a Badia a Settimo e diventa ben presto conosciuto nel mondo sportivo locale, tanto da avere i suoi primi tifosi, ma \u00e8 costretto a mettere al corrente la famiglia della sua attivit\u00e0 agonistica; i genitori gli permettono di continuare a gareggiare, alternando gli allenamenti con il lavoro. Conclude la sua prima stagione di gare con sette vittorie.\nNel 1937 gareggia nella categoria allievi ancora con i colori dell\"'Associazione Ciclistica Pratese\", con una bicicletta realizzata da Coveri, il cui figlio Enrico diventer\u00e0 stilista di fama mondiale. La stagione \u00e8 positiva con dodici successi e il titolo di Campione Toscano che gli fanno guadagnare l'invito di Vittorio Spositi, commissario tecnico della nazionale italiana, a partecipare ad una corsa a Bologna con professionisti e dilettanti insieme, consentendo al giovane di fare la sua prima esperienza al fianco di grandi campioni; nel corso della prova, Raffaele Di Paco, grandissimo velocista dell'epoca, si appende alla maglia di Magni per farsi trainare in salita smettendo solo dopo l'intervento di Aldo Bini. In dicembre muore il padre Giuseppe e il giovane \u00e8 costretto a lasciare la scuola per proseguire l'attivit\u00e0 paterna e provvedere al sostentamento della famiglia, pur senza abbandonare gli allenamenti in bicicletta.\nDilettante.\nPassa tra i dilettanti nel 1938 con l'Unione Ciclistica Modenese e vince sette gare. Nel 1939, sempre dilettante, ritorna con una squadra toscana, l'Associazione Ciclistica Montecatini, e vince la Coppa Taliani a Pontedera, la Coppa del Taglia - Giro dei Colli Fiorentini a Firenze, il Gran Premio Maino - Coppa Vannacci a Pistoia, la Coppa Barni a Vaiano, il Circuito del Montalbano a Seano e la Firenze-Livorno - Coppa Ciano. Viene anche convocato in Nazionale per disputare il Mondiale poi annullato per l'inizio della seconda guerra mondiale. Nel 1940 ritorna con la squadra dei suoi esordi, l'Associazione Ciclistica Pratese, tra i dilettanti scelti. Si aggiudica la Coppa Burci a Firenze, la Coppa Vivarelli a Pistoia, la Coppa Barlesi a Firenze, la Coppa Bernocchi a Prato a pari merito con un altro corridore, la coppa Parisi a Mentana e il Circuito del Galluzzo a Firenze. Vince anche il Giro della Provincia di Milano in coppia con Vito Ortelli battendo i professionisti. Nel triennio da dilettante vince venti corse.\nGli ottimi risultati ottenuti da dilettante gli valgono il passaggio tra i professionisti con la Bianchi per il 1941.\nProfessionista.\nNel 1946 non gareggi\u00f2, squalificato dall'UVI per l'adesione al fascismo e per aver gareggiato sotto falso nome. Torn\u00f2 alle corse nel 1947 con la Viscontea piazzandosi settimo alla Milano-Sanremo e nono al suo primo Giro d'Italia.\nPassato a vestire i colori della Wilier Triestina, nel 1948 vinse a sorpresa il Giro d'Italia. La vittoria ebbe per\u00f2 strascichi polemici: la Bianchi accus\u00f2 Magni di aver beneficiato di spinte irregolari sulla salita del passo Pordoi, durante la decisiva tappa da Cortina a Trento, e la giuria gli inflisse una penalizzazione di due minuti. Magni riusc\u00ec comunque a conservare la maglia rosa con undici secondi di vantaggio su Ezio Cecchi, ma fu duramente contestato dal pubblico all'arrivo al Vigorelli.\nLe sue caratteristiche di passista e discesista lo portarono a vincere tre Giri delle Fiandre consecutivi (dal 1949 al 1951), coi quali merit\u00f2 il suo famoso soprannome. Nel 1951 e nel 1955 vinse altri due Giri d'Italia; l'ultima maglia rosa, conquistata a quasi 35 anni, lo rende tuttora il pi\u00f9 anziano vincitore del Giro.\nTra le sue molte affermazioni anche tre Giri del Piemonte, tre Trofei Baracchi e tre Campionati nazionali. Inoltre, si piazz\u00f2 secondo ai Campionati del mondo del 1951 (preceduto dallo svizzero Ferdi K\u00fcbler), al Giro d'Italia del 1952 (dietro Fausto Coppi), nonostante una caduta, al Giro d'Italia 1956 (dietro il lussemburghese Charly Gaul) a 36 anni (concluse quel Giro con una spalla fratturata, tenendo il manubrio attraverso un tubolare stretto fra i denti). Durante la dodicesima tappa del Tour de France 1950, mentre era in maglia gialla, si ritir\u00f2 dalla corsa insieme alla squadra italiana in seguito alle pressioni e alle insistenze di Bartali, che denunci\u00f2 di essere stato aggredito sul Col d'Aspin da alcuni spettatori francesi, mentre nel Giro d'Italia del 1953, dato tra i favoriti, usc\u00ec di classifica a causa di una caduta, ma riusc\u00ec comunque a conquistare tre tappe. Negli ultimi anni di attivit\u00e0 fu acceso fautore delle sponsorizzazioni delle squadre ciclistiche da parte di industrie extraciclistiche.\nDopo il ritiro.\nRitiratosi dalle corse conserv\u00f2 a lungo posizioni di rilievo in ambito dirigenziale. Fu Commissario tecnico della Nazionale dal 1963 al 1966, poi presidente dell'Associazione Corridori ed infine presidente della Lega del Professionismo. \u00c8 stato presidente della Fondazione del Museo del ciclismo del Ghisallo. Nel 2004 \u00e8 stato insignito del collare d'oro al merito sportivo. Nell'ottobre del 2012, nel Salone d'Onore del CONI ci fu la sua ultima apparizione pubblica per la presentazione del libro \"Magni. Il terzo uomo\", unica biografia ufficiale, realizzata dall'amico e telecronista di ciclismo Auro Bulbarelli con la prefazione di Sergio Zavoli.\nRiconoscimenti.\nIl primo importante premio ricevuto da Magni \u00e8 la medaglia d'oro al valore atletico assegnatagli nel 1942 dopo aver battuto il primato mondiale dei cinquanta e dei cento chilometri in pista. Per la prima vittoria nel Giro delle Fiandre (primo italiano), nel 1949 viene premiato dalla Federazione Ciclistica Italiana con la medaglia d'oro.\nNel 1992 ricevette dalla citt\u00e0 di Monza il Giovannino d'oro.\nNumerosi sono stati i riconoscimenti ottenuti dopo il ritiro dall'attivit\u00e0 agonistica. Nel 2000 riceve insieme ad Alfredo Martini il premio internazionale intitolato a Vincenzo Torriani. Dopo essere stato insignito dell'Ordine olimpico nel 2001, il 12 febbraio 2004, in una cerimonia al Palazzo del Quirinale, riceve il collare d'oro al merito sportivo da Carlo Azeglio Ciampi, all'epoca Presidente della Repubblica Italiana. Nel 2011, il Velo Club Mendrisio gli assegna il prestigioso e ambito Mendrisio d'Oro, di cui per molti anni \u00e8 stato presidente della giuria. \u00c8 stato Presidente Onorario dell'Associazione Atleti Azzurri d'Italia e dal 2009 Socio d'Onore della Federazione Ciclistica Italiana.\nNel 2010 il Comune di Monticello Brianza, ultima residenza di Magni, allestisce a Villa Greppi una mostra intitolata \"I novant'anni del Leone\"; tre anni dopo gli viene intitolato il palazzetto dello sport. La maglia rosa del Giro d'Italia 2013, il primo disputato dopo la sua morte, viene dedicata a Fiorenzo Magni riportandone il nome sul colletto. Nel maggio 2015, una targa a lui dedicata fu inserita nella Walk of Fame dello sport italiano a Roma, riservata agli ex-atleti italiani che si sono distinti in campo internazionale."}
{"id": "701570", "revid": "124322436", "url": "https://it.wikipedia.org/wiki?curid=701570", "title": "Medea (Cherubini)", "text": "Medea (\"M\u00e9d\u00e9e\") \u00e8 un'opera in tre atti di Luigi Cherubini, su libretto di Fran\u00e7ois-Beno\u00eet Hoffmann, ispirato alla tragedia classica omonima di Euripide e/o alla versione seicentesca di Corneille, o anche alla tragedia di Seneca dallo stesso titolo. Ragione per cui potremmo porre l'opera sul filo continuo di una tradizione, forse annosa, di ricchi riferimenti al mito, che parte da Euripide e arriva fino al Novecento. L'opera fu composta nella forma dell'\"op\u00e9ra-comique\", ed aveva quindi i dialoghi recitati. Andata in scena a Parigi nel 1797, ma presto dimenticata in Francia, l'opera riscosse un notevole successo nel corso dell'Ottocento soprattutto in Germania, fu tradotta sia in tedesco che in italiano, ed i recitativi furono musicati da Franz Lachner e da Luigi Arditi. L'opera \u00e8 tornata ad riscuotere successo sui palcoscenici di tutto il mondo a partire dalla seconda met\u00e0 del XX secolo, nella versione scaligera del 1909 (traduzione italiana di Carlo Zangarini e recitativi di Lachner), grazie soprattutto all'interpretazione di Maria Callas.\nVicenda storica.\nRappresentata per la prima volta al \"Th\u00e9\u00e2tre Feydeau\" di Parigi il 13 marzo 1797 con successo anche grazie all'interpretazione della protagonista, Julie-Ang\u00e9lique Scio nel ruolo di Medea e con Pierre Gaveaux nel ruolo di Giasone.\nLa prima rappresentazione in Italia avvenne il 30 dicembre del 1909, al Teatro alla Scala di Milano nella traduzione di Carlo Zangarini. Durante l'edizione scaligera del 1909 vestiva i panni di Medea una giovane e carismatica Ester Mazzoleni con Nazzareno De Angelis. \nCi resta una bellissima foto d'epoca in cui la Mazzoleni \u00e8 ritratta mentre si appoggia a un elemento scenico e osserva con sguardo cupo e folle -gli occhi sono fissi sull'osservatore- il vuoto, elemento questo rivelatore della lettura che di Medea Cherubini diede nella sua opera (collezione Aiello). \nTuttavia, l'opera in suolo italiano non ebbe lo stesso successo che aveva riportato il 13 marzo del 1797 a Parigi (dove era stata definita come \"large, espressive, majesteuse et terrible\").\nIn Italia il successo dell'opera, cos\u00ec come la sua fortuna, si deve a Maria Callas, paradigmatica interprete del ruolo.\nL'opera.\nLa vicenda storica dell'opera sintetizza diversi gusti musicali: italiano, francese e tedesco. Si capisce quanto i pi\u00f9 grandi maestri dell'Ottocento debbano a Cherubini e a questa sua opera s\u00ec maestosa solo attraverso le parole di Brahms, che, non a caso, la defin\u00ec: \"quella che noi musicisti riconosciamo fra noi come la cosa suprema nella musica drammatica.\nLa versione originale francese fu composta conformemente ai canoni dell'\"op\u00e9ra-comique\" e pertanto presenta una struttura dicotomica basata sull'alternanza di parti cantate e recitate. \nNon vi si trova cio\u00e8 quella forma ibrida, con funzione di tessuto connettivo, propria del melodramma italiano che \u00e8 il \"recitativo\". \nAllo Staatsoper Unter den Linden di Berlino la prima avvenne il 17 febbraio 1800 nella traduzione tedesca, al Burgtheater di Vienna come \"Medea\" il 6 novembre 1802 in tedesco, al La Monnaie/De Munt di Bruxelles il 31 marzo 1814 ed al Teatro degli Stati di Praga il 7 febbraio 1840.\nL'opera ebbe nell'Ottocento un successo durevole e consolidato in Germania, dove furono inseriti recitativi in musica in sostituzione delle parti in prosa, a partire dalla riscrittura operata da Franz Lachner su commissione del teatro di Francoforte nel 1855.\nNel Regno Unito l'opera venne rappresentata per la prima volta al Queen's Theatre di Londra nel 1865, tradotta in italiano da Salvatore Marchesi, con i recitativi musicati da Luigi Arditi e con il soprano Th\u00e9r\u00e8se Tietjens nel ruolo principale, e poi nel 1870 alla Royal Italian Opera oggi Royal Opera House con Sofia Scalchi.\nLa versione tedesca di Lachner forn\u00ec poi la base per l'allestimento scaligero del 1909, in occasione del quale l'intero libretto fu tradotto in italiano ad opera di Carlo Zangarini. \n\u00c8 in questa versione \"italiana\" che l'opera ha goduto delle sue maggior fortune nel corso del Novecento.\nOpera severa, di impianto tipicamente neoclassico e senza concessioni alla fluente melodia italiana, \"Medea\" godette dell'ammirazione dei compositori tedeschi (tra cui Weber, Beethoven, Schumann, Brahms e Wagner) pi\u00f9 che di quelli italiani. La ragione di un s\u00ec clamoroso successo \u00e8 dovuto essenzialmente alla presenza di una profondissima escursione psicologica dei personaggi, i quali portano dentro se' un complesso impianto emozionale e una netta motivazione verso ogni gesto compiuto: Medea \u00e8 ossessionata, seppur con attimi di incertezza, dalla logica della vendetta (cos\u00ec come in Euripide), Giasone dalle nuove nozze e dal desiderio di eliminare la possente minaccia che per lui rappresenta Medea, Glauce e Creonte dalla pace del regno e dalla felice riuscita delle nozze, Neris dalla fedelt\u00e0 alla padrona (\"Dovunque andrai ti seguir\u00f2...\") ma al contempo, da \"corifea\", della logica del popolo, del buon senso della comunit\u00e0 (\"Signor! La crudele...\"). L'ambivalenza, la contraddizione si stagliano sullo sfondo e dominano incontrastati la scena sin dall'ouverture, dove si possono distinguere chiaramente due tempi ben marcati: l'Allegro Vivace da un lato, che esprime la tragicit\u00e0 e l'indicibile sfrenata passione che muove Medea (si ricordi che anche Euripide esalta questa caratteristica propria di Medea ricorrendo al termine miainofoteron, cio\u00e8 \"animo assetato di sangue\"); dall'altro, l'Andantino con moto che esprime al contempo la serenit\u00e0 di un regno e di imminenti nozze prospere e dall'altro l'angoscia di Glauce. Ricordiamo a tal proposito che nella versione cinematografica di Pasolini la morte di Glauce viene inscenata ben due volte: nei sogni di Medea e nella realt\u00e0. Nel sogno di Medea Glauce, indossate le vesti di Medea, si guarda allo specchio e fugge disperata verso l'esterno; frattanto le vesti vanno in fiamme portandola alla morte. Secondo un'interpretazione questa scena demarcherebbe proprio la paura e l'immaturit\u00e0 di Glauce, la quale, indossate le vesti di Medea (simbolo della nuova posizione sociale che sta per assumere, cio\u00e8 il passaggio da fanciulla a donna, quale \u00e8 Medea), impazzisce non sentendosi in grado di svolgere questo compito, dovendo persino competere con Medea, la sapiente da cui tutti sono atterriti.\nLa riscoperta dell'opera di Cherubini si leg\u00f2, negli anni cinquanta del XX secolo, all'interpretazione di Maria Callas, che la riport\u00f2 sulle scene nel 1953, prima al Teatro Comunale di Firenze e poi alla Scala, e la interpret\u00f2 ripetutamente negli anni successivi in Italia e all'estero. La sua interpretazione del personaggio \u00e8 rimasta paradigmatica: la grande intensit\u00e0 drammatica di essa fu tale da spingere successivamente, come gi\u00e0 menzionato, il regista italiano Pier Paolo Pasolini ad affidare al grande soprano il ruolo di attrice protagonista nell'omonimo film (in prosa, non correlato all'opera) da lui diretto nel 1969. L'opera fu poi affrontata anche da altre grandi cantanti-attrici, quali Magda Olivero, Leyla Gencer, Leonie Rysanek, Gwyneth Jones, Shirley Verrett e Anna Caterina Antonacci. La Verrett la ripropose anche in francese, ma ancora con i recitativi musicati da Lachner. La prima ripresa dell'originale francese, con i dialoghi parlati secondo le consuetudini dell'\"op\u00e9ra-comique\", ebbe luogo nel 1995 al Festival della Valle d'Itria a Martina Franca.\nLa trama.\nL'azione si svolge a Corinto.\nAtto I.\nLa scena si svolge a Corinto, nel palazzo del Re Creonte. Glauce sta terminando, aiutata da due ancelle, i preparativi per il suo matrimonio con Giasone.\nQuesti ha ripudiato Medea, potente maga e sua vecchia consorte. Lei a suo tempo l'aiut\u00f2 nell'impresa di rubare il Vello d'oro, tradendo cos\u00ec la sua stessa famiglia, e dalla loro unione nacquero due figli.\nMedea riesce ad entrare nel palazzo di Creonte e l\u00ec incontra Giasone, al quale chiede il ritorno in seno alla famiglia. Visto per\u00f2 il suo rifiuto lei lo maledice e giura vendetta.\nAtto II.\nLa scena si svolge all'interno del palazzo del Re. Medea vuole vendicarsi nonostante la sua ancella Neris cerchi di convincerla a lasciare Corinto. Anche Creonte ordina a Medea di abbandonare immediatamente la citt\u00e0 ma lei implorando ottiene ancora un giorno da passare con i suoi figli. Incontra ancora Giasone e insieme rievocano i felici momenti del loro amore. Infine Medea ordina all'ancella di recare in dono a Glauce il manto e il diadema che ella ebbe da Apollo.\nAtto III.\nLa scena si svolge tra il palazzo e il tempio. Neris accompagna i due figli al cospetto della loro madre Medea. Dal tempio giungono voci e lamenti: Creonte e Glauce sono morti perch\u00e9 i doni di Medea erano avvelenati. La folla furente si scaglia contro Medea, ma questa, con Neris e i due figli, si rifugia nel tempio. Giasone accorre per arrestarla, ma Neris esce sconvolta dicendo che Medea ha assassinato i loro figli nel tempio. Indi appare Medea, con ancora in mano il pugnale insanguinato e dice a Giasone di aver compiuto la sua giusta vendetta. Sconvolto dal dolore egli muore e Medea rientra nel tempio, mentre questo sta andando in fiamme."}
{"id": "701576", "revid": "599013", "url": "https://it.wikipedia.org/wiki?curid=701576", "title": "Kbd", "text": ""}
{"id": "701579", "revid": "2373", "url": "https://it.wikipedia.org/wiki?curid=701579", "title": "Lepisosteidae", "text": "I Lepisosteidi (Lepisosteidae) sono l'unica famiglia di pesci dell'ordine dei Lepisosteiformi (Lepisosteiformes). Comprende sette specie suddivise in due generi che abitano le acque dolci, salmastre e, occasionalmente, marine del Nordamerica, dell'America Centrale e delle isole dei Caraibi.\nIn italiano questi pesci vengono chiamati anche pesci caimano, per il lungo muso simile a quello del rettile, o lucci, sebbene non siano affatto imparentati con i veri lucci, appartenenti alla famiglia degli Esocidi.\nEtimologia.\nIl nome \"Lepisosteus\" deriva . \"Atractosteus\", il nome dell'altro genere della famiglia, deriva .\nIn inglese il nome utilizzato per indicare le varie specie di lepisostei \u00e8 \"gar\". Con questo nome, che nell'antico inglese significava \u00ablancia\u00bb, veniva originariamente indicata un'altra specie, l'aguglia comune, \"Belone belone\", molto diffusa nel Nordatlantico. Proprio per evitare confusione con i lepisostei nordamericani, al giorno d'oggi l'aguglia comune viene chiamata \"garpike\", \u00abluccio lancia\u00bb, o \"gar fish\", \u00abpesce lancia\u00bb.\nIl pesce noto in inglese come \"garfish\", \"freshwater garfish\" o talvolta \"needlefish\" \u00e8 anch'esso una specie di aguglia, \"Xenentodon cancila\".\nEvoluzione.\nI Lepisosteiformi sono un ordine di Attinopterigi \u00abprimitivi\u00bb molto antico; sono infatti note specie fossili appartenenti a questo ordine risalenti addirittura al Cretaceo Superiore. Fossili di lepisostei sono stati trovati in Europa, Sudamerica e Nordamerica; si pu\u00f2 facilmente intuire quanto fosse pi\u00f9 ampia la distribuzione passata di questi pesci rispetto all'odierna. Sono considerati le forme sopravvissute di un gruppo di pesci ossei piuttosto primitivi molto diffusi nel Mesozoico; il loro parente attuale a cui sono pi\u00f9 strettamente imparentati \u00e8 l'amia calva, un altro pesce arcaico endemico anch'esso del Nordamerica.\nAnatomia e morfologia.\nIl corpo dei Lepisosteidi \u00e8 allungato e ricoperto interamente da scaglie ganoidi; anche la mascella \u00e8 allungata al pari del corpo ed \u00e8 munita di lunghi denti affilati. La coda \u00e8 eterocerca e la pinna dorsale \u00e8 situata nei pressi della coda. Dal momento che la loro vescica natatoria molto vascolarizzata pu\u00f2 funzionare anche da polmone , molti Lepisosteidi affiorano di tanto in tanto in superficie per prendere una boccata d'aria, soprattutto quando si trovano in acque stagnanti o calde, dove la concentrazione di ossigeno \u00e8 piuttosto bassa. Di conseguenza sono creature molto resistenti e sono in grado di tollerare condizioni che ucciderebbero gran parte degli altri pesci.\nTutti i Lepisosteidi hanno dimensioni relativamente grandi, ma il luccio alligatore (\"Atractosteus spatula\") \u00e8 il pi\u00f9 grande di tutti, dato che alcuni esemplari hanno raggiunto la lunghezza di 3 m. Perfino le specie pi\u00f9 piccole, come \"Lepisosteus oculatus\", sono piuttosto grandi e raggiungono normalmente la lunghezza di 60\u00a0cm e pi\u00f9.\nEcologia.\nTranne che quando catturano la preda i Lepisosteidi tendono a muoversi lentamente. Prediligono le zone di acque basse di fiumi, laghi e \"bayou\" e spesso si uniscono in piccoli gruppi. Sono predatori voraci che catturano la preda con i loro denti aghiformi, grazie ad un rapido movimento della testa. I Lepisosteidi si nutrono esclusivamente di pesci pi\u00f9 piccoli e di crostacei come i granchi. Alcune specie (ad esempio \"Lepisosteus osseus\") sono diffuse in quasi tutto il Nordamerica. Sebbene si incontrino soprattutto in acque dolci, alcuni vivono anche in acque salmastre e poche specie, tra cui la pi\u00f9 nota \u00e8 \"Atractosteus tristoechus\", sono state talvolta avvistate anche in mare.\nSpecie.\nLa famiglia dei Lepisosteidi comprende sette specie suddivise in due generi :\nFamiglia Lepisosteidae\nImportanza per l'uomo.\nLa carne dei lepisostei \u00e8 commestibile e talvolta viene immessa sul mercato, ma le loro uova sono velenose, a differenza di quelle degli storioni a cui somigliano nell'aspetto. Alcune specie sono anche vendute come pesci da acquario .\nIn passato varie parti dei lepisostei si sono rivelate di grande utilit\u00e0 per l'uomo. I nativi americani utilizzavano le squame come punte di freccia, mentre con la loro dura pelle gli antichi popoli caraibici costruivano corazze e i primi pionieri americani foderavano le punte dei loro aratri. Non sappiamo granch\u00e9 della precisa funzione che i lepisostei giocavano all'interno del vasto panorama religioso e culturale dei nativi americani, ma sappiamo con certezza che i Creek e i Chickasaw intraprendevano \u00abdanze del lepisosteo\u00bb."}
{"id": "701584", "revid": "1646297", "url": "https://it.wikipedia.org/wiki?curid=701584", "title": "Incesto", "text": "Per incesto (dal latino \"incestum\", \"non casto\", \"impuro\") o relazione incestuosa, si intende un rapporto sessuale fra due persone fra le quali esistano determinati vincoli di consanguineit\u00e0, parentela o di affinit\u00e0. In diversi Paesi del mondo \u00e8 vietato contrarre matrimonio fra fratelli e sorelle o fra zio/a e nipote o fra ascendente e discendente. In alcuni casi \u00e8 sottoposto a restrizioni anche il matrimonio tra cugini. \nL'incesto, secondo la genetica, aumenta la probabilit\u00e0 della comparsa di malattie genetiche ereditarie. Secondo alcune ipotesi, la pratica dell'incesto sarebbe stata una delle cause dell'estinzione dell'Uomo di Neanderthal.\nPrescindendo dal significato simbolico dell'incesto messo in luce dalla psicoanalisi, sembrerebbe, da indagini storiche, che il tab\u00f9 dell'incesto abbia anche assolto la funzione sociale di rafforzare la coesione sociale e di prevenire o impedire i conflitti con le trib\u00f9 vicine: questo risultato veniva perseguito incrementando i vincoli di parentela con queste ultime attraverso lo scambio delle donne come legame di amicizia e la pratica dei matrimoni combinati tra i due gruppi.\nGenetica.\nCon l'aumentare della consanguineit\u00e0 tra i genitori aumenta la probabilit\u00e0 della comparsa di malattie ereditarie rare recessive. Peraltro il principale rischio di ereditare malattie genetiche non \u00e8 dovuto tanto a una consanguineit\u00e0 stretta dei genitori, quanto a un alto coefficiente di incrocio in una popolazione o sottopopolazione che, per ragioni geografiche, sociali o religiose, ha scarsi rapporti riproduttivi con l'esterno ed \u00e8 di consistenza relativamente limitata.\nSecondo alcuni studiosi, l'incesto era pratica corrente presso i Neanderthal, e si sta attualmente vagliando l'ipotesi che proprio assistere alle conseguenze biologiche dell'incesto sulla discendenza abbia persuaso gli altri ominidi della sua nocivit\u00e0 al gruppo. Secondo alcuni studiosi, la pratica dell'incesto avrebbe contribuito all'estinzione dell'Uomo di Neanderthal. \nDi contro i fenotipi somatici e non strettamente genetici, quindi non in contrapposizione ad un DNA differente, ossia espressione della forma del viso del corpo, colore dei capelli e pelle sembrerebbero essere un'importante modalit\u00e0 decisionale dal punto di vista della scelta del congiunto, e gli individui con fenotipi simili tenderebbero a scegliersi. Trattandosi di armonizzazione di fenotipi, tale situazione pu\u00f2 contraddistinguere l'impiego di una vastissima variet\u00e0 di geni, posti anche su cromosomi diversi, tanto da eliminare al momento una teoria dell'incesto vantaggioso per l'essere umano.\nAntropologia.\nL'incesto, assieme al cannibalismo, \u00e8 il tab\u00f9 pi\u00f9 comune presso tutti i gruppi umani e come tale \u00e8 respinto da tutte le grandi religioni storiche per motivi molto discussi da vari studiosi, ma prevalentemente dettati dalla preoccupazione per la difesa della specie umana, in senso sia culturale che biologico. \nD'altronde, se il matrimonio \u00e8 uno scambio, \u00e8 logico che questo avvenga tra gruppi diversi (esogamia), in cui ci sia spazio per un'azione reciproca sia in senso socio-economico, sia in senso culturale, piuttosto che all'interno di uno solo (endogamia).\nL'antropologo Claude L\u00e9vi-Strauss ritiene che la proibizione dell'incesto sia la costante universale che segna il passaggio dal puro stato di natura a una societ\u00e0 umana seppure minimamente organizzata. In talune societ\u00e0 antiche l'incesto era spesso consuetudine nelle famiglie che detenevano il potere, con l'evidente finalit\u00e0 dell'autoconservazione dello stesso: esempi giunti fino a noi sono quelli dei faraoni egizi, soprattutto in et\u00e0 tolemaica, e degli Inca.\nMitologia.\nQuasi ogni mitologia contiene racconti che riguardano l'infrazione del tab\u00f9 dell'incesto, sia consapevole che inconsapevole. L'esempio pi\u00f9 celebre \u00e8 il mito di Edipo, che sposa Giocasta non sapendo che si tratti della sua stessa madre. I miti sull'incesto costituiscono probabilmente il tentativo di razionalizzazione di un costume storicamente superato ma di cui si conserva il ricordo.\nReligione.\nReligioni abramitiche.\nNell'Antico Testamento e nella legge mosaica l'incesto \u00e8 proibito da Dio, anche se proprio gli stralci storiografici della Bibbia registrano numerosi casi di incesto. Gli esempi pi\u00f9 evidenti sono il fatto che Abramo e la moglie Sara erano fratellastri, o le relazioni tra Lot e le sue due figlie (dopo la fuga da Sodoma, infatti, le figlie di Lot fecero ubriacare il padre per accoppiarsi con lui e poter cos\u00ec generare dei figli); senza poi contare che Giacobbe e Rachele erano primi cugini e Isacco cugino del padre di Rebecca. Nonostante ci\u00f2, i dettami morali delle religioni abramitiche, che hanno come fondamento i testi sacri ebraici, vietano espressamente l'incesto.\nIncesto spirituale.\nAlcune religioni contemplano o hanno contemplato una qualche forma di incesto spirituale. Nella religione romana era considerato \"incestus\" il rapporto sessuale con le vestali, in quanto persone consacrate alla divinit\u00e0. Similmente, nell'Induismo al discepolo non era consentito sposare i figli del guru, in quanto il rapporto tra quest'ultimo e il discepolo era cos\u00ec intimo e profondo che una simile unione sarebbe stata considerata incestuosa.\nDiritto.\nDiritto romano.\nL\"'incestum\" nel diritto romano indicava l'unione sessuale tra persone legate da vincoli di parentela o affinit\u00e0, oppure la violazione del trentennale voto di castit\u00e0 delle sacerdotesse vestali. Il divieto si estendeva fino al sesto grado, anche se nel corso della storia romana, fu pi\u00f9 volte temporaneamente abrogato. Il delitto di \"incestum\" fu previsto con l'istituzione della relativa \"quaestio\" dalla \"Lex Iulia de adulteriis coercendis\".\nDiritto italiano.\nGiuridicamente, in Italia, \u00e8 vietato il matrimonio fra fratelli e sorelle o fra zio/a e nipote o fra ascendente e discendente. Non \u00e8 invece sottoposto a restrizioni il matrimonio con i primi cugini. \nQuello di incesto \u00e8, in Italia come altrove un reato, previsto dal Codice penale vigente all'articolo 564. Chiunque, in modo che ne derivi pubblico scandalo, commette incesto con un discendente o un ascendente, o con un affine in linea retta, ovvero con una sorella o un fratello, \u00e8 punito con la reclusione da uno a cinque anni. In caso di relazione incestuosa si applica la reclusione da due a otto anni. Se l'incesto \u00e8 commesso da una persona maggiorenne con una minorenne, la pena \u00e8 aumentata per la persona maggiorenne, sempre che la persona minorenne abbia raggiunto l'et\u00e0 del consenso. In caso di condanna, il genitore perde la responsabilit\u00e0 genitoriale o della tutela legale.\nNon si dimentichi, esaminando le pene comminate, che nel sistema giuridico vigente in Italia, in caso di aggravanti plurime, il giudice pu\u00f2 aumentare la pena anche oltre il massimo edittale, fino a non eccedere il triplo dello stesso. La pena massima applicabile per il reato di incesto pu\u00f2 essere quindi addirittura della reclusione per ventiquattro anni (triplo della reclusione per otto anni).\nPsicologia e psicoanalisi.\nLa scoperta di fantasie di tipo incestuoso ha dato avvio alla vicenda edipica, che ha rappresentato il perno fondante la teoria psicosessuale freudiana. \nLa pratica dell'incesto \u00e8 per lo pi\u00f9 assimilata a una aggressione da parte del parente prossimo sul bambino. Vi sono studi sugli effetti di un'aggressione sessuale sui bambini che includono l'incesto da parte dei genitori.\nI casi moderni.\nIsabelle Aubry, autrice francese con il suo libro \"La prima volta avevo sei anni\" racconta la sua esperienza di violenza incestuosa da parte di suo padre. Il suo obiettivo \u00e8, fra le altre cose, di cambiare la legge francese riguardo all'incesto.\nNel 2001 in Germania emerse un caso controverso di incesto: un fratello e una sorella di Lipsia - Patrick St\u00fcbing e Susan Karolewski - dopo essere stati separati alla nascita si erano conosciuti quando lei aveva sedici anni ed avevano cominciato una relazione: da questa unione erano nati un figlio e tre figlie, dei quali solo l'ultimo non ha problemi di salute. Una volta appurata la loro consanguineit\u00e0, il tribunale dispose l'arresto per lui e un periodo di assistenza sociale per lei in quanto affetta da disturbo dipendente di personalit\u00e0; nel frattempo il ragazzo si era sottoposto volontariamente a vasectomia. Dopo avere scontato due anni in carcere il 15 marzo 2008 venne data notizia del suo rientro nel penitenziario per scontare gli ultimi trenta mesi di condanna. Il 12 aprile 2012 la Corte europea dei diritti dell'uomo stabil\u00ec che \"la condanna al carcere per una relazione incestuosa\" di St\u00fcbing non ha violato l'articolo 8 della Convenzione europea dei diritti dell'uomo (relativa al diritto al rispetto della vita privata e familiare), in quanto \"le autorit\u00e0 tedesche avevano un ampio margine di valutazione nell'affrontare la questione\". St\u00fcbing richiese il rinvio del caso alla Grande Camera, ma esso fu respinto il 24 settembre 2012 facendo diventare definitiva la sentenza. Nel 2014 il Consiglio etico tedesco chiese al governo la depenalizzazione del reato.\nVoci correlate.\nL'incesto nella storia:\nRicerche sulla storia delle abitudini e dei costumi sessuali:\nLa mitologia dell'incesto:\nRicerche antropologiche:\nIl tema dell'incesto nella psicoanalisi:\nGlossari:\nAltro:"}
{"id": "701587", "revid": "599013", "url": "https://it.wikipedia.org/wiki?curid=701587", "title": "Kab", "text": ""}
{"id": "701589", "revid": "547992", "url": "https://it.wikipedia.org/wiki?curid=701589", "title": "Alessandra Valeri Manera", "text": "Biografia.\nResponsabile della programmazione per ragazzi delle reti del Gruppo Mediaset dal 1980 al 2001, \u00e8 anche autrice di centinaia di testi per sigle di cartoni animati e canzoni per bambini, curatrice di vari programmi come i famosi contenitori \"Bim Bum Bam\" e \"Ciao Ciao\" nonch\u00e9 co-ideatrice e produttrice dei telefilm con protagonista Cristina D'Avena, da lei scoperta e valorizzata. Numerosi gli autori con cui ha collaborato, come il maestro Giordano Bruno Martelli e suo figlio Augusto, Detto Mariano, Ninni Carucci, Enzo Draghi, Massimiliano Pani, Piero Cassano, Gino De Stefani, Paolo Marino, Fabrizio Baldoni, Mario Pagano, Valeriano Chiaravalle, Silvio Amato, Vince Tempera, Franco Fasano, Max Longhi, Giorgio Vanni, Cristiano Macr\u00ec, Danilo Aielli, Maurizio Perfetto, Antonio Galbiati.\nHa inoltre scritto i testi di alcune canzoni per lo \"Zecchino d'Oro\", tra cui \"Bit\" nel 1985, con la quale ha vinto una \"G d'Oro\" (premio istituito dal settimanale \"Il Giornalino\"), ma anche \"Pubbli pubbli pubblicit\u00e0\" e \"Gira, gira il mappamondo\"."}
{"id": "701590", "revid": "834", "url": "https://it.wikipedia.org/wiki?curid=701590", "title": "La vela puerca", "text": ""}
{"id": "701591", "revid": "599013", "url": "https://it.wikipedia.org/wiki?curid=701591", "title": "Kac", "text": ""}
{"id": "701596", "revid": "599013", "url": "https://it.wikipedia.org/wiki?curid=701596", "title": "Xal", "text": ""}
{"id": "701604", "revid": "125506031", "url": "https://it.wikipedia.org/wiki?curid=701604", "title": "Albi di Dampyr", "text": "Albi pubblicati del fumetto Dampyr. La collana ha periodicit\u00e0 mensile e una foliazione di 98 pagine. Le copertina sono tutte realizzate da Enea Riboldi."}
{"id": "701608", "revid": "729019", "url": "https://it.wikipedia.org/wiki?curid=701608", "title": "Peter Strasser", "text": "Biografia.\nNacque ad Hannover il 1 aprile 1876, figlio dell\u2019architetto August. Tra il 1883 e il 1885 studi\u00f2 presso il locale Ginnasio Kaiser Wilhelm I, e dopo che la sua famiglia si trasfer\u00ec a Bruchsal complet\u00f2 la sua istruzione secondaria. Il 16 aprile 1894 si arruol\u00f2 nella Kaiserliche Marine come Seekadett, imbarcandosi come cadetto sulle navi scuola \"Stein\" e \"Moltke\", frequentando poi la Scuola della fanteria di marina di Kiel, e successivamente di Wilhelmshaven. Promosso Leutnant nel 1895, divenne Leutnant zur See il 25 ottobre 1897, prestando servizio a bordo dell\u2019incrociatore protetto a \"Hertha\", appartenente alla squadra navale dell\u2019Estremo Oriente, fino al 1899. Prest\u00f2 poi servizio presso la II. Werftdivision di Wilhelmshaven venendo promosso \"Kapit\u00e4nleutnant\". Completato l'addestramento come ufficiale d'artiglieria, s'imbarc\u00f2 sulle navi da battaglia \"Mecklenburg\" e \"Westfalen\".\nDivenuto \"Korvettenkapit\u00e4n\", il 13 settembre 1913 fu nominato dal \"Reichsmarineamt\" comandante della \"Marine-Luftschiff-Abteilung\" al posto del \"Korvettenkapit\u00e4n\" Friedrich Metzing, deceduto il 9 settembre 1913, nell'incidente aereo che aveva portato alla perdita del primo dirigibile navale tedesco, \"L-1\". Quando anche il rimanente dirigibile \"L-2\" and\u00f2 perso in un incidente, egli dovette completare gli studi teorici e pratici sull'impiego dei dirigibili volando a bordo dell\"LZ-17 Sachsen\" utilizzato per impieghi civili.\nUn altro dirigibile, l'\"LZ-13 Hansa\", venne affittato dalla marina per l\u2019addestramento degli equipaggi navali, mentre si iniziarono a costruire nuove aeronavi. Allo scoppio della prima guerra mondiale risultava in servizio un solo dirigibile, lo \"LZ-24\" (denominazione navale \"L-3\") che sotto il personale comando di Strasser, aveva partecipato alle manovre della Marina Imperiale tenutesi poco prima dell\u2019inizio della guerra. Durante la guerra il \"Marine-Luftschiff-Abteilung\" pass\u00f2 da una forza iniziale di 12 ufficiali e 340 uomini, a 7.000 effettivi. Formalmente subordinati alla forza di esplorazione della Flotta d'alto mare, al comando del contrammiraglio Franz von Hipper, i dirigibili della marina furono subito impiegati in missioni di pattugliamento sul Mare del Nord.\nFautore dell'impiego su larga scala dei dirigibili contro obiettivi militari e civili in Inghilterra, in questo sostenuto dall'Ammiragliato tedesco, ottenne il permesso del Kaiser Guglielmo II il 26 dicembre 1914, e la prima incursione ebbe luogo il 19 gennaio 1915, mentre il permesso di colpire Londra fu ottenuto nel maggio 1915, con la prima incursione effettuata il 31 dello stesso mese. Quando il 18 gennaio 1916 l'ammiraglio Reinhard Scheer assunse il comando della flotta, in sostituzione dell'ammiraglio Hugo von Pohl, tent\u00f2 in tutti i modi di attenuare l'indipendenza di cui godeva Strasser, ma senza successo. Infatti nel settembre 1916 fu coniato per lui il grado di \"F\u00fchrer der Luftschiffe\", e visti i risultati ottenuto il 20 agosto 1917 fu decorato con l'Ordine Pour le M\u00e9rite, che gli fu consegnato dieci giorni dopo dall'ammiraglio Scheer in una apposita cerimonia tenutasi ad Ahlhorn. Il 5 agosto 1918 condusse personalmente una grande incursione notturna contro la Gran Bretagna, cui parteciparono cinque dirigibili. Gli obiettivi erano Boston, Norwich e l'estuario del fiume Humber. Imbarcatosi sull\"L 70\", l'aeronave fu intercettata da un De Havilland DH-4, pilotato dal maggiore Egbert Cadbury, e con a bordo come mitragliere posteriore il maggiore Robert Leckie, e abbattuto a nord di Wells-next-the-Sea, sulla costa del Norfolk. Nessuno dei 23 uomini a bordo sopravvisse, e tale missione fu l'ultimo attacco contro l'Inghilterra compiuto dai dirigibili della marina tedesca.\nConsiderato tra i fautori della \"guerra aerea\" e della \"guerra totale\", questi fatti portarono all'attribuzione del suo nome alla nave gemella, rimasta sullo scalo, della portaerei \"Graf Zeppelin\", mai per altro entrata in servizio."}
{"id": "701610", "revid": "287204", "url": "https://it.wikipedia.org/wiki?curid=701610", "title": "1+8+24", "text": "1+8+24 \u00e8 il primo album dal vivo del cantautore italiano Cesare Cremonini, pubblicato il 24 novembre 2006. Il disco contiene alcune canzoni tratte dal \"Maggese Theatre Tour\", tenuto nei teatri italiani nell'ottobre 2005.\nDescrizione.\nI numeri del titolo indicano: l'1 \u00e8 Cremonini, 8 i componenti della band e 24 quelli della London Telefilmonic Orchestra diretta dal maestro Daryl Griffith. Il CD \u00e8 accompagnato da un DVD che contiene il film-documentario \"1+8+24: il film\" in cui parti del concerto sono corredate da riprese tratte dalla lavorazione dell'album \"Maggese\" negli studi di Abbey Road di Londra e dal dietro le quinte del Tour. Nel DVD trovano spazio brani che, eseguiti durante il concerto, sono rimasti fuori dal CD, come \"L'orgia\" (cover di un brano di Giorgio Gaber) e \"St. Peter Castle\".\nIl singolo inedito estratto dal disco \u00e8 \"Dev'essere cos\u00ec\": questa canzone \u00e8 stata eseguita durante il tour ma mai pubblicata prima su un disco. Il CD contiene una versione del brano registrata in studio mentre il DVD contiene la versione dal vivo. Il video della canzone, girato a Londra, racconta di un bambino cui viene regalata una campana di vetro contenente il cantante Cremonini che suona la chitarra."}
{"id": "701611", "revid": "486946", "url": "https://it.wikipedia.org/wiki?curid=701611", "title": "Maros", "text": ""}
{"id": "701612", "revid": "287204", "url": "https://it.wikipedia.org/wiki?curid=701612", "title": "Lipoproteina", "text": "Una lipoproteina \u00e8 un composto organico formato da una proteina coniugata con una componente lipidica. I lipidi possono essere legati alle proteine mediante legame covalente o non covalente. Molti enzimi, proteine strutturali delle membrane cellulari, antigeni, adesine e tossine sono lipoproteine, cos\u00ec come i citocromi nei mitocondri o nei cloroplasti e le lipoproteine batteriche. I lipidi sono una parte essenziale della lipoproteina. Per isolare le lipoproteine transmembrana dalle membrane in cui sono inserite, \u00e8 necessario l'uso di detergenti.\nLe lipoproteine plasmatiche sono aggregati macromolecolari di elevato peso molecolare e di dimensioni da una decina ad alcune centinaia di nanometri, costituiti da proteine (apo-proteine) e da diverse centinaia di biomolecole (molecole organiche) idrofobe e anfipatiche. Tali aggregati hanno la funzione di raccolta e di trasporto nel plasma di lipidi, in particolare di trigliceridi, colesterolo libero (colesterolo non esterificato) e colesterolo esterificato, che sono insolubili in acqua. Le lipoproteine presentano una struttura micellare (vedi micella) formata da: un mantello esterno anfipatico composto da apo-proteine e da un singolo strato di fosfolipidi e colesterolo libero, che consente la solubilit\u00e0 in acqua dell'intero complesso macromolecolare; un nucleo interno idrofobico contenente lipidi apolari (colesterolo esterificato e trigliceridi). Le lipoproteine plasmatiche sono classificate in: chilomicroni, lipoproteine a densit\u00e0 molto bassa (VLDL), lipoproteine a densit\u00e0 intermedia (IDL), lipoproteine a bassa densit\u00e0 (LDL), lipoproteine ad alta densit\u00e0 (HDL), lipoproteine a (Lpa).\nStruttura delle lipoproteine plasmatiche.\nLe lipoproteine plasmatche appaiono come particelle sferiche visibili esclusivamente al microscopio elettronico. I chilomicroni e le VLDL sono sufficientemente voluminose da riflettere la luce incidente, per cui possono rendere torbide o lattescenti il plasma e le soluzioni in genere. Nel caso delle altre particelle pi\u00f9 piccole (LDL e HDL) che non riflettono la luce, la soluzione \u00e8 limpida. \nIl diametro della lipoproteina \u00e8 direttamente dipendente dal volume del nucleo interno (\"core\"), composto dai lipidi trasportati (trigliceridi e colesterolo esterificato), cosicch\u00e9 le particelle ricche di trigliceridi (chilomicroni e VLDL) sono di gran lunga le pi\u00f9 voluminose e le meno dense. Tutte le lipoproteine per\u00f2 hanno una densit\u00e0 inferiore (&lt;1,21 g/ml) rispetto alle altre proteine plasmatiche. Il \"core\" \u00e8 del tutto apolare e interagisce con la faccia interna apolare dell'involucro fosfolipidico. L'involucro a sua volta \u00e8 composto da tre principali tipi di molecole: un primo di natura proteica, le apolipoproteine (abbreviate in apo), e due di origine lipidica, i fosfolipidi e il colesterolo non esterificato. La superficie delle lipoproteine plasmatiche \u00e8 caratterizzata dall'essere idrofila, pertanto non presenta problemi di interazione con l'ambiente acquoso esistente nei vasi sanguigni, nei vasi linfatici e nelle cellule. Le cariche ioniche della superficie condizionano il comportamento elettroforetico delle diverse classi di particelle lipoproteiche.\nLe apoliproteine svolgono l'essenziale funzione di definire il destino delle singole particelle. Le lipoproteine prodotte a livello del tenue (chilomicroni) esprimono come componente specifica l'apoproteina B48 (apoB48), mentre quelle sintetizzate nel fegato (VLDL e derivati metabolici) presentano come costituente specifico apoB100; in ciascuna lipoproteina \u00e8 presente una sola molecola di apoB. Sia i chilomicroni che le VLDL e le IDL plasmatiche contengono inoltre diverse molecole di apoE, che vengono riconosciute dagli specifici recettori delle cellule del fegato (LDL Receptor-like Protein: LRP) che portano alla rimozione epatica di tali lipoproteine. Alla apoB e alle apoE si aggiungono le apolipoproteine di classe C con funzioni correlate alla metabolizzazione dei trigliceridi: apoCII attiva la lipoproteinlipasi e apoCIII la inibisce. Le LDL contengono solo apoB100, riconosciuta dai recettori per le LDL o LDLR (ubiquitari nelle cellule nucleate) che consentono l'internalizzazione del colesterolo nelle cellule di tutti i tessuti. Le HDL esprimono invece apolipoproteine di classe apoA; in particolare le apoAI favoriscono l'immagazzinamento di colesterolo esterificato nella particella, in quanto cofattori dell'enzima \"lecithin\":\"cholesterol acyltransferase\" (LCAT), catalizzatore della formazione di esteri del colesterolo. La Lp(a) ha una composizione simile alle LDL, ma ne differisce per la presenza dell'apolipoproteina (a), o apo(a), sintetizzata nel fegato e legata all'apoB100.\nClassificazione delle lipoproteine plasmatiche.\nLe lipoproteine sono generalmente divisibili in due macrogruppi:\nClassificazione secondo densit\u00e0.\nIn base al frazionamento con l'ultracentrifuga, che si fonda sulla densit\u00e0 delle particelle, si identificano alcune categorie generali di lipoproteine, elencate in ordine dalla pi\u00f9 grande e meno densa (pi\u00f9 grasso che proteina) alla pi\u00f9 piccola e pi\u00f9 densa (pi\u00f9 proteina e meno grasso):\nLa distinzione si opera in base al lipidogramma.\nA causa della bassa densit\u00e0, i chilomicroni, dopo incubazione per 12 ore a 4\u00a0\u00b0C (condizione di scarsa agitazione termica), flottano sulla superficie, formando uno strato grassoso compatto, di aspetto cremoso, mentre la soluzione sottostante rimane limpida. Ci\u00f2 non accade per le VLDL che, per la densit\u00e0 maggiore, non galleggiano ma rimangono disperse in soluzione, cosicch\u00e9 anche dopo lunga incubazione la soluzione si mantiene torbida. \nClassificazione secondo elettroforesi: Alfa e beta.\n\u00c8 anche possibile classificare le lipoproteine come \"alfa\" e \"beta\", a seconda della loro mobilit\u00e0 nella siero-elettroforesi proteica su carta o agarosio, mobilit\u00e0 che \u00e8 in relazione alla carica negativa delle apo-proteine. Il rapporto tra beta- e alfa-lipoproteine \u00e8 normalmente 1,5-2,5. L'elettroforesi su carta evidenzia 4 principali bande di lipoproteine; in ordine crescente di velocit\u00e0 elettroforetica si distinguono: chilomicroni, beta-lipoproteine (LDL), pre-beta-lipoproteine (comprendenti VLDL e IDL) e alfa-lipoproteine (HDL); a causa delle grandi dimensioni, i chilomicroni sono i pi\u00f9 lenti e si fermano all'inizio della migrazione elettroforetica. Questa terminologia, utilizzata comunemente in passato, \u00e8 ancora usata per descrivere alcuni disordini lipidici ereditari, come Abetalipoproteinemia e Ipobetalipoproteinemia familiare (con deficit totale o parziale di lipoproteine contenenti apoB) e Disbetalipoproteinemia familiare (con eccesso di particelle rimanenti).\nLipoproteine a.\nLipoproteine - Lp(a), Test diagnostico di cardiologia\nFunzione delle lipoproteine plasmatiche.\nTutte le cellule utilizzano e sono dipendenti dai lipidi sia come fonte di energia che come costituenti strutturali e in tutte le cellule animali il colesterolo \u00e8 indispensabile per modulare la fluidit\u00e0 della struttura del doppio strato fosfolipidico che costituisce le membrane cellulari.\nIl compito fondamentale delle lipoproteine plasmatiche \u00e8 quello di trasportare i grassi nel plasma e di scambiarli con le cellule dell'organismo: il 95% circa dei lipidi plasmatici si trova nelle lipoproteine. La presenza di gruppi idrofili sulla propria superficie consente la solubilizzazione delle lipoproteine plasmatiche nella soluzione che compone il sangue. I trigliceridi e il colesterolo esterificato sono trasportati all'interno delle particelle lipoproteiche, separati dall'ambiente acquoso dalle apo-proteine e dal monostrato fosfolipidico del mantello. Le lipoproteine trasportano anche alcune vitamine liposolubili (vitamina A e vitamina E). \nI chilomicroni, sintetizzati nell'intestino durante il periodo post-prandiale, trasportano i grassi alimentari provenienti dall'assorbimento intestinale, mentre le VLDL, sintetizzate nel fegato, veicolano i grassi endogeni elaborati dal fegato durante il periodo di digiuno. I chilomicroni e le VLDL subiscono l'azione idrolitica delle lipoproteinlipasi, le quali scindono i trigliceridi del core in acidi grassi e glicerolo, al fine di fornire substrati energetici ai tessuti, soprattutto alle cellule muscolari (con funzioni energetiche) e al tessuto adiposo (dove verranno accumulati come riserva); dall'azione delle lipoproteinlipasi sulle lipoproteine si formano le particelle rimanenti dei chilomicroni, le IDL e le LDL. Le HDL sono responsabili del \"trasporto inverso\" del colesterolo dai tessuti periferici al fegato, l'unico organo in grado di eliminare il colesterolo, grazie alla secrezione nella bile. Tutte le lipoproteine contenenti apoB, ad eccezione dei chilomicroni e delle VLDL pi\u00f9 voluminose, sono in grado di causare aterosclerosi; al contrario quelle contenenti apoAI rivestono un ruolo protettivo. Le HDL possiedono anche attivit\u00e0 anti-ossidante, anti-infiammatoria e anti-trombotica.\nMetabolismo delle lipoproteine plasmatiche.\nIl metabolismo delle lipoproteine plasmatiche \u00e8 un processo complesso. Queste lipoproteine vengono metabolizzate ad opera di una serie di enzimi: enzimi idrolitici (lipasi), la lipoproteinlipasi endoteliale (LPL), la lipasi endoteliale (EL) e la lipasi epatica (HL), situati sulla superficie delle cellule endoteliali arteriose e capillari e su quella delle cellule endoteliali dei sinusoidi del fegato, le quali rimuovono trigliceridi e fosfolipidi dalle lipoproteine plasmatiche, consentendone l'utilizzo da parte dei tessuti (vedi Endotelio - Metabolismo delle lipoproteine); enzimi di trasferimento di acidi grassi (lecitin-colesterol-aciltransferasi o LCAT), di fosfolipidi (proteina di trasferimento dei fosfolipidi o PLTP) e di colesterolo e trigliceridi (proteina di trasferimento degli esteri di colesterolo o CETP). \nLe trasformazioni metaboliche sono rese ancora pi\u00f9 complesse dal continuo scambio di componenti proteici che avviene spontaneamente in circolo tra le varie lipoproteine, cosicch\u00e9 ciascuna classe di lipoproteine plasmatiche risulta in realt\u00e0 un insieme dinamico di aggregati lipoproteici in continua trasformazione. In particolare, a causa della riduzione di volume del \"core\" per effetto dell'idrolisi dei trigliceridi, l'involucro delle particelle ricche di trigliceridi (chilomicroni e VLDL) diviene sovrabbondante, per cui apoproteine e fosfolipidi lasciano queste particelle e si trasferiscono nelle HDL. Le uniche apoproteine non scambiabili sono le apoB48 e le apoB100, che non abbandonano mai le particelle con le quali sono state secrete. Le proteine non scambiabili hanno p.m. elevato e sono completamente insolubili in acqua, mentre quelle scambiabili possiedono pi\u00f9 basso p.m. e sono parzialmente idrosolubili. \nIl catabolismo (degradazione) delle lipoproteine contenenti apoB avviene per endocitosi dell'intera particella seguita dalla degradazione negli epatociti e, nel caso delle LDL, anche nei tessuti periferici, mentre per le apoA lipoproteine (HDL) il catabolismo avviene principalmente attraverso la rimozione selettiva dei singoli componenti, soprattutto nel fegato e nei reni. \nIl metabolismo delle lipoproteine plasmatiche \u00e8 abitualmente trattato didatticamente come una serie di vie metaboliche parzialmente indipendenti: \nPer alcune apolipoproteine (es. apoAII, apoCI-III e apoM) le conoscenze sono ancora incomplete, soprattutto per quanto riguarda le modalit\u00e0 di secrezione e di eliminazione. Alla genesi di queste difficolt\u00e0 contribuisce il fatto che queste apoproteine, a differenza delle apoB, sono facilmente scambiabili tra le varie classi di lipoproteine plasmatiche, per cui \u00e8 difficile ricostruirne il percorso metabolico. \nMetabolismo dei chilomicroni.\nI chilomicroni (dal greco \"chulos\" e \"micron\": particelle del chilo) sono presenti nel plasma esclusivamente dopo il pasto, in quanto sono prodotti dall'epitelio intestinale utilizzando i grassi di provenienza alimentare (grassi esogeni). Nei soggetti sani, il loro catabolismo \u00e8 estremamente rapido: l'emivita dei trigliceridi contenuti nei chilomicroni \u00e8 di soli 5 minuti, mentre l'80% delle apoB48 \u00e8 rimosso dal circolo in 1 h, con un tempo medio di residenza delle apoB48 nel plasma di 4.8 h. Nei soggetti normali, dopo 12 ore di digiuno la loro concentrazione plasmatica \u00e8 trascurabile. \nCirca il 95% dei grassi alimentari introdotti con la dieta (normalmente 70-150 g/die) sono costituiti dai trigliceridi (o triacilgliceroli), che nel tubo digerente vengono idrolizzati in acidi grassi (in maggior percentuale acidi oleico, stearico e palmitico) e monogliceridi. Una volta assorbiti per diffusione o per trasporto facilitato dalle cellule epiteliali intestinali (enterociti) dei villi, gli acidi grassi e i monogliceridi sono trasportati attraverso il citoplasma (per mezzo di proteine FABP o \"fatty acid binding proteins\") fino nelle membrane del reticolo endoplasmatico liscio dove vengono immediatamente riesterificati in trigliceridi, in modo da evitare i danni (lipotossicit\u00e0) che questi composti possono creare alle membrane cellulari, destabilizzandone la struttura del doppio strato fosfolipidico. I trigliceridi si raccolgono come gocce lipidiche nel lume del reticolo endoplasmatico; queste gocce sono stabilizzate da un involucro di fosfolipidi e di proteine, quali le perilipine. Nella membrana del reticolo endoplasmatico rugoso avviene la sintesi delle apoB48 ad opera dei ribosomi. Il gene che codifica per l'apoB \u00e8 localizzato nel cromosoma 2: l'apoB48 rappresenta la forma tronca (pari al 48%) dell'apoB100. \nL'assemblaggio dei chilomicroni \"nascenti\" si svolge in due fasi che richiedono entrambe l'intervento della proteina MTP (\"Microsomal triglyceride Transfer Protein\") che trasferisce i trigliceridi neoformati, i fosfolipidi e il colesterolo alla apoB48 (lipidazione delle apoB), che costituisce pertanto l'impalcatura sulla quale i chilomicroni vengono assemblati. Nella prima fase il complesso apoB48-trigliceridi si stacca dalla membrana per formare piccole particelle libere (chilomicroni primordiali o pre-chilomicroni) nel lume del reticolo endoplasmatico liscio; nella seconda fase, che si svolge in gran parte nell'apparato di Golgi, le particelle acquistano gradualmente un core lipidico di trigliceridi (\"chilomicroni nascenti\"), acquisendoli, sempre tramite la MTP, soprattutto dalle gocce lipidiche libere nel lume del reticolo endoplasmatico. Nel caso in cui sia deficitario il trasferimento dei lipidi all'apoB48 operato della MTP, l'apolipoproteina va incontro a degradazione. La formazione di un voluminoso \"core\" lipidico e l'incorporazione nel mantello di apoAIV determinano la formazione dei pre-chilomicroni; la maturazione delle particelle avviene con l'acquisizione di apoAI nell'apparato di Golgi. I chilomicroni vengono quindi secreti, attraverso la membrana plasmatica baso-laterale, nello spazio intercellulare. Sebbene l'apoAI sia secreta dall'epitelio intestinale anche con i chilomicroni, oltre l'80% dell'apoAI presente nella linfa del dotto toracico si trova nelle HDL (vedi sotto: Metabolismo delle HDL). La produzione giornaliera intestinale di trigliceridi si aggira normalmente sui 50-100 g/die, anche se mostra notevoli variazioni in base alla dieta; la produzione giornaliera delle apoB48 \u00e8 di circa 1,3 mg per kg di peso corporeo.\nUna volta secreti, i chilomicroni attraversano la membrana basale dell'epitelio e, date le dimensioni, piuttosto che entrare nei capillari diffondono nei vasi linfatici dei villi (vasi chiliferi), giungendo cos\u00ec nel dotto toracico, dal quale sono immessi con la linfa nel circolo venoso sistemico. Subito dopo il pasto la concentrazione dei chilomicroni \u00e8 tanto elevata da conferire alla linfa un aspetto lattescente. Appena raggiunta la circolazione sistemica le apoAI abbandonano i chilomicroni per aggregarsi alle HDL. In circolo i chilomicroni ricevono dalle HDL le apoCII e le apoE: le prime sono necessarie per l'attivazione della lipoproteinlipasi (LPL) localizzata sull'endotelio, mentre le seconde sono indispensabili per la rimozione epatica da parte del recettore per le particelle rimanenti, il recettore LRP (\"LDL receptor-related protein\"). Il ritardo nell'associazione delle apoCII e delle apoE ai chilomicroni consente a queste lipoproteine di raggiungere tutti i tessuti prima che inizi il loro catabolismo. I chilomicroni incorporano anche apoCIII con modalit\u00e0 da chiarire. L'apoCIII modula il metabolismo dei chilomicroni e delle VLDL: inibisce la LPL e ostacola il legame delle apoB lipoproteine con i loro recettori, con il risultato di rallentare il catabolismo delle lipoproteine ricche di trigliceridi (vedi sotto: Metabolismo delle VLDL).\nNei capillari la LPL rimuove l'80% trigliceridi del \"core\" idrolizzandoli in acidi grassi a catena lunga (&gt;14C) e monogliceridi, i quali vengono assorbiti dai tessuti, soprattutto da quello muscolare e adiposo. Il 30% della vitamina A contenuta nei chilomicroni \u00e8 ceduta ai tessuti periferici in seguito alla lipolisi, mentre la quota restante verr\u00e0 assunta dal fegato con l'endocitosi delle particelle rimanenti. Via via che il \"core\" si rimpiccolisce i componenti del mantello, con eccezione di apoB48, divengono sovrabbondanti e vengono trasferiti alle HDL. Le apo C e circa il 25% delle apoAIV vengono incorporate nelle HDL, la parte restante delle apoAIV rimane libera nel plasma, dove agisce come fattore di saziet\u00e0. I chilomicroni acquisiscono dalle HDL esteri del colesterolo per effetto dell'azione della proteina CETP (\"cholesterol ester transfer protein\"). La CEPT \u00e8 una proteina legata alle HDL che consente il trasferimento di esteri del colesterolo in cambio di trigliceridi tra le HDL e le apoB-lipoproteine. La lipolisi ad opera delle LPL si interrompe in seguito alla dissociazione delle apoCII dai chilomicroni e ci\u00f2 consente alle particelle di mantenere un adeguato contenuto di lipidi da trasportare al fegato. Al termine del processo lipolitico, i chilomicroni rimanenti (relativamente poveri di trigliceridi e arricchiti di colesterolo esterificato e di apoE) raggiungono il fegato, dove subiscono ulteriore idrolisi ad opera della lipasi epatica (HL) che non richiede la presenza di apoCII, per venire infine rimossi attraverso i recettori LRP che riconoscono le apoE, in quanto le apoB48 non contengono siti di legame per i recettori. Oltre all'azione lipolitica, HL si comporta come ligando che ancora le particelle rimanenti alla superficie cellulare, facilitandone la rimozione.\nMetabolismo delle VLDL.\nLe lipoproteine a bassissima densit\u00e0 (VLDL) sono prodotte dal fegato e trasportano i grassi di sintesi epatica (grassi endogeni), soprattutto durante le ore di digiuno, quando i chilomicroni sono assenti dal plasma. Pur avendo un contenuto di trigliceridi inferiore ai chilomicroni, sono anch'esse molto ricche di questi lipidi: nelle VLDL il rapporto trigliceridi/colesterolo \u00e8 di circa 5:1, mentre nei chilomicroni si aggira intorno a 18:1. Una volta secrete dal fegato, l'iter metabolico delle VLDL \u00e8 molto simile a quello dei chilomicroni: la differenza principale \u00e8 nel fatto che il prodotto finale del loro metabolismo, ovvero le LDL, \u00e8 rimosso dal circolo non solo dal fegato, ma anche da tutti gli altri tessuti. L'emivita delle VLDL nel sangue \u00e8 molto pi\u00f9 lunga (circa 4-5 ore) rispetto ai chilomicroni, presumibilmente a causa delle loro ridotte dimensioni che rendono meno probabile l'incontro con le lipoproteinlipasi.\nSe i chilomicroni contengono i grassi di origine alimentare, le fonti lipidiche utilizzate dal fegato per la produzione delle VLDL sono pi\u00f9 varie: chilomicroni rimanenti, acidi grassi liberi (acidi grassi non esterificati, NEFA) a catena corta di provenienza alimentare ma assorbiti direttamente nel circolo portale, acidi grassi liberi rilasciati dal tessuto adiposo, lipidi sintetizzati dal fegato.\nLe VLDL sono sintetizzate nel reticolo endoplasmatico, nel quale avviene l'assemblaggio delle apoB100 con i lipidi, per l'intervento determinante della proteina MTP; come nel caso dei chilomicroni, la formazione di VLDL mature avviene in due fasi. Nella prima fase, nello spessore della membrana del reticolo endoplasmatico rugoso, vengono generate VLDL \"primordiali\" o pre-VLDL. La lipidazione delle apolipoproteine \u00e8 indispensabile per la loro stabilit\u00e0, tanto che, in caso di insufficiente trasferimento di lipidi, le apoB vengono degradate ad opera del sistema ubiquitina-proteasomi per evitare che nella cellula si accumuli un eccesso di apoB instabili, la cui precipitazione provocherebbe danni cellulari. Questa degradazione inizia mentre le apoB sono ancorate nella membrana del reticolo endoplasmatico. La seconda fase si svolge nel lume del reticolo endoplasmatico liscio e prevede la costituzione del core lipidico, dopo di che la particella passa nell'apparato di Golgi per essere secreta. Ciascuna particella VLDL ha una sola molecola di apoB100 (come le IDL e le LDL). \nLe VLDL secrete dal fegato contengo anche apoE e apoCIII: il 90% delle VLDL secrete contengono apoCIII e circa il 40% sia apoCIII che apoE. Il fegato \u00e8 la fonte esclusiva delle apoC e quella principale di apoE; una piccola percentuale di apoE \u00e8 prodotta anche dai macrofagi e da cellule nervose (astrociti e microglia) (vedi sotto: Metabolismo delle HDL). L'apoE sembra favorire la produzione epatica delle VLDL e una parte delle apoE sintetizzate dal fegato si associa alle VLDL all'interno del reticolo endoplasmatico o del Golgi e viene secreta nelle particelle mature. L'apoCIII partecipa alla genesi del core lipidico delle VLDL nel reticolo endoplasmatico e consente l'assemblaggio di particelle pi\u00f9 grandi con maggior contenuto di trigliceridi. Allo stesso modo un gruppo di proteine stabilizzatrici (chaperoni) partecipa alla stabilizzazione delle VLDL durante il processo di sintesi.\nCome accade per i chilomicroni, in circolo le VLDL ricevono dalle HDL apoCII e altre apoE: le apoC modulano la delipidazione enzimatica delle VLDL, mentre le apoE e le apoB100 ne condizionano la rimozione dal plasma. Ciascuna particella di VLDL (e di chilomicroni) contiene circa 20 molecole di apoCII. Nei letti capillari dei tessuti le VLDL divengono substrato della LPL che, attivata dalla apoCII, idrolizza i trigliceridi del \"core\", trasformando le VLDL in lipoproteine a densit\u00e0 intermedia (IDL). Via via che le dimensioni delle VLDL diminuiscono, le apoCII abbandonano la particella, rallentando progressivamente la lipolisi. Quando questa si arresta, le VLDL hanno perso circa il 50% dei trigliceridi e si ritrovano trasformate in IDL. Le IDL contengono apoB100 e apoE, ma sono prive di apoCII. Trigliceridi sono anche trasferiti, in scambio con gli esteri del colesterolo, dalle VLDL e dalle IDL alle HDL per l'intervento della proteina CETP. In questo modo VLDL e IDL perdono trigliceridi, ma si arricchiscono di esteri di colesterolo. A differenza delle particelle ricche di trigliceridi, le ridotte dimensioni delle IDL sono tali da consentire l'attaversamento dell'endotelio nelle aree di iperpermeabilit\u00e0: sono loro soprattutto a mediare il rischio aterogeno rappresentato dai trigliceridi plasmatici (vedi Patobiologia dell'aterosclerosi).\nL'apoCIII si rinviene nel 30-70% delle VLDL plasmatiche, in una percentuale pi\u00f9 bassa di IDL e nel 5-15% delle LDL; le VLDL con apoCIII hanno in media 50-100 copie di questa apoliproteina per particella. Su questa base \u00e8 stata formulata l'ipotesi dell'esistenza di due sottopopolazioni di VLDL con o senza apoCIII. L'apoCIII in vitro inibisce sia la lipoproteinlipasi che la lipasi epatica, sia il legame di apoE ai recettori epatici LRP, cos\u00ec da rallentare il catabolismo delle VLDL e IDL. \nLe IDL penetrano, attraverso le cellule endoteliali dei sinusoidi epatici, nello spazio di Disse e vengono in contatto con gli epatociti. Una parte delle IDL \u00e8 rimossa dal circolo direttamente dagli epatociti tramite il recettore LDL (LDLR), per il quale le apoE possiedono un'alta affinit\u00e0. Una parte maggiore \u00e8 invece ulteriormente idrolizzata ad opera della lipasi epatica (HL), che non richiede di essere attivata da apoCII, per generare LDL, il prodotto finale del catabolismo delle VLDL. Durante l'idrolisi epatica le apoE lasciano le IDL. La met\u00e0 circa delle IDL \u00e8 rimossa direttamente da fegato, mentre il restante 50% \u00e8 convertito in LDL. Le LDL circolano per giorni e raggiungono pressoch\u00e9 tutti i tessuti, dove sono prelevate dalle cellule per endocitosi mediata dal recettore LDL (LDLR). Contrariamente a quanto comunemente ritenuto, una parte delle LDL non deriva dalla lipolisi delle VLDL, ma \u00e8 secreta direttamente dal fegato: nello studio di Zheng questa parte corrisponde circa al 30%.\nIn vivo Il metabolismo delle VLDL risulta complesso e dipendente dal rapporto proporzionale tra le varie classi di apolipoproteine scambiabili (ovvero le apolipoproteine diverse dalle apoB) presenti sulla particella: apoE, apoCIII e apoCII. L'apoCIII possiede un'attivit\u00e0 antagonista rispetto a apoCII e apoE. Le apoCII e soprattutto le apoE favoriscono la rimozione delle apoB-lipoproteine, mentre le apoCIII la ostacola, prolungandone cos\u00ec la permanenza in circolo e favorendone la conversione in LDL ricche di apo CIII. Le apoCIII sono, pertanto, associate con ipertrigliceridemia e con un pi\u00f9 elevato rischio cardio-vascolare. Il deficit di apoE compromette la rimozione dal plasma dei chilomicroni rimanenti e delle IDL: i topi con deficit assoluto del gene apoE (apoE-/apoE-) mostrano ipertrigliceridemia, ipercolesterolemia e aterosclerosi precoce; anche l'iperproduzione di apoE si accompagna a ipertrigliceridemia come conseguenza della stimolazione della sintesi epatica di VLDL.\nMetabolismo delle HDL.\nLe HDL costituiscono una classe di lipoproteine plasmatiche notevolmente eterogenea. Le particelle che fanno parte di questa classe differiscono, infatti, per densit\u00e0 (1.063\u20131.21 g/ml), dimensioni (7\u201313 nm), forma (sferica o discoidale) e mobilit\u00e0 elettroforetica. Sulla base di questi parametri sono state individuate diverse sottopopolazioni. Impiegando l'ultracentrifuga si riconoscono due sottopopolazioni di differente densit\u00e0: le meno dense HDL2 (1.063-1.125 g/mL) e le pi\u00f9 dense HDL3 (1.125-1.21 g/mL); con l'elettroforesi su gel si distinguono 5 sottopopolazioni di volume decrescente: HDL2b (10.6 nm), HDL2a (9.2 nm), HDL3a (8.4 nm), HDL3b (8.0 nm), HDL3c (7.6 nm); con l'elettroforesi bidimensionale si identificano pre-\u03b2-1, pre-\u03b2-2, pre-\u03b2-3, \u03b1-4, \u03b1-3, \u03b1-2 e \u03b1-1: le HDL pre-\u03b2 sono di forma discoidale, mentre quelle con mobilit\u00e0 \u03b1 hanno aspetto sferico; le pre-\u03b2 HDL costituiscono il 5-15% delle HDL totali. \nRispetto alle altre classi di lipoproteine, la componente proteica delle HDL \u00e8 nettamente prevalente (in media circa il 50% della massa) ed \u00e8 rappresentata per il 70% dall'ApoAI e per il 15-20% dall'apoAII. In meno del 10% delle HDL sono presenti apoAIV, apoCI-III e apoE. Oltre alle apolipoproteine, alle particelle HDL si associano di volta in volta numerose altre proteine (circa un centinaio) e microRNA: enzimi e proteine di trasferimento implicate nel metabolismo dei lipidi (CEPT, LCAT e PLTP o \"Phospholipid transfer protein\"), paraossonasi 1-3 (PON1-3), \"platelet-activating factor acetylhydrolase\" (PAF-AH), glutatione-perossidasi 1 (GPx1), ecc. Applicando la tecnica dell'immuno-cromatografia, in base al contenuto di apoAI si differenziano due sottopopolazioni di HDL: LpAI+AII (75%) e LpAI (25%). La prima sottopopolazione sembra dotata di una maggiore azione antiossidante. Una sottopopolazione del tutto minoritaria \u00e8 quella delle HDL LpE, HDL contenenti esclusivamente ApoE.\nLe apoE sono secrete dal fegato principalmente in associazione con le VLDL e poi cedute alle HDL. In condizioni fisiologiche circa il 70% delle ApoE plasmatiche si rinviene nelle HDL, mentre la percentuale rimanente \u00e8 contenuta nelle ApoB lipoproteine: le VLDL sono secrete dal fegato provviste di una parte di apoE, mentre l'altra la parte \u00e8 ricevuta dalle HDL; i chilomicroni acquisiscono le apoE in circolo dalle HDL (le cellule epiteliali intestinali non sintetizzano ApoE). \nLe apoAI sono prodotte sia dall'intestino (30%) che dal fegato (70%) e vengono secrete in forma scarsamente lipidata o del tutto prive di lipidi. Una volta secreta nell'ambiente extracellulare come monomolecola apoAI libera, essa si lega alla proteina di membrana ABCA1 (\"ATP-binding cassette transporter A1\"), grazie alla quale acquisisce dalle cellule circostanti colesterolo libero e fosfolipidi per formare le piccole \"HDL nascenti\" (o HDL discoidali o prebeta-HDL): un contenitore per i futuri esteri del colesterolo. Le HDL nascenti hanno piccole dimensioni (&lt;8 nm) e basso contenuto lipidico (30%) e contengono 2-4 molecole di apoAI per particella.\nCon identiche modalit\u00e0 sono generate le HDL LpE circolanti. L'ApoE, sintetizzata \"de novo\" dagli epatociti o dai macrofagi e secreta in forma delipidata, riceve colesterolo e fosfolipidi dalle membrane cellulari per l'intervento della ABCA1. Le HDL LpE nascenti hanno origine anche in seguito all'endocitosi delle IDL e alla risecrezione delle ApoE in esse contenute. Le HDL LpE prodotte all'interno del sistema nervoso centrale non hanno accesso al circolo e la loro funzione rimane localizza nell'ambito del sistema nervoso: l'ApoE \u00e8 la pi\u00f9 abbondante apolipoproteina dell'encefalo.\nL'ApoAII \u00e8 sintetizzata e secreta dagli epatociti come omodimeri gi\u00e0 parzialmente lipidati sotto forma di HDL LpAII nascenti. Le HDL LpAII normalmente non sono dosabili nel plasma in quanto si fondono rapidamente con le HDL LpAI per effetto dell'enzima LCAT (\"Lecithin:Cholesterol Acyl Transferase\").\nLCAT trasferisce acidi grassi dal fosfolipide fosfatidilcolina (lecitina) al colesterolo libero delle HDL e consente che esso venga immagazinato come colesterolo estere nel \"core\" della particella HDL. LCAT \u00e8 sintetizzato dal fegato e in circolo pu\u00f2 essere presente sia come molecola libera che associata alle lipoproteine. Il principale attivatore della LCAT \u00e8 l'apoAI. A causa dell'esterificazione del colesterolo, la concentrazione del colesterolo libero nelle HDL diminuisce, per cui esse possono continuare ad accettare colesterolo libero dalle cellule. \nLe HDL nascenti si arricchiscono gradualmente di colesterolo, fosfolipidi e trigliceridi che ricevono sia dai chilomicroni e dalle VLDL (in particolare durante la loro lipolisi), sia dalle cellule tissutali per opera di ABCA1, ABCG1/G4 (\"ATP-binding cassette G1\"/G4) e del recettore SR-B1 (\"scavenger receptor B1\"); anche il passaggio spontaneo del colesterolo libero di membrana in soluzione d\u00e0 un certo contributo alla lipidazione delle HDL. ABCG1/G4 e SR-B1 interagiscono solo con le \"HDL mature\" o sferiche. La proteina CETP, secreta dal fegato e dal tessuto adiposo, circola in associazione con le HDL. La CETP trasferisce trigliceridi dalle VLDL e dalle LDL alle HDL e esteri del colesterolo in direzione inversa, dalle HDL alle VLDL e alle LDL. In questo processo di trasferimento la CETP penetra con una estremit\u00e0 nelle HDL e con l'altra nelle VLDL/LDL, formando un canale/ponte lungo il quale si muovono i lipidi. Poich\u00e9 i trigliceridi sono molto pi\u00f9 voluminosi degli esteri del colesterolo, le HDL aumentano di dimensione. La proteina PLTP (\"Phospholipid transfer protein\") circola in associazione con le HDL e media il trasferimento di fosfilipidi verso le HDL soprattutto durante la lipolisi delle lipoproteine ricche di trigliceridi. La progressiva acquisizione di colesterolo, fosfolipidi e trigliceridi determina la maturazione delle HDL discoidali in HDL3 (HDL sferiche piccole e dense) e quindi in HDL2 (HDL sferiche pi\u00f9 grandi e meno dense). Dalle altre lipoproteine le HDL ricevono apoA-II, apoA-IV, apoC e apoE. \nLe HDL mature vanno incontro a un processo di delipidazione che ha come conseguenza la riduzione del volume delle particelle e l'allontanamento dalla loro superficie di parte delle apoAI, che si dissociano come apoAI libere. Responsabili della delipidazione sono in massima parte la lipasi endoteliale (EL), la lipasi epatica (HL) e il recettore SR-B1. EL \u00e8 l'unica lipasi a essere sintetizzata dalle cellule endoteliali (LPL \u00e8 espressa sulle cellule endoteliali, ma non \u00e8 sintetizzata da queste) e idrolizza i fosfolipidi delle HDL (al contrario il substrato della LPL sono principalmente i trigliceridi). HL \u00e8 sintetizzata dagli epatociti ed \u00e8 espressa sia sugli epatociti che sulle cellule endoteliali dei sinusoidi epatici e idrolizza i fosfolipidi e soprattutto i trigliceridi. La rimozione dei trigliceridi dalle HDL a opera della HL \u00e8 il principale responsabile della riduzione del loro volume e della liberazione delle apoAI. Il recettore SR-B1 \u00e8 espresso principalmente nel fegato, nell'intestino, nelle ghiandole endocrine steroidogeniche, nei macrofagi e nelle cellule endoteliali. SR-B1 rimuove selettivamente gli esteri del colesterolo dalle HDL mature convogliandolo verso il fegato e i tessuti steroidogenici (ghiandole surrenali e gonadi). L'attivit\u00e0 di SR-B1 \u00e8 pertanto duplice: da una parte consente la maturazione delle HDL, dall'altra procede alla rimozione degli esteri del colesterolo dalle HDL mature. Il fegato, concludendo il trasporto inverso del colesterolo, elimina con la bile il colesterolo proveniente dai tessuti periferici e dai macrofagi/cellule schiumose o lo utilizza per la sintesi delle VLDL. \nLa dissociazione delle apoAI dalle HDL pu\u00f2 avvenire, oltre che a causa della delipidazione, come conseguenza del rimodellamento ed eventuale fusione delle particelle ad opera di CETP e PLTP: un processo indicato come conversione delle HDL. Le apoAI libere possono accettare nuovamente lipidi e riconvertirsi nelle HDL discoidali, iniziando un nuovo ciclo metabolico, oppure possono essere eliminate per via renale. La proteina cubilina presente nelle cellule dei tubuli renali riassorbe una parte delle apoAI e apoAII libere filtrate dal rene. \nIn conseguenza dei processi di delipidazione, il catabolismo delle HDL avviene per \"parti separate\" ovvero i vari componenti della particella (colesterolo e apoproteine) sono rimossi separatamente: i principali siti del catabolismo delle HDL sono il fegato e i reni. \u00c8 tuttavia possibile la rimozione dal circolo dell'intera particella HDL attraverso un processo di endocitosi recettore-mediata a livello epatico e dei tessuti steroidogenici: c'\u00e8 incertezza su quali possano essere i recettori in causa (SR-B1, SR-B2, CD36, ecto-F1-ATPase-P2Y13). Una volta endocitate le HDL possono andare incontro a degradazione intracellulare nei lisosomi o essere di nuovo secrete all'esterno arricchite di colesterolo (retroendocitosi). La retroendocitosi delle HDL \u00e8 stata dimostrata in vitro nelle cellule epatiche, surrenaliche, nei macrofagi e nei fibroblasti.\nBibliografia generale.\nBallantyne C.M. Clinical lipidology. Saunders-Elsevier. Philadelphia. 2009.\nGardener D.G., Shoback D. Greenspan's Basic and clinical endocrinology. 9 ed. McGraw-Hill. 2011.\nJameson J.L. Harrison's endocrinology. 2 ed. McGraw-Hill. 2010. \nKronenberg H.M. et al. Williams textbook of endocrinology. 12 ed. Saunders. Philadelphia. 2011.\nKwiterovich P.O. Jr. The Johns Hopkins textbook of dyslipidemia. Lippincott Williams &amp; Wilkins. Philadelphia. 2010.\nTorelli J. Beyond Cholesterol. 2005. ISBN 0-312-34863-0 p.\u00a091\nKomoda T. HDL handbook. 2 ed. Academic Press-Elsevier. 2014. ISBN 978-0-12-407867-3."}
{"id": "701614", "revid": "486946", "url": "https://it.wikipedia.org/wiki?curid=701614", "title": "Mieresch", "text": ""}
{"id": "701616", "revid": "1067614", "url": "https://it.wikipedia.org/wiki?curid=701616", "title": "Albi fuori serie di Dampyr", "text": "Gli albi fuori serie di Dampyr sono pubblicazioni che esulano dalla serie regolare di Dampyr, che la Sergio Bonelli Editore ha deciso di affiancarle negli ultimi anni con pubblicazioni di storie inedite con cadenza annuale. Tutte le copertine sono di Enea Riboldi eccetto dove diversamente indicato. L'elenco comprende i seguenti:\nEsistono inoltre alcuni albetti Extra Collana contenenti una breve storia inedita oltre ad alcuni articoli; il formato e la grafica di copertina sono identici a quelli della serie mensile, ma hanno un numero ridotto di pagine (tra 20 e 30, spillate). Sono stati realizzati esclusivamente in occasione di alcune \"comic convention\" in collaborazione con la Bonelli. Nel 2020 queste storie sono state tutte ripubblicate in unico volume nel Maxi n. 10, \"Le storie speciali\"."}
{"id": "701617", "revid": "486946", "url": "https://it.wikipedia.org/wiki?curid=701617", "title": "Marosch", "text": ""}
{"id": "701620", "revid": "1022054", "url": "https://it.wikipedia.org/wiki?curid=701620", "title": "Chott el Jerid", "text": "Lo Chott el Jerid \u00e8 un lago salato della Tunisia.\nSituato nel sud-ovest del paese, in una depressione tra le oasi di Tozeur e di Nefta da un lato e tra K\u00e9bili e Douz ai confini del deserto del Sahara dall'altro. Copre una superficie di oltre 5.000\u00a0km\u00b2 (alcune fonti indicano 7.000\u00a0km\u00b2), per una lunghezza di 250\u00a0km circa ed una larghezza di 20\u00a0km. \u00c8 il pi\u00f9 esteso lago salato della regione.\nLa sua superficie \u00e8 composta da un agglomerato di cristalli di sale poggianti su un fondo sabbioso ed argilloso. Le precipitazioni nella zona superano raramente i 100\u00a0mm annui e la temperatura raggiunge spesso i 50\u00a0\u00b0C, cosicch\u00e9 in estate il lago \u00e8 completamente secco. Periodicamente le scarse piogge della regione ne sciolgono la crosta facendo salire in superficie il sale, che l'intensa evaporazione fa cristallizzare rapidamente; poi, il vento ricopre di sabbia i cristalli di sale. In tal modo, la superficie cambia continuamente di colore.\nNell'antichit\u00e0 veniva identificato con il leggendario lago Tritone. Plinio ed Erodoto lo hanno citato, assegnandogli una posizione geografica confusa.\nNel XIX secolo fu oggetto di un progetto, rapidamente abbandonato a causa delle difficolt\u00e0 tecniche dovute all'orografia della zona, che prevedeva di inondarlo facendo giungere il mare fino al limite del deserto.\nIl lago \u00e8 attraversato da una strada asfaltata, sopraelevata su un terrapieno, che collega Tozeur a Douz.\nIl sito \u00e8 classificato come zona umida di importanza internazionale dalla Convenzione di Ramsar."}
{"id": "701621", "revid": "123059952", "url": "https://it.wikipedia.org/wiki?curid=701621", "title": "Claymation", "text": "Claymation, o clay animation, \u00e8 la parola macedonia inglese che indica la tecnica cinematografica della plastilina animata, ed \u00e8 uno dei tipi della tecnica di animazione a passo uno. Pi\u00f9 precisamente, consiste nel creare personaggi e sfondi tramite sostanze malleabili \u2014 normalmente plastilina \u2014 e successivamente riprendere immagini singole dopo aver leggermente modificato le posizioni degli elementi nella scena.\nUna volta riprodotta la sequenza di immagini fisse (ad una frequenza di almeno 10-12 fotogrammi al secondo) si ha l'illusione che gli oggetti di plastilina siano in movimento.\nProduzione.\nLa produzione di un film in \"claymation\", come per la \"stop-motion\", \u00e8 estremamente laboriosa. Dato che una pellicola standard \u00e8 formata da 24 fotogrammi al secondo (frame/s), 30 minuti di film richiedono circa fotogrammi mentre un lungometraggio da 90 minuti ne richiede .\nTecnica.\nLa tecnica utilizzata consente di sfruttare nello spettatore il fenomeno fisiologico della permanenza di un'immagine sulla retina dell'occhio.\nOgni oggetto o personaggio \u00e8 scolpito a partire dall'argilla o da altri materiali flessibili come la plastilina; di solito viene creato attorno a uno scheletro fatto in fili di ferro chiamato armatura. Poi disposto sul set, viene fotografato una prima volta prima di essere leggermente spostato e preparato per lo scatto seguente e l'azione viene ripetuta finch\u00e9 l'animatore non ha raggiunto la quantit\u00e0 desiderata per il film. Al momento della riproduzione, la mente dello spettatore percepisce la serie di immagini che si susseguono rapidamente, unita alle minuscole variazioni presenti tra l'una e l'altra, come se l'oggetto fosse in movimento.\n\u00c8 necessario un ambiente di ripresa coerente per mantenere l'illusione della continuit\u00e0: gli oggetti devono essere costantemente posizionati in maniera da rendere realistico l'ambiente.\nGli oggetti e i personaggi non devono essere alterati da irregolarit\u00e0, lievi macchie, sporco, capelli o polvere.\nStoria.\nI film in \"claymotion\" venivano prodotti negli Stati Uniti gi\u00e0 nel 1908, quando Edison Manufacturing ha pubblicato un film intitolato \"The Sculptor's Welsh Rarebit Dream\". Nel 1916, la \"claymation\" divent\u00f2 pi\u00f9 di moda, grazie all'artista della East Coast Helena Smith Dayton e l'animatore della West Coast Willie Hopkins. Hopkins in particolare era piuttosto prolifico, avendo prodotto oltre cinquanta segmenti animati in \"claymation\" per il settimanale \"Universal Screen Magazine\".\nNegli anni '20, l'animazione tradizionale divent\u00f2 la modalit\u00e0 dominante per la creazione di animazione essendo utilizzata notevolmente di pi\u00f9, in confronto alla \"claymation\", dagli studi d'animazione. Tuttavia, nel 1921, la \"claymation\" apparve in un film chiamato \"Modeling\", un film dei Fleischer Brothers Studio appartenente alla serie \"Out of the Inkwell\".\nIl pioniere della \"claymation\" \u00e8 stato un tempo l'animatore Joan Gratz, nei suoi film nominati all'Oscar dal titolo \"The Creation\" (1980) e \"Mona Lisa Descending a Staircase\" (1992).\nNel 1972, al Cineplast Film Studio a Monaco di Baviera, in Germania, Andr\u00e9 Roche ha creato una serie di film per i bambini tedeschi non udenti chiamata \"Kili-Kla-Klawitter\" per il Secondo Canale della TV Tedesca, e un'altra serie per l'educazione stradale, \"Herr Daniel pa\u00dft auf\" (\"Il signor Daniel fa attenzione\").\nUna variante della \"claymation\" \u00e8 stata sviluppata da Craig Bartlett per una serie di cortometraggi (fatti anche in seguito negli anni '80 e '90), in cui non solo usava l'argilla ma talvolta costruiva immagini su pi\u00f9 piani in modo da creare un effetto 3-D dal punto di vista della telecamera.\nAlcune delle opere d'animazione in \"claymation\" pi\u00f9 note includono una serie di corti della serie \"Gumby\" (creati da Art Clokey), numerosi cortometraggi vincitori di Oscar come \"Closed Mondays\" (\"Chiuso il luned\u00ec\" di Will Vinton e Bob Gardiner, 1974), \"The Sand Castle\" (\"Il castello di sabbia\", 1977), \"Interviste Mai Viste\" (Aardman Animation, 1989) e tutti e quattro i corti di Wallace e Gromit, realizzati da Nick Park per la Aardman Animations. Alcune animazioni in \"claymation\" sono presenti anche online, su siti come Newgrounds. Inoltre molte delle offerte speciali di Rankin-Bass sono state animate in \"claymation\".\nOltre agli spot pubblicitari, la \"claymation\" \u00e8 stata utilizzata negli ultimi anni per serie per bambini come Pingu, Shaun - \"Vita da Pecora\" e \"Mio Mao\", nonch\u00e9 spettacoli per un pubblico adulto per il canale Adult Swim di Cartoon Network, tra cui \"Robot Chicken\" (che fa utilizzo, oltre alla \"claymation\", di \"action figures\" e pupazzi in \"stop motion\") e \"Moral Orel\". Molti giovani \"filmmaker\" indipendenti hanno utilizzato la \"claymation\" per sbarcare su internet."}
{"id": "701624", "revid": "44735", "url": "https://it.wikipedia.org/wiki?curid=701624", "title": "1+8+24 Live Theatre", "text": ""}
{"id": "701628", "revid": "767487", "url": "https://it.wikipedia.org/wiki?curid=701628", "title": "Il manto rosso", "text": "\"Il manto rosso (Under the Red Robe)\" \u00e8 un film del 1937 diretto da Victor Sj\u00f6str\u00f6m.\nPellicola statunitense d'avventura interpretata da Conrad Veidt, Annabella e Raymond Massey.\nIspirata ad un romanzo di Stanley J. Weyman e sceneggiata da Arthur Wimperis, venne diretta dallo svedese Sj\u00f6str\u00f6m che fu letteralmente costretto a dirigerlo nonostante il suo ritiro dal set cinematografico.\nIl romanzo aveva gi\u00e0 avuto nel 1923 un'altra versione cinematografica con lo stesso titolo, \"Under the Red Robe\", diretta da Alan Crosland.\nTrama.\nNella Francia all'epoca del regno di Luigi XIII, si narra la storia dell'avventuriero e spadaccino Gil de Berault, che viene salvato dal capestro dal cardinale Richelieu che gli affida un'importante missione per suo conto. Egli dovr\u00e0 snidare ed uccidere un nobile sospettato di parteggiare per la fazione antimonarchica degli Ugonotti.\nGil riuscir\u00e0 a trovare il nobile in un castello presidiato, e si introdurr\u00e0 travestendosi da sentinella ma una volta all'interno conoscer\u00e0 la sorella della sua vittima predestinata, Lady Margherita, della quale si innamorer\u00e0 perdutamente.\nGil salver\u00e0 la vita del nobiluomo, e si costituir\u00e0 ma verr\u00e0 graziato dallo stesso Richelieu che lo perdoner\u00e0 permettendogli di sposare la sua amata.\nProduzione.\nIl film fu prodotto dalla New World Pictures Ltd.\nDistribuzione.\nDistribuito dalla Twentieth Century Fox Film Corporation, usc\u00ec nel Regno Unito nel maggio 1937, presentato in prima a Londra. Negli Stati Uniti, usc\u00ec a New York il 31 maggio 1937."}
{"id": "701631", "revid": "124970665", "url": "https://it.wikipedia.org/wiki?curid=701631", "title": "Salvatore Frasca", "text": "Biografia.\nGiovanissimo si \u00e8 iscritto al Partito Socialista Italiano, ricoprendo diversi incarichi tra i quali quello di consigliere e assessore provinciale a Cosenza, nonch\u00e9 di Presidente della Camera di Commercio di Cosenza. Ha conseguito la laurea in Giurisprudenza all'Universit\u00e0 di Palermo.\nSocialista della corrente autonomista, \u00e8 stato Deputato per tre legislature (dal 1968 al 1979) e Senatore per due (dal 1983 al 1987 e poi dal 1992 al 1994). Come Deputato \u00e8 stato anche Presidente della Commissione Bicamerale Igiene e Sanit\u00e0. Nella IX Legislatura membro dell'Assemblea Parlamentare del Consiglio d'Europa.\nHa svolto anche il ruolo di presidente della Cassa Marittima Meridionale, di Sottosegretario al Ministero di Grazia e Giustizia nel governo Craxi II, di Segretario Regionale del PSI calabrese, membro del Comitato Centrale del PSI e di Sindaco per pi\u00f9 di 10 anni del suo comune di origine: Cassano allo Ionio.\n\u00c8 stato anche pi\u00f9 volte membro della Commissione Parlamentare Antimafia."}
{"id": "701633", "revid": "884630", "url": "https://it.wikipedia.org/wiki?curid=701633", "title": "Ni\u017enij Novgorod", "text": "Ni\u017enij Novgorod (, pronuncia: , ) \u00e8 una citt\u00e0 della Russia europea centrale, capoluogo dell'omonima oblast' e del circondario federale del Volga.\nHa una popolazione di abitanti nel censimento del 2018.\nLa citt\u00e0 \u00e8 stata fondata presumibilmente il 4 febbraio 1221 dal principe Jurij II di Vladimir. Nel 1612 Kuz'ma Minin e il principe Dmitrij Po\u017earskij organizzarono un grande esercito per la liberazione di Mosca dai Polacchi. Nel 1817 Ni\u017enij Novgorod \u00e8 diventato un grande centro commerciale dell'Impero russo. Dal 1932 al 1991 ha avuto il nome di Gor'kij in omaggio al celebre scrittore Maksim Gor'kij, che vi nacque nel 1868. Durante il periodo sovietico, la citt\u00e0 divenne un importante centro industriale. Nella citt\u00e0 fu costruita la Fabbrica Automobili di Gor'kij.\nDurante la seconda guerra mondiale Gor'kij fu il pi\u00f9 grande fornitore di materiale militare al fronte. A causa di ci\u00f2, la Luftwaffe ha costantemente bombardato la citt\u00e0 dall'aria. Una gran parte delle bombe dei tedeschi fu lanciata contro la fabbrica di automobili di Gor'kij. La maggior parte degli edifici \u00e8 stata completamente distrutta. I residenti della citt\u00e0 hanno ricostruito la fabbrica dopo 100 giorni.\nDopo la guerra, dal 1959 fino al 1991, fu una citt\u00e0 chiusa, nella quale venne esiliato, tra gli altri, il fisico Andrej Dmitrievi\u010d Sacharov. Nel 1985 ha aperto una rete la Metropolitana. Dopo la dissoluzione dell'Unione Sovietica nel 1991, la citt\u00e0 \u00e8 stata rinominata Ni\u017enij Novgorod. Nel 2016 Vladimir Putin ha aperto una nuova fabbrica nel settore della difesa, in onore del 70\u00ba anniversario della vittoria.\nLa citt\u00e0 \u00e8 un centro politico, economico, scientifico e culturale della Russia. \u00c8 il pi\u00f9 grande centro di trasporto e il centro amministrativo del Distretto Federale del Volga e uno dei corsi principali del turismo fluviale in Russia. Nel centro della citt\u00e0 ci sono universit\u00e0, chiese, musei e teatri. Nel centro turistico della citt\u00e0 si trova il Cremlino, la Piazza di Minin e Po\u017earskij, la via Bol'\u0161aja Pokrovskaja, la via Ro\u017edestvenskaja, il Monumento a Minin e Po\u017earskij e molto altro ancora. Il Cremlino \u00e8 il centro principale della citt\u00e0. Sul suo territorio si concentrano le principali autorit\u00e0 comunali e il Distretto Federale del Volga.\nStoria.\nSede medievale di principi.\nSul luogo del futuro Cremlino in pietra, venne fondata una piccola fortezza in legno nel 1221 dal Granduca Jurij II di Vladimir. Situata alla confluenza dei due principali fiumi del suo principato, il Volga e l'Oka, venne denominata Ni\u017enij Novgorod. Il nome letteralmente significa \"Novgorod (citt\u00e0 nuova) Inferiore\", per distinguerla dalla pi\u00f9 antica Velikij Novgorod (Novgorod la Grande). La sua esistenza autonoma era continuamente minacciata dagli attacchi dei Mordvini. L'attacco pi\u00f9 pericoloso condotto da In\u00e4zor Purgaz da Arzamas nel gennaio 1229 venne respinto, ma dopo la morte di Jurij II, nella battaglia del fiume Sit il 4 marzo 1238, i Mongoli occuparono la fortezza, ed i resti del piccolo insediamento di Ni\u017enij Novgorod si arresero senza resistenza, per conservare quanto costruito dopo l'attacco di Purgaz di otto anni prima. Divenuta una delle principali roccaforti per il controllo dei confini, la fortezza di Ni\u017enij Novgorod sfruttava l'avvallamento naturale formato dai due fiumi.\nInsieme a Mosca e Tver', Ni\u017enij Novgorod fu tra le citt\u00e0 di nuova fondazione che sfuggirono alle devastazioni causate dall'invasione dei Mongoli, a causa della loro scarsa importanza. Queste poi si svilupparono in grandi centri di vita politica dello Stato russo vassallo, nel periodo del \"giogo tartaro\". Con l'approvazione del Khan mongolo, Ni\u017enij Novgorod venne assorbita dal principato di Vladimir-Suzdal' nel 1264. Dopo 86 anni la sua importanza crebbe ulteriormente quando la sede del potente principato di Suzdal' venne qui spostata da Gorodec, nel 1350. Il granduca Dmitrij Konstantinovi\u010d (1323-1383) aveva intenzione di fare della sua capitale una degna rivale di Mosca: costru\u00ec una cittadella in pietra e diverse chiese, e fu inoltre protettore degli storici. Il pi\u00f9 antico manoscritto ancora esistente della \"Cronaca degli anni passati\", il Codice Laurenziano, venne scritto per lui dal monaco Laurenzio nel 1377.\nNel 1392 fu incorporata nel Granducato di Mosca; durante il periodo dell'Impero russo fu capoluogo del Governatorato di Ni\u017enij Novgorod.\nLa pi\u00f9 solida fortezza del Granducato di Mosca.\nDopo l'inglobamento della citt\u00e0 nel Granducato di Mosca (1392), i principi locali assunsero il nome di \u0160ujskij e s'insediarono a Mosca, dove tennero una corte di spicco e in breve tempo videro salire sul trono Basilio IV. Dopo essere stata data alle fiamme dal potente capo tataro di Crimea Edigu nel 1408, Ni\u017enij fu riedificata e difesa innanzi tutto dai moscoviti come una fondamentale roccaforte nelle loro guerre contro il Khanato di Kazan'. L'enorme \"kreml'\" (cittadella fortificata) in mattoni rossi, una delle cittadelle pi\u00f9 solide e meglio conservate della Russia, fu edificato nel 1508\u20131511 sotto la supervisione di Pietro Francesco l'Italiano. La fortezza fu resistente abbastanza da reggere all'assedio dei Tatari nel 1520 e nel 1536.Nel 1612, la cosiddetta \"milizia nazionale\", organizzata da un mercante locale, Kuz'ma Minin, e comandata dal Knjaz Dmitrij Michajlovi\u010d Po\u017earskij espulse le truppe polacche da Mosca, mettendo cos\u00ec fine al \"Periodo dei torbidi\" e stabilendo il potere della dinastia dei Romanov. La piazza pi\u00f9 importante prima del \"kremlin\" \u00e8 intitolata a Minin e Po\u017earskij, sebbene questa sia localmente ricordata come \"Piazza Minin\". Le spoglie di Minin sono sepolte nella cittadella.\nNel corso del secolo successivo (Il XVIII secolo) la citt\u00e0 prosper\u00f2 commercialmente e fu scelta dagli Stroganov (la famiglia pi\u00f9 ricca della Russia) come base per le loro operazioni. Un particolare stile architettonico e di pittura delle icone, conosciuto come Stile Stroganov, si svilupp\u00f2 qui tra la fine del XIX e il XX secolo.\nL'emblema cittadino di Ni\u017enij Novgorod nel 1981 raffigura una cerva rossa con corna e zoccoli di color nero su campo bianco. Nel 1992 rimase all'incirca lo stesso, ma lo scudo viene adornato con foglie di quercia dorate legato con un nastro con i colori nazionali della bandiera russa.\nGrande centro commerciale.\nNel 1817, la fiera di Makariev, una delle pi\u00f9 vivaci del mondo, fu trasferita a Ni\u017enij Novgorod e inizi\u00f2 ad attrarre milioni di visitatori ogni anno. Verso la met\u00e0 del XIX secolo, la citt\u00e0 fu scelta stabilmente come capitale commerciale dell'Impero russo. Il primo ricevitore radio al mondo dell'ingegnere Aleksandr Popov e la prima torre di copertura iperboloide al mondo e rivestimento a traliccio dell'ingegnere Vladimir \u0160uchov furono presentati all'esposizione tutta russa di Ni\u017enij Novgorod del 1896. Secondo le statistiche ufficiali della Russia imperiale, la popolazione di Ni\u017enij Novgorod al 14 gennaio 1913 ammontava a 97.000 abitanti. \nIl 2 agosto 1862 fu inaugurata la stazione ferroviaria di Moskovskij. Questa divenne il punto finale della ferrovia Mosca - Ni\u017enij Novgorod. Consisteva di tre edifici a due piani collegati da passaggi alla lobby nel centro, sale d'attesa, posta, telegrafo, buffet e ristoranti. Sulla torre centrale fu installato un orologio. All'interno dell'edificio le pareti erano decorate con pannelli a mosaico raffiguranti temi eroici. \nLe pi\u00f9 grandi imprese industriali erano le opere in ferro di Sormovo che erano collegate dalla ferrovia della compagnia alla stazione ferroviaria di Mosca nella zona bassa della citt\u00e0. La stazione privata della compagnia ferroviaria da Mosca a Kazan si trovava invece nella zona superiore. Altre industrie si sono gradualmente sviluppate, rendendo Ni\u017enij Novgorod, all'inizio del XX secolo, anche un importante centro industriale. Henry Ford ha aiutato a costruire un grande impianto di camion e trattori (GAZ) alla fine degli anni '20, inviando ingegneri e meccanici, compreso il futuro capo del lavoro Walter Reuther.\nEra sovietica.\nNon ci furono ponti permanenti sul Volga o sull'Oka prima della Rivoluzione d'Ottobre del 1917. Durante la fiera furono costruiti ponti temporanei. Il primo ponte sul Volga fu avviato dalla compagnia ferroviaria Mosca-Kazan nel 1914, ma termin\u00f2 solo in epoca sovietica quando la ferrovia per Kotel'ni\u010d fu aperta per il servizio nel 1927.\nMaksim Gor'kij nacque a Ni\u017enij Novgorod nel 1868 come Aleksej Maksimovi\u010d Pe\u0161kov. Nei suoi romanzi descrisse la triste vita del proletariato cittadino. Quando torn\u00f2 in Unione Sovietica nel 1932 su invito di Iosif Stalin, la citt\u00e0 fu ribattezzata Gor'kij. La citt\u00e0 port\u00f2 il nome di Gor'kij fino al 1990. La sua casa d'infanzia \u00e8 conservata come un museo, noto come la Casa dei Ka\u0161irin, dal nome del nonno di Aleksej che possedeva il posto.\nDurante la seconda guerra mondiale, dal 1941 al 1943, Gor'kij fu sottoposta a raid aerei e bombardamenti dalla Germania nazista. I tedeschi cercarono di distruggere l'industria cittadina in quanto principale fornitore di equipaggiamento militare sul fronte. Questi attacchi rimangono i pi\u00f9 potenti di tutta la seconda guerra mondiale nella parte posteriore dell'Unione Sovietica.\nDurante gran parte dell'era sovietica, la citt\u00e0 fu chiusa agli stranieri per salvaguardare la sicurezza della ricerca militare e degli impianti di produzione sovietici, anche se era un punto di sosta popolare per i turisti sovietici che viaggiavano su e gi\u00f9 per il Volga in barche turistiche. Insolitamente per una citt\u00e0 sovietica di queste dimensioni, anche le mappe stradali non furono disponibili per la vendita fino alla met\u00e0 degli anni '70. M\u00e1ty\u00e1s R\u00e1kosi, leader comunista d'Ungheria, mor\u00ec nella citt\u00e0 nel 1971. Il fisico e premio Nobel Andrej Sacharov fu qui esiliato nel 1980-1986 per limitare i suoi contatti con gli stranieri. Nel 1970, con il decreto del Presidium del Soviet supremo dell'URSS, la citt\u00e0 fu insignita dell'Ordine di Lenin. Il 20 novembre 1985 nella citt\u00e0 \u00e8 stata aperta la prima sezione della metropolitana. \nLa fine dello stato \"chiuso\" della citt\u00e0 ha accompagnato la reintegrazione del nome originale della citt\u00e0 nel 1990.\nGeografia fisica.\nSituata alla confluenza del fiume Oka nel Volga, \u00e8 la quinta citt\u00e0 pi\u00f9 popolata della Russia, con 1.255.159 abitanti. Sorge lungo il tracciato della Ferrovia Transiberiana, a met\u00e0 strada fra le citt\u00e0 di Mosca e Kazan'.\nIl territorio dell'Oblast' si estende per 74.800\u00a0km\u00b2, e conta 3.687.300 abitanti (secondo una stima del 1999).\nEconomia.\nNi\u017enij Novgorod \u00e8 sede della fabbrica automobilistica GAZ (\"Fabbrica Automobili di Gor'kij\", \u0413\u043e\u0440\u044c\u043a\u043e\u0432\u0441\u043a\u0438\u0439 \u0410\u0432\u0442\u043e\u043c\u043e\u0431\u0438\u043b\u044c\u043d\u044b\u0439 \u0417\u0430\u0432\u043e\u0434 \"Gor'kovskij Avtomobilnyj Zavod\"), fondata nel 1929 con l'aiuto della Ford e nota anche per la produzione dei primi fuoristrada russi. Nel porto fluviale cittadino sono presenti anche dei cantieri navali, produttori, tra l'altro, dei sommergibili di Classe Priz (DSRV). Dal 1993 l'organizzazione no-profit statunitense avventista 3ABN Three Angels Broadcasting Network ha anche costruito un grande centro di produzione di televisione satellitare 24 ore al giorno, e la relativa radio annessa, a Ni\u017enij Novgorod.\nTecnologia dell'informazione.\nNi\u017enij Novgorod \u00e8 uno dei centri dell'industria IT in Russia. Si colloca tra le principali citt\u00e0 russe in termini di quantit\u00e0 di fornitori di R&amp;S software. Intel possiede un grande centro operante in questo settore, con oltre 500 ingegneri e un'importante banca dati. A Ni\u017enij Novgorod ci sono anche alcuni sviluppatori di software di outsourcing offshore, tra cui Bell Integrator, Itseez, Tecom, Luximax Systems Ltd., MERA, RealEast Networks, Auriga, SoftDrom e Teleca, e molte altre piccole aziende specializzate nella fornitura di servizi ai fornitori di telecomunicazioni.\nCi sono 25 istituzioni scientifiche di ricerca e sviluppo incentrate su telecomunicazioni, tecnologia radio, fisica teorica e applicata e 33 istituti di istruzione superiore, tra cui l'Universit\u00e0 Loba\u010devskij, l'Universit\u00e0 tecnica statale, l'Universit\u00e0 medica del Volga e l'Istituto di tecnologie dell'informazione di Ni\u017enij Novgorod, che si concentra su tecnologie dell'informazione, sviluppo di software, amministrazione di sistemi, telecomunicazioni, reti cellulari, tecnologie Internet e gestione IT.\nNi\u017enij Novgorod \u00e8 stata anche scelta come una delle quattro sedi per la costruzione di un parco tecnologico orientato all'IT - una zona speciale che ha un'infrastruttura consolidata e gode di una politica fiscale e doganale favorevole.\nIndustria metalmeccanica.\nL'ingegneria \u00e8 l'industria leader nell'economia di Ni\u017enij Novgorod, con i trasporti - l'industria automobilistica, la costruzione navale, i motori diesel, la produzione di aeromobili e le macchine utensili - predominante; l'industria automobilistica \u00e8 il settore principale (50%).\nTra i pi\u00f9 grandi impianti si includono:\nInfrastrutture e trasporti.\nTrasporto pubblico locale.\nI trasporti pubblici all'interno della citt\u00e0 sono forniti da tranviaria, taxi, autobus e filobus. I treni elettrici e diesel dei pendolari corrono verso la periferia in diverse direzioni.\nMetropolitana.\nIl sistema di trasporto rapido sotterraneo della metropolitana di Ni\u017enij Novgorod \u00e8 stato aperto nel 1985; ora ha due linee con 15 stazioni, collega tutti e cinque i terminal ferroviari e trasporta ogni giorno 102.000 passeggeri.\nServizio ferroviario suburbano.\nIl servizio ferroviario suburbano di Ni\u017enij Novgorod \u00e8 una rete di trasporto servizio ferroviario suburbano. Insieme alla metropolitana forma un sistema di trasporto ferroviario urbano della citt\u00e0. Ha 3 linee - \"Sormovskaja, Sormovskaja-2\" e \"Priokskaja\". \u00c8 stato fondato il 24 giugno 2013 sulla base della Ferrovia di Gorkij, come aggiunta alla metropolitana.\nTrasporto aereo.\nLa citt\u00e0 \u00e8 servita dall'Aeroporto di Ni\u017enij Novgorod-Strighino, che ha voli diretti per le principali citt\u00e0 russe, Europa e Medio Oriente. La base aerea di Sormovo era un'importante base aerea per il trasporto aereo e la base aerea di Pravdinsk era una base di aerei intercettatori durante la Guerra Fredda. Ogni giorno S7 Airlines e UTair Aviation arrivano negli aeroporti di Mosca Domodedovo e Vnukovo.\nNon \u00e8 noto quando \u00e8 stato costruito il primo aeroporto di Ni\u017enij Novgorod, ma la sua posizione era a 0,5\u00a0km (0 miglia) a nord rispetto al punto in cui si trova oggi il centro commerciale \"Mosca\". Questo aeroporto era chiamato Aeroporto di Ni\u017enij Novgorod. Nel 2011 HC Airports of Regions ha vinto la sua offerta sul progetto di investimento nell'aeroporto internazionale di Ni\u017enij Novgorod. Nel 2012 sono stati effettuati alcuni lavori di ristrutturazione per sfruttare in modo pi\u00f9 efficiente la struttura esistente mentre la nuova \u00e8 in costruzione.\nA giugno 2014 \u00e8 iniziata la costruzione del nuovo terminal. Dovrebbe essere aperto entro dicembre 2015 ed essere in grado di gestire circa 300 passeggeri all'ora. Il secondo terminal sar\u00e0 costruito dopo la Campionato mondiale di calcio 2018, ospitato tra gli altri da Ni\u017enij Novgorod, e la suddetta stazione ferroviaria dovrebbe essere costruita anche in quel periodo. Il nuovo terminal \u00e8 stato inaugurato il 29 dicembre 2015 quando il primo volo, da Mosca, \u00e8 stato diretto l\u00ec.\nFunivia aerea.\nNel 2012 \u00e8 stata lanciata la funivia che collega Nizhny Novgorod e Bor. La lunghezza della funivia \u00e8 di 3,5\u00a0km. Ha la pi\u00f9 grande portata non supportata in Europa sopra la superficie dell'acqua \u00e8 di 861 metri. Lo scopo principale \u00e8 quello di fornire un tipo alternativo di trasporto passeggeri oltre a taxi fluviali, treni elettrici e autobus. La funivia \u00e8 diventata anche una popolare attrazione turistica, grazie alle viste panoramiche dalle cabine. Non lontano dalla stazione di Ni\u017eegorodskaja ci sono la Moschea della Cattedrale di Ni\u017enij Novgorod e il Monastero dell'Ascensione Pe\u010derskij. A 100 metri dalla stazione di Borskaja si trova il parco della ricostruzione storica della Pax Romana, che rappresenta un'immagine collettiva di un sito della frontiera romana a cavallo tra I e II secolo d.C., con un accampamento militare e una piccola citt\u00e0 che si svilupp\u00f2 dal villaggio Marktant al campo. 31 luglio 2014 sulla funivia c'\u00e8 stato un incidente. Il fulmine ha colpito un supporto metallico vicino allo stand in cui si trovavano le persone. In questo momento ci fu un temporale pesante e la funivia fu fermata. Tuttavia, le persone erano gi\u00e0 nelle cabine.\nCultura e turismo.\nLa citt\u00e0 \u00e8 un importante centro culturale, dotato di numerosi edifici storici e monumenti. Tra i maggiori luoghi d'interesse architettonico c'\u00e8 il Cremlino di Ni\u017enij Novgorod con le sue 13 torri, cuore storico della citt\u00e0, al cui interno si trovano i seguenti monumenti:\nLa citt\u00e0 \u00e8 ricca di edifici religiosi di rilevanza storica ed architettonica:\nAltri luoghi d'interesse storico sono:\nSport.\nCalcio.\nLa squadra principale della citt\u00e0 \u00e8 il .\nHockey su ghiaccio.\nLa squadra del Torpedo Ni\u017enij Novgorod milita nel massimo campionato russo, la Kontinental Hockey League. Nel corso della sua storia, la squadra ha vinto per due volte (nel 2003 e nel 2007) la VHL.\nBasket.\nLa squadra principale della citt\u00e0 \u00e8 il Basketbol'nyj klub Ni\u017enij Novgorod. Milita in VTB United League."}
{"id": "701637", "revid": "64685", "url": "https://it.wikipedia.org/wiki?curid=701637", "title": "Numero decimale illimitato periodico", "text": ""}
{"id": "701641", "revid": "4506", "url": "https://it.wikipedia.org/wiki?curid=701641", "title": "Marezzane", "text": ""}
{"id": "701642", "revid": "709565", "url": "https://it.wikipedia.org/wiki?curid=701642", "title": "Uomo calvo", "text": ""}
{"id": "701646", "revid": "113757", "url": "https://it.wikipedia.org/wiki?curid=701646", "title": "Sermo provincialis", "text": ""}
{"id": "701653", "revid": "287204", "url": "https://it.wikipedia.org/wiki?curid=701653", "title": "Ilario Bandini", "text": "Biografia.\nIlario Bandini nasce da Sante e Dora Fabbroni in Bandini agricoltori a Villa Rovere, frazione di Forl\u00ec, il 18 aprile 1911. Finite le scuole elementari inizia a lavorare come meccanico e tornitore in un'officina forlivese. A venticinque anni parte per l'Eritrea, colonia italiana, dove mette a frutto l'esperienza accumulata riparando camion e facendo trasporti egli stesso da Decamer\u00e8 ad Asmara.\nTornato in Italia nel 1939, con i profitti risparmiati, apre nel centro di Forl\u00ec un'autorimessa affiancata da un'attivit\u00e0 di noleggio di autovetture con e senza autista.\nLe prime gare.\nNello stesso 1939 inizia a gareggiare come motociclista partecipando al circuito di Faenza, al circuito di Lugo di Romagna e alla corsa di Imola. Nel 1940 partecipa alla sua prima Mille Miglia con una Fiat Balilla Coppa d'oro. Durante la seconda guerra mondiale, per far fronte alla carenza di combustibile per uso civile, dota le sue auto di impianti a gasogeno. Nel 1946, rimontando la Fiat 1100, che aveva tagliato e nascosto alle requisizioni tedesche, modifica il telaio e lo schema sospensivo. La carrozzeria in alluminio \u00e8 opera del torinese Rocco Motto; nasce cos\u00ec la prima automobile Bandini.\nNel 1947 partecipa al circuito di Asti al volante di una Cisitalia D46 ed \u00e8 secondo di categoria nella Predappio-Rocca delle Caminate con la 1100 sport.\nDopo aver realizzato una seconda \"Bandini 1100\" partecipa alla Mille Miglia del 1949 con una nuova \"Bandini 1100\" con carrozzeria siluro e parafanghini tipo moto. il motore \u00e8 sempre un Fiat elaborato e modificato nella distribuzione (doppio albero a cammes in testa) DOHC di derivazione Alfa Romeo.\nSeguono altre gare come il circuito di Senigallia, Ferrara, Modena, Bari, Pescara e il giro dell'Umbria dove assapora il gusto della prima vittoria di classe.\nIn America.\nAgli inizi degli anni cinquanta, mentre in Italia Ilario Bandini diventa concessionario Alfa Romeo e poi Lancia le prime Bandini arrivano negli Stati Uniti d'America dove in mano ai piloti Dick Gent e Bob Said iniziano i primi successi e sono apprezzate le doti di leggerezza e stabilit\u00e0 dei telai brevettati in tubi in acciaio speciale a sezione ellittica.\nL'importatore italoamericano Tony Pompeo pens\u00f2 che quei telai, gi\u00e0 vincenti con motori Fiat e Siata nella categoria fino a 1100 e fino a 1500 potessero risultare ancora pi\u00f9 competitivi nella categoria fino a 750\u00a0cm\u00b3 equipaggiati di motori Crosley.\nIlario li modifica nella lubrificazione, nella cilindrata, nella distribuzione, nei cinematismi e li installa su telai di soli 18\u00a0kg di peso a cui sono applicate le carrozzerie di Motto che aveva compreso bene lo stile Bandini. Entrambi \"cultori\" dell'essenzialit\u00e0 e della praticit\u00e0 senza rinunciare per\u00f2 alle sinuosit\u00e0 delle forme e al rispetto dei regolamenti. Nacque cos\u00ec la \"Bandini 750 sport siluro\".\nQueste vetture dotate di fari a scomparsa possono correre nella categoria sport o corsa semplicemente togliendo i parafanghini tipo moto.\nLe esportazioni aumentano, le Bandini guadagnano il rispetto e il successo nelle corse oltreoceano e con esso copertine e servizi sui giornali specializzati, due Bandini vengono esposte a Chicago nel 1952, una 750 sport siluro viene esposta nel 1953 al Madison Square Garden di New York, mentre Hassan con Clark partecipano alla 12 ore di Sebring (prima prova del campionato mondiale sport) dopo essere arrivato terzo alla sei ore di Vero Beach, primo a Sowega (Georgia) e secondo (recuperando il tempo perso per una foratura) a Bryanfan.\nLa produzione.\nLe Bandini vengono pensate in un angolo del garage e costruite nell'altro avvalendosi della collaborazione di una decina di persone di fiducia e del fratello Aurelio; ma \u00e8 lo stesso Ilario a curarne ogni aspetto, dalla definizione all'ultimo dettaglio, dal disegno alla realizzazione al collaudo in strada, in pista o al banco prova.\nDal 1953 anche le carrozzerie vengono prodotte autonomamente mentre i motori Crosley subiscono una radicale trasformazione adottando una nuova testata DOHC con trasmissione del moto a ingranaggi. I carburatori Weber sostituiscono adesso i Dell'Orto. Bielle, pistoni, albero motore, coppa dell'olio; del Crosley resta ormai solo l'ottimo basamento in alluminio a cinque supporti di banco.\nNonostante gli impegni, \u00e8 Bandini stesso che coglie le prime soddisfazioni in gare in circuito (Chieti, Senigallia, Bari) e la prima vittoria della 750 alla corsa in salita Bologna-Raticosa del 1952.\nNel 1953 il regolamento italiano impone che i parafanghi siano integrati con la carrozzeria, la Bandini si adegua e Ilario partecipa alla Mille Miglia (prova valida per il mondiale sport, come Sebring), si ritira a Forl\u00ec mentre \u00e8 sempre nei primi tre a Salerno, Ascoli Piceno, Teramo, Macerata, Senigallia, Circuito di Montenero (Livorno) e sulla salita della Consuma (Firenze); sar\u00e0 quarto a fine anno nel campionato italiano sport 750 c.c.\nAlla Mille Miglia va meglio a Bondi che finisce ottenendo un ottimo nono posto di categoria su 69 partenti. Altri equipaggi parteciperanno fino all'edizione del 1957 (Zanini-Vitali, Tinazzo-Sintoni, Falli-Pacitti, Camisotti-Sintoni e Garavini) per un totale di 13 partecipazioni. In particolare nella terz'ulitma edizione l'equipaggio Rusconi-Sintoni si ritirer\u00e0 per un incendio dopo il rifornimento di Firenze; avevano raggiunto Roma con l'ottimo tempo di 7h:35':30\" pi\u00f9 di un'ora in meno del tempo di due anni prima.\nFormula 3 e SCCA.\nNel 1954 alla produzione della sport siluro (biposto) si affianca quella della \"formula 3\" (monoposto) che alle peculiarit\u00e0 delle vetture Bandini associa un motore potenziato fino a 73 h.p. a 9000 giri e, per abbassare il baricentro, Ilario rovescia il differenziale e lo unisce ad una scatola di rinvio che accoglie l'albero di trasmissione;\npi\u00f9 tardi (1957) sar\u00e0 dotata di freni a disco sulle quattro ruote. Con questa vettura, Bandini giunse secondo al circuito di Forl\u00ec valido per il campionato italiano.\nAlla stessa gara partecipa anche nella categoria sport, (con la biposto) ma \u00e8 costretto al ritiro quando occupa la terza posizione. Vince per\u00f2 la Consuma, ed \u00e8 terzo alla salita Compiano Vetto d'Enza. Insieme alle corse, allo sviluppo e alla produzione e al lavoro di autorimessa e concessionaria, Ilario fonda il \"Gruppo sportivo Bandini\".\nIn America intanto, nel campionato SCCA (Sports Car Club of America), James Riley, Jim Pauley autore di una rimonta dal 24\u00ba al 3\u00ba posto a Bridgehampton), Sheldon Morril, Henry Rudkin (quattro primi e tre secondi posti in sette gare, vicecampione statunitense HM nel '54) continuano a calcare costantemente i gradini del podio nella classe FM e HM in gare nazionali e internazionali\nsu circuiti e su strada: 50 miglia di MacDill (Florida), 100 Miglia di Offutt, Thompson, Watkins Glen International, Bridgehampton (New York), Milwaukee, Wilmont, Cumberland (Maryland), Elkhart Lake, FairChild Park, 12 ore di Sebring e molte altre.\nNel 1955 Dave Michaels con la sua Bandini-Offy 1625\u00a0cm\u00b3 nella classe EM (fino a 2000\u00a0cm\u00b3) vince a WatckinsGlen combattendo ad armi pari con Ferrari Monza, Maserati, Cunningam, e Ferrari Mondial di maggiore cilindrata; secondo a Thompson (per 2/10\") fa registrare il record della pista che rimarr\u00e0 imbattuto per oltre un anno e mezzo. Nella categoria H-M fino a 750\u00a0cm\u00b3 Dolph Vilardi vince il\ncampionato statunitense totalizzando 6000 punti battendo concorrenti che pilotavano, Crosley special, Renault, Giaur, Panhard, Siata, Nardi ed altre special.\nL'anno successivo vede ancora le vittorie di Rudkin a Berverly, di Yares a Watkins Glen, di Michaels a Thompson (FM e assoluto) a Bryanfan di Bob Major e di Tom O'Brien che con motore Alfaromeo (di cui diverr\u00e0 pilota ufficiale), vinse la classe 2000\u00a0cm\u00b3.\nNello stesso periodo, una 750 sport siluro viene dotato da David Uihlein di motore MG 1250\u00a0cm\u00b3, ottenendo in una stagione: due vittorie, due secondi posti un quarto e un solo ritiro.\nNel 1957 la Bandini si migliora monopolizzando la categoria con Melvin Sachs 3600 p.ti campione SCCA HM, piazzando secondo Rudkin (che per questa stagione ha montato motore Saab) 3200 p.ti, sesto Gordon Wright 1800 p.ti, settimo George Tipsword 1400 p.ti e decimo Jack Connoly 1000 punti. La popolarit\u00e0 \u00e8 tale che perfino un pluripremiato \"autore emerito\" come William F. Nolan, scrittore e sceneggiatore, sceglie una Bandini siluro come fulcro per la sua novella \"Across the old man and into Bandini\".\nIn Italia.\nIn Italia, Ilario prepara un telaio che accolga un motore Maserati e una formula tre con motore Osca, che testimoniano la rete di ottimi rapporti commerciali. Mentre un telaio con meccanica Bandini viene \"vestito\" da una carrozzeria Zagato e una vettura viene approntata per Alex Raymond, disegnatore del celeberrimo Flash Gordon.\nLa \"Bandini GT\", Berlinetta Zagato del 1955 vincer\u00e0 il concorso d'eleganza di Rimini nel 1957, prima di volare anch'essa in America. Correr\u00e0 a Sebring e a Daytona nel 1960 (Paul Richardson, scuderia Racemaster).\nA Predappio Bandini su Bandini ottiene la vittoria assoluta nel 1955 e nel 1956; anno in cui \u00e8 terzo assoluto (primo di classe alla Bologna-S.Luca, terzo alla Consuma, primo alla Compiano Vetto d'Enza e primo al Campionato tra Automobil Club della regione Emilia-Romagna (aeroautodromo di Modena).\nLa \"saponetta\".\nNel 1957, debutta l'aggiornamento della 750 sport: la nuova \"Bandini 750 sport internazionale \"saponetta\"\". La concezione strutturale e i principi ispiratori sono i medesimi della vettura che ha dato cos\u00ec tante soddisfazioni. Cambiano le dimensioni (carreggiate, altezze da terra..) viene modificata la sospensione posteriore e il motore riceve un'ulteriore evoluzione (cambia particolarmente la testata, ridotta in dimensioni e migliorata in prestazioni) la carrozzeria, ancora Bandini, ha le dolci linee di una saponetta: appunto il nome con cui viene identificata.\nIn seguito, la stessa vettura ospiter\u00e0 motori prima 850 c.c. con distribuzione mista a catena e ingranaggi e una diversa pompa dell'olio (il cui progetto risale al 1955) e poi sar\u00e0 laboratorio per il motore 1000 c.c., nato sulla base dell'850.\nMentre un esemplare partecipa alla Mille Miglia con Garavini e un altro con Camisotti-Sintoni, Ilario Bandini vince la Bologna-S.Luca e giunge settimo alla gara inaugurale dell'autodromo di Vallelunga. Un'altra saponetta corse con Massimo Bondi alla Trento-Bondone.\nNel '58 la \"saponetta\" vince a Predappio-Rocca delle camminate (secondo Achille Galassi su Bandini), Compiano Vetto d'Enza, bissa il successo del '56 all'aerodromo di Modena. Mentre anche negli states le saponetta cominciano a vincere con James Eichenlaub primo a Cumberland e a Toronto, secondo a Thompson, terzo in Virginia e a WatckinsGlen (New York), e le vittorie di Gene Parsons a Miami (Florida) e nella Congressional Cup (Washington); a fine anno saranno entrambi secondi nella classifica assoluta statunitense con quest'ultimo che dopo aver guidato la classifica fino a met\u00e0 settembre vede sfuggirgli di mano il titolo a causa dell'impossibilit\u00e0 a partecipare alla gara a Watkins Glenn e fermato da un ritiro in Virginia.\nAltri piloti come Robert Samuelson e Jack Connolly si mettono in evidenza cogliendo ottimi risultati e gare avvincenti come quella di Galveston in cui Connolly, sul bagnato rimonta 22 posizioni in sei giri, fermato solo dalla rottura del serbatoio.\nIn questo periodo Bandini sperimenta anche un motore desmodromico e la distribuzione mista catena/ingranaggi.\nIl 1959.\nIl 1959 \u00e8 l'anno in cui Bandini oltre ad ottenere le vittorie alla Compiano Vetto d'Enza (terzo assoluto), Trapani-Monte Erice, Predappio-Rocca delle camminate, secondo alla Trento-Bondone, terzo a Vallelunga e quarto alla Coppa st. Ambreus (circuito pi\u00f9 anello alta velocit\u00e0 di Monza), debuttano a Cesenatico sia la Formula junior che il nuovo motore (il cui progetto \u00e8 datato 1955) di 850\u00a0cm\u00b3 sul primo prototipo di Bandini a motore posteriore. Nella stessa gara Edoardo Govoni coglie il terzo posto con il 750 e lo stesso piazzamento lo ottiene alla Coppa Shell a Vallelunga.\nLa F.junior deve, per regolamento, montare un motore 1100 c.c. di derivazione di serie. La \"Bandini f. junior\" ha il motore Fiat montato anteriormente inclinato sull'asse longitudinale di 15\u00ba, freni a tamburo e la scatola del differenziale usata per la formula tre \u00e8 stata ottimizzata al fine di rendere facile e veloce la sostituzione delle coppie di ingranaggi che determinano il rapporto finale. Fu immediatamente richiesta negli Stati Uniti, pochi mesi e uscir\u00e0 il tipo a sospensioni indipendenti che tuttavia non bast\u00f2 a colmare il divario con i telai inglesi che per primi spostarono il motore alle spalle del pilota. Si guadagna comunque, pubblicazioni su riviste specializzate, l'interesse di Juan Manuel Fangio, dell'importatore Biener che ne ordina subito cinque e la fiducia di piloti come Roger Ward e Neil Babbs jr impegnati in gare junior fino al 1964, ma \u00e8 anche l'auto che vede impegnati tra gli altri: Roger Penske pilota, team manager e industriale americano e Rodger Ward vincitore di due 500 Miglia di Indianapolis e iscritto nella Hall of Fame.\nL'importanza della nascita del motore 850\u00a0cm\u00b3 \u00e8 invece costituita dal fatto che questo ha anche il monoblocco-basamento in un unico pezzo Bandini; \u00e8 quindi il primo motore completamente Bandini e costituir\u00e0 la base per i successivi 1000: carburatori (orizzontali e verticali), iniezione e turbo con intercooler. In questi anni appaiono sempre negli States, Bandini equipaggiate con motori Mercury, Saab, Offenhauser, MG, Osca, Alfa Romeo e Cadillac in versione dragster di sei litri di cilindrata.\nIl successo.\nNel 1960 Ilario Bandini viene invitato a Daytona, dalla scuderia Racemaster impegnata nella celebre 500 miglia con la saponetta e la berlinetta Zagato; Luckens, Richardson e Callanan i piloti. Bandini viene celebrato dalla televisione (CBS) con tutti crismi di una vera e propria \"star\". Riceve dal Sindaco le chiavi della citt\u00e0 di Daytona. Accortosi che Ilario era stato fino a poco tempo prima impegnato nei suoi motori, lo stesso aggiunse alle formalit\u00e0 di rito: \"...sono felice di dare questo riconoscimento ad un uomo che oltre alla testa sa usare anche le mani!\".\nVisita la fabbrica Crosley a Cincinnati e riceve la proposta di trasferire l\u00ec la sua azienda. Ma Ilario dopo aver assistito alla vittoria di Henry Rudkin a LimeRock preferisce tornare nella \"sua\" Forl\u00ec.\nDal medesimo anno in Italia sono impegnate le Bandini 750-850-1000 (tutti motori Bandini DOHC) \"F. Junior\" e \"1000 a motore anteriore e posteriore\".\nQuesto \u00e8 il periodo di massima espansione della ditta Bandini.\nUn giornale dell'epoca riporta l'intenzione di pensare ad una vettura da formula uno, mentre trovano riscontro pratico la produzione di un prototipo di go-kart Bandini (con motore Parilla) e di un micro motorino che aveva la funzione di trasportare attrezzi e candele per fare un'assistenza rapida alle auto lungo il percorso di gara.\nLe gare e le auto degli anni '60.\nIlario alla soglia dei cinquant'anni continua a correre in circuiti conosciuti e in gare quali: Sassi-Superga, Aosta-Pila (secondo), Vergato-Cereglio e Cesenatico. A quest'ultima partecipano anche Guerrino Lelli (quinto con la 750) Teodoro Zeccoli (ritirato per rottura di un manicotto dell'acqua con la mille) e Edoardo Govoni (ritirato per rottura del differenziale mentre era a ridosso dei primi due, con la 850) Giorgio Cecchini arriva terzo a Vallelunga con la 850 e Alberto Canali \u00e8 terzo alla Salsomaggiore-Monte S. Antonio con la 1000 sport.\nMentre nel 1961 gli Stati Uniti plaudono la Bandini di Dave Lang (grazie a tre vittorie e un secondo posto che gli permettono di cogliere il terzo posto assoluto nella classe HM del campionato SCCA senza disputare le altre gare) che guida ancora le classifiche del campionato nazionale con venti punti di vantaggio sulle Osca inseguitrici, in Italia vengono abbandonati i motori di cilindrata inferiore al litro. Ilario partecipa con scarsa fortuna alla 4 h di Pescara (valida per il mondiale sport) insieme ad Alberto Canali, miglior sorte hanno Cecchini e Cesare Sangiorgi sesti classificati. Vince lui a Reggio Emilia \u00e8 settimo a Salsomaggiore Terme-S.Antonio, quinto a Vallelunga e secondo a Predappio dove vince Cecchini anch'egli su Bandini 1000.\nCecchini invece \u00e8 quarto a Salsomaggiore, costretto al ritiro per rottura della pompa della benzina quando era al comando ad Asiago e a Vallelunga dopo aver vinto la batteria, lo tradisce la frizione ad un giro dalla fine, \u00e8 quarto alla Parma-Poggio di Berceto sesto al trofeo Shell di Vallelunga, terzo alla Trento-Bondone.Partecipa anche al giro di Sicilia. Corrono nello stesso anno anche Canali e Lelli con le formula junior.\nNel 1962 la Scuderia Bandini si unisce con la scuderia Arcangeli e Ilario corre con la mille a motore posteriore vince a Chieti (terzo assoluto) si ripete alla coppa Gallenga (Roma) e alla VInci-S.Baronto (terzo canali nella Junior), vince anche a Predappio e a Reggio Emilia mentre \u00e8 quarto alla Bologna-Raticosa e a Vallelunga e giunge sesto alla Consuma. La Bandini di Giorgio Cechini prende la rivincita a Vallelunga (primo assoluto con giro pi\u00f9 veloce), terzo alla coppa di Asiago, secondo al trofeo settecolli (Vallelunga) e quinto alla Bologna-Raticosa.\nNel 1963 nasce la \"Bandini 1000 GT\" con carrozzeria Corna, subfornitore di Zagato. A Predappio, Lelli arriva terzo e Cecchini vince ancora con la 1000 sport mentre Ilario giunge quinto alla Consuma (prova del mondiale sport) e al Trofeo Shell (Vallelunga).\nIl 1964 \u00e8 l'anno del quattro per Ilario che termina in questa posizione la Predappio-Rocca delle Caminate (preceduto dalle Bandini di Cecchini e Benelli), stesso ordine anche alla Ascoli-Colle S. Marco. \u00c8 quarto alla Trento-Bondone (valevole per il campionato europeo della montagna) preceduto ancora da Benelli e alla Coppa Fagioli a Osimo (preceduto da Cecchini). Benelli \u00e8 terzo a Cuneo (Garessio-colle S.Bernardo), alla Coppa del cimino (Roma), secondo a Teramo e alla Bolzano-Mendola, mentre finisce nono a vallelunga e si ritira per rottura del cambio alla Targa Florio.\nAlla premiazione di fine anno del campionato sociale della scuderia intervengono personalmente Lorenzo Bandini (omonimo ma non parente) ed Enzo Ferrari (assai restio ad uscire da Modena) a testimoniare la simpatia e la stima del \"Drake\" per Ilario Bandini.\nNel 1965 una versione della \"1000 a motore posteriore\" (insolitamente gialla) vince con Benelli la salita di Predappio e la prima Castione Baratti (PR) corre poi con Paganelli la Trento-Bondone e la Cesana Sestriere. Cecchini con la mille motore anteriore invece chiude secondo a Predappio e si ritira al circuito del Mugello. Benelli invece, arriva quinto al trofeo Esso a Vallelunga (ottavo Ilario Bandini) si ritira alla Targa Florio, coglie un terzo posto alla Vergato Cereglio e soprattutto riporta una Bandini sul palcoscenico iridato cogliendo un lusinghiero quarto posto alla prova valida per il titolo mondiale sul circuito stradale del Mugello.\nNonostante una Bandini sia rimasta imbattuta dal 1961 al 1963 nella divisione sud/ovest del campionato SCCA, con motori maggiorati a 850\u00a0cm\u00b3 guidata da Hugh Grammer e T. Hotchkiss avesse vinto in quest'ultimo anno nella categoria F. Junior a Sebring, dalla met\u00e0 degli anni sessanta Ilario interrompe la produzione per gli Stati Uniti; la mancanza di adeguati finanziamenti, il cambiamento radicale dei regolamenti, crediti non riscuotibili, la concorrenza di grandi case costruttrici, misero in crisi molti costruttori italiani e Ilario per farne fronte si dedica esclusivamente alla produzione di alcuni prototipi destinati soprattutto a \"gentlemen driver\" italiani che corrono principalmente in salita sotto assistenza diretta. Non rinuncia tuttavia, al miglioramento continuo sotto l'aspetto tecnico tanto che nel 1966 nasce una nuova \"Bandini mille a motore posteriore\". Una barchetta con una nuova gradevolissima linea, un motore mille aggiornato, posizionato posteriormente e il cambio Colotti rappresentano le maggiori novit\u00e0.\nQuesta vettura ha corso fino alla met\u00e0 degli anni settanta quando viene donata da Bandini al Comune di Forl\u00ec che tuttora la custodisce.\nNel 1968 viene presentata al \"Salone dell'auto sportiva\" di Torino la \"Bandini berlinetta saloncino\" sfortunata al circuito del Mugello dello stesso anno: usc\u00ec di strada in prova e nel rimetterla a nuovo fu lievemente modificata nella parte anteriore della carrozzeria.\nLe innovazioni.\nUna nuova \"Bandini sport prototipo 1000\" nasce nel 1970 con l'insolita soluzione dei carburatori posti al centro della testata in posizione verticale. Dopo due anni la \"Bandini mille sport prototipo\" con la comparsa del primo elemento aerodinamico su una Bandini: un alettone posteriore.\nAlla frusta di Dolcetti, Ghini, Benelli, Gatta, Ferrucci questi ultimi prototipi hanno vinto la Coppa Acqua Cerelia, la Camucia-Cortona, la Colle S. Bartolo (PU), la Gubbio-Madonna della Cima, la Coppa del Chianti (sottopeso di mezzo kilo) e colto innumerevoli piazzamenti: Trieste-Opicina, Bologna-Raticosa, Ascoli-colle S.Marco, Castione Passo della Presolana, Circuito del Mugello, Targa Florio, Magione e molte altre corse prevalentemente in salita su tutto il territorio nazionale.\nIlario negli anni settanta oltre a curare il restauro delle sue vecchie auto si preoccupa di proseguire lo studio delle nuove. Presenta nel 1980 la \"Bandini 1300 c.c. 16 valvole\" iniezione meccanica e accensione elettronica; dopo telai, motori e volanti, ora anche i cerchi in lega delle ruote sono fatti e portano la firma Bandini.\nNel 1975 Ilario \u00e8 il trascinatore del Gruppo piloti Bandini che si era adoperato con successo nell'organizzazione di una fiera dedicata all'automobilismo. Fino al 1979 arrivano a Forl\u00ec la McLaren Formula 1 di James Hunt ('76) e la Ferrari di Niki Lauda ('77) oltre a decine di migliaia di visitatori. L'avventura si interrompe a causa della concomitanza con quella (oggi pi\u00f9 nota come Motorshow ma nata nel 1976) di Bologna, che disponeva di locali molti pi\u00f9 ampi e adeguati.\nIlario fu determinante anche nell'organizzazione della corsa in salita Predappio-Rocca delle camminate (Forl\u00ec) del 1978 che era stata interrotta dieci anni prima.\nA met\u00e0 del 1981 riceve dall'Universit\u00e0 di New York la laurea honoris causa in ingegneria meccanica, mentre una Bandini viene esposta al Museo Marconi di Los Angeles. Seguirono ulteriori gratificazioni come la medaglia d'oro del Comune di Forl\u00ec e la medaglia assegnatagli dal Comitato olimpico nazionale italiano (CONI) \"come giusto riconoscimento di tanti anni svolti a favore dello sport italiano\".\nNel 1985 veste il casco un'ultima volta a Predappio per salire con la sua 1300 16 Valvole.\nBandiera a scacchi.\nAncora qualche anno per vedere l'ultima creazione: una \"Bandini Berlinetta 1000 turbo 16 V\" che ha terminato all'et\u00e0 di 80 anni, appena prima di spegnersi a Forl\u00ec il 12 aprile 1992.\nA dieci anni dalla morte, la citt\u00e0 di Forl\u00ec ne onora il ricordo intitolandogli una piazza.\nIl Registro storico Bandini conserva la documentazione, la storia e dieci auto Bandini al fine di perpetuare il ricordo di una marca di automobili del passato che ha contribuito ad accrescere la fama delle auto italiane, ma soprattutto il ricordo di una persona che ha fatto della propria vita il mezzo per realizzare i propri sogni."}
{"id": "701702", "revid": "125937616", "url": "https://it.wikipedia.org/wiki?curid=701702", "title": "Claude-Adrien Helv\u00e9tius", "text": "Biografia.\nAppartenente a una famiglia originaria della Svizzera dal cognome originale di Schweitzer, poi latinizzato in Helv\u00e9tius, Claude Adrien, figlio del medico della regina Maria Leszczy\u0144ska, moglie del re di Francia Luigi XV, inizi\u00f2 il suo corso di studi presso il collegio gesuita Louis-Le-Grand i cui insegnamenti abbandon\u00f2 per impegnarsi nella composizione di poesie e nello studio degli scrittori moralisti La Rochefoucauld e Montaigne.\nNel 1738, tramite la raccomandazione della regina, venne nominato esattore delle imposte regie, incarico da cui ebbe modo di ricavare un reddito proficuo. Nonostante il suo ufficio pubblico al servizio della monarchia, frequent\u00f2 gli intellettuali illuministi pi\u00f9 critici del regime assoluto monarchico. Presso il salotto di Madame \u00c9milie du Ch\u00e2telet a Cirey conobbe e divenne amico di Voltaire, a cui dedic\u00f2 le \"Epitres\" nelle quali si dichiarava discepolo del filosofo polemista, condividendone lo scetticismo religioso e il programma di lotta al pregiudizio conservatore.\nNel 1751 lasci\u00f2 l'impiego di appaltatore delle imposte mantenendo quello di ciambellano della regina e nello stesso anno si spos\u00f2 con la giovane e colta Anne-Catherine de Ligneville, appartenente a una nobile famiglia in dissesto finanziario. Deciso ad abbandonare la vita di corte, compr\u00f2 due tenute agricole: una a Lumigny e una a Ch\u00e2teau de Vor\u00e9 dove per lo pi\u00f9 dimorava, trasferendosi per una parte dell'anno anche nella casa di Parigi in rue Sainte-Anne.\nFrequentavano pi\u00f9 o meno abitualmente le sue case Saurin, Fontenelle, Duclos, Chastellux, Raynal, Marmontel, Saint-Lambert, Diderot e Rousseau; egli stesso il gioved\u00ec partecipava alle discussioni nel salotto di d'Holbach e si conquistava l'amicizia di scienziati come George Louis Buffon.\nNella querelle des Bouffons (\"La guerra dei buffoni\"), una controversia tra intellettuali che assunse in Francia le proporzioni di un dibattito nazionale sulle diverse filosofie musicali, Helv\u00e9tius si associ\u00f2 al gruppo degli enciclopedisti, che lodavano l'opera buffa italiana considerandola pi\u00f9 attuale e piacevole musicalmente dell'opera francese del tempo.\nDurante i suoi soggiorni in campagna, Helv\u00e9tius si occupava del miglioramento agricolo delle sue terre cercando anche di aiutare i piccoli proprietari terrieri in difficolt\u00e0 e i braccianti senza lavoro. Tent\u00f2 anche di istituire delle manifatture di tessitura di merletti e calze con alterni risultati, mentre fall\u00ec nello sfruttamento del legname e dei minerali ferrosi abbondanti nella zona dell'Orne.\nNel luglio del 1758 pubblic\u00f2 la sua opera pi\u00f9 importante: \"De l'esprit\" (\"Sullo spirito\") dai contenuti materialisti e sensisti tipici dei \"Philosophes\", che fu subito criticata dallo stesso Delfino per il contenuto ritenuto scandaloso. Attaccato sia dai gesuiti sia dai giansenisti, dagli ambienti accademici della Sorbona, condannato dall'arcivescovo di Parigi e dal parlamento di Parigi, Helv\u00e9tius dovette rifugiarsi per qualche tempo in Prussia. Il parlamento and\u00f2 infatti contro il via libera del censore reale Tercier (la censura in Francia infatti era gestita sia dal sovrano, sia dalla facolt\u00e0 di teologia della Sorbona sia dal parlamento di Parigi), in un contesto di tensione: l'anno prima infatti vi fu l'attentato a Luigi XV da parte di Damiens e la tendenza alla censura era dunque particolarmente alta. Il parlamento quindi non solo riusc\u00ec a ribaltare il via libera della monarchia, ma riusc\u00ec anche a far destituire dalla carica di censore Tercier. Varie copie del libro vennero strappate e bruciate dai boia davanti al Palazzo di Giustizia nel 1759.\nDopo umilianti ritrattazioni del suo pensiero, Helv\u00e9tius riusc\u00ec a salvarsi dal pericolo di perdere la vita e le sue propriet\u00e0 per l'intervento di madame de Pompadour e del duca di Choiseul su Luigi XV che decret\u00f2 la condanna del libro presentato come di autore anonimo. Helv\u00e9tius per difendere la sua opera scrisse \"Dell'uomo\", che sar\u00e0 pubblicato postumo dalla moglie nel 1773. Quest'opera sar\u00e0 criticata da Diderot, nel breve scritto intitolato \"R\u00e9futation d'Helv\u00e9tius\".\nLe polemiche suscitate in Francia ebbero l'effetto di accrescere l'interesse all'estero per \"De l'esprit\", che venne tradotto in diverse lingue divenendo il necessario corredo delle letture degli intellettuali di fine secolo. Quando Helv\u00e9tius si rec\u00f2 in Inghilterra nel 1764 e in Prussia nel 1765 venne ricevuto con tutti gli onori spettanti a un illustre personaggio.\nNonostante l'opposizione dell\"Ancien R\u00e9gime\", Helv\u00e9tius continu\u00f2 a frequentare i salotti dei riformatori illuministi fino alla morte, avvenuta a Parigi il 26 dicembre 1771.\nIl suo salotto letterario e filosofico continu\u00f2 a tenersi anche dopo la sua morte per opera della moglie che, assieme a Cabanis, diede l'avvio alla formazione del gruppo degli id\u00e9ologues.\nFilosofia.\nIl pensiero di H\u00e9lvetius, attento studioso di Isaac Newton e John Locke, si fonda essenzialmente su un'accentuazione della filosofia sensista di Condillac portata alle ultime conclusioni: le percezioni sensoriali si identificano con la conoscenza intelligibile: il ragionamento, il giudizio non \u00e8 altro che il risultato di una comparazione tra sensazioni diverse e lo spirito \u00e8 la conoscenza di questi confronti tra le sensazioni. \u00abLo spirito non \u00e8 altro che un assemblaggio di idee e di nuove combinazioni\u00bb. Poich\u00e9 ogni sensazione \u00e8 legata alla percezione di piacere o dolore, \u00e8 sulla base di questi che si determina ogni nostra azione, compresa quella morale fondata sempre sull'interesse a evitare il dolore e a conseguire il piacere. L'azione che si definisce \"buona\" \u00e8 infatti quella che procura piacere a noi o alla collettivit\u00e0, il contrario avviene per quelle che chiamiamo \"cattive\". \u00c8 sempre l'utilit\u00e0 quella che ci si propone di conseguire nei nostri comportamenti, per lo pi\u00f9 determinati dall'abitudine, anche quelli che ipocritamente, o in buona fede, diciamo essere ispirati da valori quali l'onore, la nobilt\u00e0 d'animo, ecc.\nHelv\u00e9tius considera l'educazione come fortemente condizionata dall'ambiente culturale ma soprattutto dal caso:\nL'educazione pu\u00f2 essere ritenuta come il principale elemento costitutivo dello spirito degli uomini, che sono, secondo lui, tutti ugualmente suscettibili di essere istruiti a riconoscere il bene piacevole. La corruzione della societ\u00e0 si fonda sull'ignoranza e solo tramite l'educazione si pu\u00f2 riformarla negli uomini che la compongono: nessuno \u00e8 infatti malvagio per natura ma solo per le cattive abitudini acquisite che tramite l'educazione possono essere eradicate facendo s\u00ec che l'uomo conviva in pace con i suoi simili raggiungendo la felicit\u00e0.\nHelv\u00e9tius \u00e8 fortemente ispirato dal \"Saggio sull'intelletto umano\" di Locke. Le sue idee sulla costituzione dello spirito umano ne saranno nettamente influenzate. Considera la fede in Dio e nell'anima come il risultato della nostra incapacit\u00e0 di comprendere il funzionamento della natura, e vede nelle religioni, e particolarmente nella Chiesa cattolica, l'esercizio di un dominio che non ha altro scopo che quello di conservare l'ignoranza per un migliore sfruttamento degli uomini.\nHelv\u00e9tius \u00e8 comunque da accostare ai filosofi deisti tipici del periodo illuministico portatori di una teologia che ribadendo l'esistenza di Dio la configura in termini differenti da quelli della dottrina cristiana tradizionale. Nei suoi testi si possono trovare molti riferimenti all'esistenza di un Dio: nella sua opera \"Sull'uomo\", ad esempio, spesso vengono usate espressioni come \u00ab\"l'essere supremo\"\u00bb, \u00ab\"l'eterno\"\u00bb, \u00ab\"il legislatore celeste\"\u00bb. Nella stessa opera inoltre definisce Dio come \u00ab\"la causa ancora sconosciuta dell'ordine e del movimento\"\u00bb. La ragione di tale amalgama \u00e8 dovuta, almeno in parte, all'intento politico dei suoi testi che contestano i (gesuiti, i giansenisti, il papa Clemente XIII), o anche il potere regio di Luigi XV.\nQuindi, sebbene Helv\u00e9tius sia anticristiano, non nega comunque l'esistenza di una forza nella natura e difende anche l'idea di una rinnovata religione, una volta che sia depurata da fanatismo, superstizioni e chiese.\n\u00abHelv\u00e9tius si avvale dell'idea di Dio e non si rivela quindi formalmente ateo. Ma non si pu\u00f2 disconoscere, come osserva Momdjian, che la religione si risolve formalmente nella morale: \"La morale fondata su dei principi veri... \u00e8 la sola e vera religione\" (Helvetius, \"De l'homme\")\u00bb."}
{"id": "701708", "revid": "599013", "url": "https://it.wikipedia.org/wiki?curid=701708", "title": "Ctm", "text": ""}
{"id": "701710", "revid": "297745", "url": "https://it.wikipedia.org/wiki?curid=701710", "title": "Trava", "text": ""}
{"id": "701711", "revid": "228587", "url": "https://it.wikipedia.org/wiki?curid=701711", "title": "Bad Kleinkirchheim", "text": "Bad Kleinkirchheim (fino al 1977 Kleinkirchheim) \u00e8 un comune austriaco di 1 687 abitanti nel distretto di Spittal an der Drau, in Carinzia; \u00e8 una nota localit\u00e0 termale e stazione sciistica.\nLa citt\u00e0 si sviluppa in una vallata ad un'altezza di 1080 m s.l.m. all'interno del gruppo montuoso delle Alpi della Gurktal, tra il lago di Millstatt e il fiume Gurk.\nEconomia.\nTra le sue celebri terme spiccano le Therme Sankt Kathrein e il R\u00f6merbad.\nSport.\nGli impianti sciistici contano su pi\u00f9 di 180\u00a0km di piste, con 32 impianti di risalita. Ha ospitato, tra l'altro, i Campionati mondiali juniores di sci alpino 1986, Campionati austriaci di sci alpino 2001 e numerose gare della Coppa del Mondo di sci alpino, sulla pista intitolata a Franz Klammer."}
{"id": "701713", "revid": "1206720", "url": "https://it.wikipedia.org/wiki?curid=701713", "title": "Zeolite", "text": "Le zeoliti (dal greco \"\u03b6\u03ad\u03c9\", \"bollire\" e \"\u03bb\u03af\u03b8\u03bf\u03c2\", \"pietra\" per il motivo che se le zeoliti vengono riscaldate si rigonfiano) sono allumino silicati, sottoclasse dei tectosilicati, e costituiscono una famiglia di minerali con una struttura cristallina molto aperta e canali interconnessi.\nSono alluminosilicati con impalcatura tectosilicatica con ioni Na, Ca, K e molecole di H2O in quantit\u00e0 variabile in ampie cavit\u00e0 strutturali.\nLa parola zeolite fu coniata nel 1756 dal mineralogista svedese Axel Fredrik Cronstedt, che osserv\u00f2 il liberarsi di vapore acqueo dovuto all'acqua intrappolata nelle cavit\u00e0 scaldando uno di questi minerali, che si rigonfia e sembra bollire.\nIn natura esistono 46 tipi di zeoliti di origine diversa.\nStruttura cristallina.\nLe zeoliti sono dei tectoalluminosilicati con strutture cristalline costituite da tetraedri TO4 (T = specie tetraedrica, Si, Al, P, etc.), i cui atomi di ossigeno sono condivisi con i tetraedri adiacenti; infatti, tali unit\u00e0 tetraedriche [SiO4]4- e [AlO4]5- condividono gli ossigeni in modo da formare ponti non-lineari.\nSi pu\u00f2 immaginare la struttura zeolitica come un insieme di tetraedri SiO4 e AlO4 che si legano tra di loro, secondo forme geometriche semplici, che si uniscono a formare unit\u00e0 complesse quali catene, anelli o gabbie di bassa energia potenziale. Proprio perch\u00e9 hanno strutture cristalline geometriche molto regolari, le zeoliti sono spesso utilizzate come catalizzatori data la loro selettivit\u00e0, infatti possono essere selettive nei seguenti modi:\n- selettive per i reagenti\novvero solamente alcuni reagenti possono essere catalizzati dalle zeoliti in quanto la precisa geometria del sito attivo implica proprio un'alta selettivit\u00e0 oppure, vi sono molecole che sono invece stericamente impedite nell'accesso del sito attivo .\n- selettive per i prodotti\nquando avviene la reazione catalizzata dalle zeoliti, molto spesso si viene a formare solamente un enantiomero del prodotto (enantioselettivit\u00e0), il che le rende molto utili anche nel settore farmaceutico dove ad esempio nella produzione di farmaci si richiede la sola produzione della molecola enantiomericamente attiva (enantiomero D o L) evitando cos\u00ec la produzione di molecole non attive, o peggio addirittura nocive in taluni casi, in modo da aumentare anche la stessa resa del processo. \nCome detto in precedenza essendo costituite da un insieme di tetraedri di SiO4 e AlO4 legati tra di loro, possiamo anche affermare che queste strutture hanno un carattere tendenzialmente acido e le stesse zeoliti possono essere rese ancora pi\u00f9 acide attraverso la sostituzione in esse con alcuni gruppi atomici come gli alogeni (F, Cl, Br in genere).\nUna classe importante di zeoliti possiede una struttura a gabbia.\nDato che le gabbie possiedono simmetria cristallina, le zeoliti rappresentano una classe di setacci molecolari con un'elevata selettivit\u00e0 rispetto alla silice o al carbone attivo.All'interno delle strutture si formano varie cavit\u00e0 che possono essere riempite da acqua.\nIl minerale pu\u00f2 perdere H2O con l'esposizione all'aria, per riscaldamento o tramite sostituzione con metalli presenti.\nLa dimensione dei pori \u00e8 importante, in quanto ad essi \u00e8 legata l'azione catalitica: le molecole entrano in questi pori selettivamente e subiscono ad esempio le reazioni di cracking e di isomerizzazione. Inoltre il tipo di catione presente all'interno della struttura zeolitica influenza la cinetica di scambio ionico.\nPropriet\u00e0 chimico-fisiche.\nLe propriet\u00e0 zeolitiche sono la capacit\u00e0 di scambio cationico, la disidratazione reversibile e la porosit\u00e0 strutturale.\nLo scambio cationico \u00e8 un processo chimico-fisico consistente nello scambio del catione contenuto all'interno della struttura cristallina con ioni presenti in soluzione che possiedono dimensioni e propriet\u00e0 elettrostatiche compatibili con la struttura entro la quale vanno ad inserirsi. Ad esempio zeoliti naturali contenenti cationi Na+ o K+ sono in grado di scambiare specie ioniche quali Ca2+ e Mg2+.\nLe zeoliti possono scambiare i metalli siti nei loro canali con altri metalli; ad esempio se una zeolite di sodio viene immersa in una soluzione concentrata di ioni potassio tale zeolite diverr\u00e0 una zeolite di potassio.\nLa disidratazione pu\u00f2 avvenire per riscaldamento sottovuoto in quanto le zeoliti contengono molecole di acqua coordinata a ioni della struttura, quindi sono dei buoni agenti essiccanti.\nUtilizzi.\nEsistono numerose zeoliti naturali e di sintesi, di cui molte hanno propriet\u00e0 utili in diversi settori come l'industria petrolchimica, l'edilizia, l'agricoltura e la zootecnia. \nIndustria \nLe zeoliti sono noti catalizzatori, in quanto possiedono un'elevata area superficiale che permette di trattare una quantit\u00e0 di molecole 100 volte superiore rispetto ad un tradizionale catalizzatore amorfo. Inoltre possono agire come setacci molecolari grazie alla loro selettivit\u00e0.\nAgiscono da setacci molecolari in diversi campi come nella raffineria e nell'industria petrolchimica, nei gas industriali e nelle fornaci, dove vengono impiegate per essiccare, purificare e separare sostanze chimiche da trattare.\nQuesti minerali sono sfruttati anche per la desalinizzazione delle acque di mare, sintetizzando una miscela di zeoliti con ioni &lt;chem&gt;Ag+&lt;/chem&gt; e &lt;chem&gt;Ba++&lt;/chem&gt; che consentono di addolcire le acque. \nImportante \u00e8 l'utilizzo della Zeolite-A addizionata con Na+ nei detergenti, per lavatrice e lavastoviglie. Questo processo permette lo scambio Na+-Ca2+ per contrastare le acque dure.\nEdilizia\nLe zeoliti assumono un ruolo significativo nella produzione di cartongesso, in quanto, assieme alle fibre di cellulosa tratte dalla carta riciclata e ai residui di argilla fibrosa conferiscono durezza superficiale al pannello di gesso.\nLa loro presenza permette una rimozione, attraverso uno scambio ionico, dagli agenti contaminanti nella carta straccia.\nAltre applicazioni prevedono il mescolamento di zeoliti con malte per catturare componenti ammoniacali e trattenere l'umidit\u00e0, prolungando la malleabilit\u00e0 del prodotto.\nAgricoltura\nLa struttura microporosa delle zeoliti permette di assorbire o filtrare molecole liquide o gassose; infatti nei terreni assorbono acqua e la rilasciano lentamente evitando cos\u00ec, nei periodi caldi, un'eccessiva aridit\u00e0 del terreno.\nLe zeoliti trattengono le sostanze nutritive evitando che quest'ultime vengano dilavate con la pioggia, un terreno ricco in zeoliti ha bisogno di un minor quantitativi di concime. \nTali minerali fungono anche da correttori di pH e da stabilizzatori di temperatura.\nZootecnia\nLa capacit\u00e0 di scambio ionico permette di trattenere e neutralizzare molecole selettive come ammonio, metalli pesanti e diverse sostanze organiche oltrech\u00e9 assorbire gas odorosi quali ammoniaca, acido solfidrico e mercaptani, assieme agli odori provenienti dalle biomasse delle stalle. Per questo le zeoliti sono di grande utilit\u00e0 nell\u2019allevamento e nel trattamento dei reflui.\nDi rilevante interesse zootecnico vi \u00e8 la Chabasite che, grazie alla sua struttura, trattiene l\u2019ammonio cos\u00ec da impedirne la trasformazione in ammoniaca limitandone quindi l\u2019odore.\nRecentemente le zeolite sono state addizionate ai mangimi di bovini, suini e avicoli per: aumentare la crescita dell\u2019animale, ridurre gli odori e di conseguenza evitare infezioni alle vie respiratorie a causa dell\u2019ammoniaca, combattere e ridurre la fragilit\u00e0 ossea, abbassare le aflatossine ed evitare casi di rabbia e cannibalismo.\nA seguito seguiranno alcuni esperimenti svolti nel tentativo di studiare gli effetti della chabasite.\nSi \u00e8 osservato quanto riportato in tabella.\nStoria.\nIl noto mineralogista svedese Alex F. Cronstedt, conosciuto per aver scoperto il nichel, nel 1756 descrive le particolari propriet\u00e0 di un minerale proveniente dalla miniera di rame di Svappavari (Lapponia), identificate in piccole cavit\u00e0 di rocce di origine vulcanica.\nEgli osserva che se posto su un letto di borace riscaldato ad alcune centinaia di gradi centigradi, questo minerale sembra bollire; infatti se sottoposte all\u2019azione del calore, perdono acqua rigonfiandosi vistosamente. Per questa particolare propriet\u00e0, non rilevata in altri minerali conosciuti, Cronstedt conia il termine zeolite (dal greco zein=bollire e lithos=pietra).\nNel 1963 Joseph V. Smith propone la prima definizione di Zeolite come \"un alluminosilicato con impalcatura tetraedrica tridimensionale aperta, le cui cavit\u00e0 possono ospitare cationi extra-impalcatura e molecole d'acqua, dotati di elevata mobilit\u00e0 che ne determina le caratteristiche propriet\u00e0 di scambio ionico e di disidratazione reversibile\u201d, ampliata poi con \"Una zeolite \u00e8 una sostanza cristallina con struttura caratterizzata da un'impalcatura di tetraedri uniti tra loro, dove ciascun tetraedro \u00e8 formato da quattro ossigeni disposti attorno a un catione. Il framework comprende cavit\u00e0 aperte sotto forma di gabbie e canali. Queste cavit\u00e0 sono solitamente occupate da molecole di acqua e da cationi extra-framework scambiabili. I canali sono sufficientemente grandi da permettere il passaggio di specie ospiti. Nelle fasi idrate, la disidratazione interviene a temperature normalmente inferiori ai 400 \u00b0C ed \u00e8 un processo reversibile. Il framework pu\u00f2 essere interrotto da gruppi (OH, F); questi occupano un vertice di un tetraedro del framework che non \u00e8 condiviso con i tetraedri adiacenti\".\nAnticamente le zeoliti naturali venivano utilizzate come scambiatori di ioni, disidratanti e setacci molecolari. Tuttavia per questi scopi vengono prodotte zeoliti sintetiche, pi\u00f9 performanti, pertanto le zeoliti naturali vengono attualmente usate solo per scopi scientifici o collezionistici.\nL'uso della zeolite come additivo alimentare \u00e8 stato autorizzato in Giappone sin dal 1996, dove si \u00e8 visto che l'aggiunta di zeolite comportava un maggiore valore nutritivo degli alimenti e minori disturbi digestivi. \nDal 1998 ad oggi si sono registrati una quarantina di brevetti utilizzati in campo medico.\nLa zeolite fu utilizzata anche ad Hiroshima e Nagasaki, in seguito a Chernobyl, per aiutare le persone colpite da radiazioni. In tempi pi\u00f9 recenti \u00e8 stata utilizzata per ripulire il mare dalle radiazioni.\nOggigiorno le zeoliti hanno diversi impieghi nell'edilizia, nell'agricoltura, nella depurazione dei reflui e nell'assorbimento di micro e macro-molecole, grazie alle loro propriet\u00e0 quali: ritenzione idrica, resistenza meccanica, permeabilit\u00e0, densit\u00e0.\nLe zeoliti sintetiche.\nLe zeoliti sintetiche vengono generalmente sintetizzate lavorando ad alte pressioni con l'ausilio di autoclavi, pur essendo talvolta ottenibili anche a pressione atmosferica. Ad esempio \u00e8 possibile effettuarne una sintesi scaldando in autoclave a 100-200 \u00b0C una soluzione di idrossido di tetrapropilammonio, che fa da templante, con silice colloidale.\nLe permutiti sono una classe di zeoliti sintetiche ottenute generalmente fondendo miscele di quarzo, caolino e soda; \u00e8 possibile ricavarne variet\u00e0 di composizione differente, che possiedono un migliore potere di scambio e hanno propriet\u00e0 fisiche diverse rispetto alle zeoliti naturali.\nGruppo delle zeoliti.\nIl gruppo delle zeoliti \u00e8 una serie di gruppi di minerali con la struttura delle zeoliti ed \u00e8 elencato di seguito:"}
{"id": "701716", "revid": "39479", "url": "https://it.wikipedia.org/wiki?curid=701716", "title": "T\u00e2rnava Grande", "text": ""}
{"id": "701717", "revid": "599013", "url": "https://it.wikipedia.org/wiki?curid=701717", "title": "Kam", "text": ""}
{"id": "701722", "revid": "712828", "url": "https://it.wikipedia.org/wiki?curid=701722", "title": "Aleena", "text": ""}
{"id": "701723", "revid": "712828", "url": "https://it.wikipedia.org/wiki?curid=701723", "title": "Amanin", "text": ""}
{"id": "701726", "revid": "599013", "url": "https://it.wikipedia.org/wiki?curid=701726", "title": "Kan", "text": ""}
{"id": "701728", "revid": "767487", "url": "https://it.wikipedia.org/wiki?curid=701728", "title": "Il principe Azim", "text": "Il principe Azim (\"The Drum\") \u00e8 un film del 1938 diretto Zolt\u00e1n Korda e interpretato da Raymond Massey, Valerie Hobson, Roger Livesey e Sabu. Fu uno dei primi technicolor britannici.\nLa pellicola \u00e8 ispirata a un romanzo di A.E.W. Mason \"The Drum\" del 1938, venne adattata per il grande schermo da Lajos Bir\u00f3, e per la sua realizzazione la produzione ringrazi\u00f2 l'aiuto fornito alla troupe dal mehtar (capo) di Chitral, la regione del dominio coloniale britannico ove il film venne in parte girato.\nIl film fu candidato alla Coppa Mussolini al Festival di Venezia del 1938 come \"Migliore film straniero\".\nTrama.\nAll'epoca del dominio coloniale britannico in India, durante le guerre tribali. Il coraggioso principe Azim, fedele alla corona inglese, dopo essere stato scacciato dal trono dallo zio usurpatore, cerca di sventare un tentativo di sommossa contro gli inglesi, alleati di suo padre. Riesce ad avvertire, con il suono del tamburo, i suoi amici del tranello loro teso: potr\u00e0 cos\u00ec sconfiggere lo zio con l'aiuto britannico e riprendere il titolo di cui \u00e8 l'erede legittimo.\nProduzione.\nIl film fu prodotto dall'Alexander Korda Films e dalla London Film Productions.\nDistribuzione.\nDistribuito dall'United Artists Corporation, usc\u00ec nelle sale cinematografiche britanniche dopo una prima tenuta a Londra il 10 aprile 1938.\nLa distribuzione italiana avvenne a cura della Minerva Film."}
{"id": "701729", "revid": "599013", "url": "https://it.wikipedia.org/wiki?curid=701729", "title": "Strada statale 76 della Val d'Esino", "text": "La strada statale 76 della Val d'Esino (SS 76), detta anche \"Strada di Francesco\", o anticamente \"Strada Clementina\", \u00e8 una strada statale italiana, che si snoda nei territori dell'Umbria e delle Marche, di cui costituisce uno dei principali assi stradali. Insieme alla SS 318 costituisce il collegamento tra Ancona e Perugia.\nHa inizio a Fossato di Vico staccandosi dalla SS 318 di Valfabbrica, per poi valicare la dorsale appenninica al Colle di Fossato; superata Fabriano, percorre la valle del fiume Esino fino a terminare a poca distanza dalla costa adriatica nei pressi di Falconara Alta, dove si innesta nella strada statale 16 Adriatica.\n\u00c8 una superstrada a doppia carreggiata, con due corsie per senso di marcia, separate da spartitraffico, eccetto il tratto Albacina-Serra San Quirico, che pur essendo privo di attraversamenti urbani e di incroci a raso, \u00e8 allo stato attuale a carreggiata singola con due corsie, una per senso di marcia.\nDal 2009 la strada \u00e8 interessata dai lavori della Quadrilatero Marche-Umbria nel suddetto tratto (Albacina-Serra San Quirico) e in quello Fossato di Vico-Cancelli, dove i lavori sono terminati definitivamente nel dicembre 2019.\nI cantieri sono stati fermi circa nove mesi a causa della crisi dell'azienda Astaldi.\nQuesta situazione di stallo ha isolato la citt\u00e0 di Fabriano: le due principali vie di accesso al territorio urbano erano di difficile percorrenza, con slalom tra i cantieri abbandonati e limite di velocit\u00e0 fisso a a 40 Km/h per tutta la tratta interessata dai lavori.\nI cantieri sono stati riaperti il 4 aprile del 2019 e procedono spediti: salvo nuovi problemi l\u2019apertura totale \u00e8 prevista per il 2021\nDal 2 maggio 2018 la SS 76, insieme alla SS 318, \u00e8 stata rinominata Strada di Francesco, in vista di un programma di valorizzazione turistica dei luoghi francescani tra Perugia e Ancona.\nStoria.\nNel 1733 papa Clemente XII fece costruire la \"Strada Clementina\" per collegare il porto di Ancona con la Via Flaminia e quindi con Roma. La strada seguiva probabilmente un tracciato preesistente, forse di epoca romana. Si innestava alla Flaminia poco a nord di Nocera Umbra.\nCon l'istituzione dell'A.A.S.S., nel 1928, la Strada Clementina, seguendo un diverso percorso divent\u00f2 la SS 76 della Val d'Esino, con itinerario \"Innesto S.S. n. 3 presso Fossato di Vico - Jesi - Innesto S.S. n. 16 presso Falconara\" (in localit\u00e0 Rocca Priora) e con estesa di 79,877\u00a0km.\nNel dopoguerra il traffico sulla strada crebbe notevolmente e vennero progettate numerose varianti di tracciato, sia per rettificare le tratte pi\u00f9 tortuose in montagna mediante gallerie, sia per evitare alcuni attraversamenti urbani: un esempio \u00e8 la variante di Fossato di Vico, a seguito della quale l'innesto sulla SS 3 fu spostato pochi chilometri pi\u00f9 a Nord per evitare il centro urbano di Fossato, e il vecchio valico fu sostituito da pi\u00f9 comode gallerie. In seguito si decise di rimpiazzare la vecchia arteria con una superstrada ancora in via di completamento (l'attuale SS 76), che insieme alla variante alla SS 318 collega Ancona e Perugia con un tracciato diretto a scorrimento veloce.\nIl vecchio tracciato della SS 76, tuttora esistente (se si eccettua il tratto lungo la Gola della Rossa, in cui la strada a scorrimento veloce ha rimpiazzato l'infrastruttura originale, oggi pedonalizzata) \u00e8 stato dismesso dall'ANAS: due tratte (Serra San Quirico-Jesi e Jesi-Rocca Priora) sono state declassificate a strada provinciale con il nome di \"SP 76 della Val d'Esino\" e sono gestite dalla Provincia di Ancona; le tratte rimanenti sono invece di competenza comunale.\nNel luglio del 2010 \u00e8 stato aperto lo svincolo per l'interporto di Jesi. I lavori hanno riguardato un tratto di circa 4 km che \u00e8 stato anche adeguato agli standard previsti dalla normativa con l'inserimento della banchina pavimentata a destra di 1,75 m.\nL'8 agosto 2017 \u00e8 stata aperta al traffico la nuova carreggiata in configurazione provvisoria a doppio senso di circolazione di 7,5 km tra Fossato di Vico e Cancelli, oltre al nuovo svincolo di Campodiegoli-Cancelli e a 2 km di nuova carreggiata (sempre a doppio senso) tra Albacina e Serra San Quirico, all'altezza dello svincolo di Valtreara-Gattuccio.\nIl 14 febbraio 2018 sono stati aperti al traffico 7 km della nuova carreggiata a configurazione provvisoria tra Albacina e Serra San Quirico, comprensivi dei 3,7 km della nuova galleria \"Gola della Rossa\", la pi\u00f9 lunga in funzione delle Marche.\nIl 29 ottobre 2019 \u00e8 stata aperta la carreggiata nord della tratta Fossato Vico - Cancelli il cui tracciato corrisponde in buona parte con quello della statale prima della conversione in superstrada. La tratta in questione \u00e8 stata poi aperta in configurazione definitiva (4 corsie, 2 per ogni senso di marcia) il 16 dicembre 2019.\nIl 1\u00ba agosto 2020 \u00e8 stato aperto al traffico un tratto di 4 km della nuova carreggiata nord tra Albacina e la Galleria Sassi Rossi (esclusa); inoltre \u00e8 stato aperto il nuovo svincolo di Albacina/Cerreto d'Esi. Nel mese di settembre la tratta \u00e8 stata completata e aperta a 4 corsie.\nIl 23 dicembre 2020 \u00e8 stato aperto al traffico un tratto di circa 2 km della nuova carreggiata nord tra la Galleria Mariani (esclusa) e la Galleria Gola della Rossa (esclusa); inoltre \u00e8 stato riaperto lo svincolo di Genga-Valtreara.\nIl 12 luglio 2021 \u00e8 stata riaperta la carreggiata sud nel tratto Serra San Quirico-Camponocecchio (svincolo incluso). Questo tratto di circa 4 km rappresenta la carreggiata storica ammodernata della statale che attraversa la Gola della Rossa.\nIl 12 agosto 2021 la tratta Valtreara-Serra San Quirico \u00e8 stata aperta in configurazione definitiva a 4 corsie. Con questa apertura la statale diventa a 4 corsie per l'intero percorso da Fossato di Vico a Falconara Marittima, ad eccezione del tratto di poco meno di 2 km tra la galleria Sassi Rossi e la galleria Mariani (gallerie incluse).\nPercorso.\nNel seguente prospetto sono indicati i dettagli dell'intera SS 76. "}
{"id": "701732", "revid": "599013", "url": "https://it.wikipedia.org/wiki?curid=701732", "title": "Kau", "text": ""}
{"id": "701734", "revid": "767487", "url": "https://it.wikipedia.org/wiki?curid=701734", "title": "Nativity", "text": "Nativity (\"The Nativity Story\") \u00e8 un film del 2006 diretto da Catherine Hardwicke.\nTrama.\nA Nazaret, citt\u00e0 oppressa dalle tasse emesse dal re Erode, all'adolescente Maria viene detto dai genitori che \u00e8 stata promessa in sposa ad un uomo di nome Giuseppe. Angosciata all'idea di sposare un uomo che non conosce e non ama, Maria si rifugia in un antico oliveto per raccogliere i propri pensieri. Qui riceve la visita dell'arcangelo Gabriele che le dice che \u00e8 stata scelta da Dio per partorire il suo unico figlio, e dargli il nome Ges\u00f9 e che questo sar\u00e0 il Salvatore del suo popolo.\nIntanto dalla Persia, un gruppo di uomini, i magi, sta studiando la stessa profezia, e Melchiorre convince gli altri due Re Magi ad intraprendere il viaggio verso la Giudea, seguendo la 'stella'. Dopo un periodo trascorso con la cugina Elisabetta, anche lei incinta, Maria torna a Nazaret e rivela la propria gravidanza. Allo sconcerto iniziale fa seguito la comprensione.\nQuando Erode ordina a tutti gli uomini di tornare nelle citt\u00e0 natali per un censimento che dovrebbe permettergli di identificare il \"messia\", Giuseppe e Maria cominciano il viaggio per tornare a Betlemme. Arrivano quando Maria accusa le doglie del parto. Cercato invano un alloggio, si sistemano in una stalla, dove di l\u00ec a poco giungono anche i Magi. Il \"Re dei re\" nasce nel pi\u00f9 umile dei luoghi. Erode vuole uccidere questo \"messia\" e ordina l'infanticidio di tutti i neonati di Betlemme. Giuseppe e Maria fuggono in Egitto e, quando re Erode muore ucciso dal figlio, torneranno sani e salvi in Palestina, crescendo Ges\u00f9 a Nazaret.\nProduzione.\nIl film \u00e8 stato girato a Matera e Craco, in Basilicata; a Ouarzazate (Marocco) e negli studi di Cinecitt\u00e0 a Roma.\nDistribuzione.\n\u00c8 uscito in contemporanea nella sale di tutto il mondo il 1\u00ba dicembre 2006."}
{"id": "701736", "revid": "4106", "url": "https://it.wikipedia.org/wiki?curid=701736", "title": "Goffredo da Bussero", "text": "Biografia.\nGoffredo da Bussero venne battezzato dal prete Valo della chiesa milanese di Santo Stefano \"ad Nuxigiam\". La sua famiglia appartenente alla feudalit\u00e0 di origine vescovile di Bussero aveva largamente contribuito a Milano con la fondazione dell'ospedale di Santo Stefano in Brolo che, sino alla met\u00e0 del Quattrocento con l'istituzione dell'Ospedale Maggiore, sar\u00e0 una delle principali strutture mediche della citt\u00e0.\nIntraprese la carriera ecclesiastica appoggiato in questo dall'esempio di un suo parente, Pietro da Bussero, che era divenuto canonico a Monza, diacono e poi cardinale e legato di papa Urbano III in Ungheria. \nGoffredo fu anche apprezzato scrittore e storiografo, noto soprattutto per essere stato l'autore del \"Liber Notitiae Sanctorum Mediolani\", manoscritto redatto presumibilmente intorno al 1289 e sicuramente antecedente al 1311. Compare come cappellano della parrocchia di Rovello. Nel \"Liber\", accanto alle agiografie, sono elencate le chiese e gli altari della diocesi milanese dedicati ai diversi santi ed \u00e8 quindi un documento importantissimo per la datazione degli edifici sacri e per avere un'immagine della Milano del Duecento.\nIl testo venne citato e utilizzato come fonte da altri importanti scrittori della storia della citt\u00e0 di Milano come Bonvesin de la Riva, Galvano Fiamma e Giorgio Giulini.\nL'originale pervenutoci del codice, in esemplare unico, si trova presso la Biblioteca capitolare del Duomo di Milano anche se secondo alcuni studi condotti ad inizio Novecento si tratterebbe di una copia fedele redatta tra la fine del XIII e gli inizi del XIV secolo.\nAltra opera per cui Goffredo da Bussero \u00e8 noto \u00e8 chiamata \"Cronaca\", citata ampiamente dal Fiamma e che il Giulini identificava come \"Cronachetta di Filippo da Castelseprio\" e da lui edita sotto questo nome. L'opera si presenta come una cronaca degli avvenimenti pi\u00f9 importanti della storia di Milano a partire dall'anno sedicesimo dopo la fondazione di Roma sino al 1271. L'opera presenta numerose e macroscopiche omissioni come ad esempio la mancata citazione dell'elezione di Ottone Visconti alla cattedra arcivescovile di Milano, fatto spiegabile col fatto che il Bussero era un guelfo e che support\u00f2 pertanto i Della Torre."}
{"id": "701740", "revid": "1610933", "url": "https://it.wikipedia.org/wiki?curid=701740", "title": "Balena bianca", "text": ""}
{"id": "701742", "revid": "1632387", "url": "https://it.wikipedia.org/wiki?curid=701742", "title": "Dozer", "text": "I Dozer sono un gruppo stoner rock originario della Svezia, formatosi nel 1995 a Borl\u00e4nge. La formazione originale comprendeva: Fredrik Nordin (voce, chitarra ritmica), Tommi Holappa (chitarra solista), Johan Rockner (basso) e Daniel Lid\u00e9n (batteria), sostituito all'inizio del 2006 da Olle \"Bull\" M\u00e5rthans.\nBiografia.\nI Dozer si formano nel 1995, e dopo aver suonato ed aver fatto da supporto ai gruppi principalmente nei locali della loro citt\u00e0 e dintorni, nel 1998 pubblicano uno split singolo insieme ai Demon Cleaner, che ottiene il riconoscimento come \"singolo della settimana\" dalla rivista Kerrang!. Dopo altri 2 split singoli con i Demon Cleaner, pubblicano nel 1999 lo split EP \"Coming Down The Mountain\" con gli Unida di John Garcia (ex Kyuss e Slo Burn). Dopo aver inviato un demo alla casa discografica Man's Ruin Records, il proprietario Frank Kozik li contatta per metterli sotto contratto e registrare il loro primo album. \"In the Tail of a Comet\" viene pubblicato nel 2000, e nonostante per realizzarlo siano stati spesi solo 500 dollari, il disco riscuote un buon successo.\nIl secondo album, \"Madre de Dios\", viene pubblicato nel 2001 sempre dalla Man's Ruin. La casa discografica per\u00f2 chiuse subito dopo (esattamente nel 2002). I Dozer fondarono quindi la propria casa discografica, la Molten Universe, con la quale pubblicheranno nel 2003 il terzo album, \"Call it Conspiracy\", con la produzione di Chips K, produttore anche dei conterranei Hellacopters.\nNel 2005 pubblicano il loro quarto album, \"Through the Eyes of Heathens\", con etichetta Small Stone Records. Anche questo album, come i precedenti, riscuote buone critiche dalle riviste specializzate e dai fan. Nel febbraio del 2006 il batterista Daniel Lid\u00e9n lascia il gruppo per motivi personali, e viene sostituito da Olle \"Bull\" M\u00e5rthans.\nNel 2009 pubblicano il loro quinto album \"Beyond Colossal\", che a detta delle varie riviste \u00e8 proprio l'album della maturazione per i Dozer.\nA partire da settembre 2009 si sono praticamente sciolti, anche se sul sito di ufficiale sciolglimento non se ne parla.\nPi\u00f9 che di scioglimento si parla infatti di pausa indeterminata cos\u00ec come recita il post lasciato da Fredrik il 7 settembre 2009:\n\"Howdy Folks, Well I don't know where to start really. But the story's like this\u2026 I just started school, for the third time. I know we had an upcoming tour in England (and shows in Holland, Belgium and Greece). But the tour and school collided in a such bad way, that I won't be able to do the tour. Seeing this might be my last chance at an education, I just can't give it up. So what that means in short\u2026We've decided to take a break for an indefinite period of time. On the 13th of November we have a gig in our hometown. If it will be the last gig? Only time will tell. But we're pretty confident that it won't be\u2026\"\nIl chitarrista Tommi Holappa nel frattempo ha suonato con Greenleaf, ultimo album: Agents of Ahriman, gruppo nel quale militano anche alcuni membri dei Truckfighters, con i quali sono andati in tour in Gran Bretagna nel 2009 (prima di fermarsi).\nIl suono del gruppo \u00e8 inquadrato nel genere stoner, e si \u00e8 evoluto dall'heavy rock degli inizi ad un suono sempre heavy con l'introduzione di maggiore melodia all'interno dei brani. Il gruppo \u00e8 apprezzato ed ha un buon seguito nelle performance live, avendo suonato in paesi come l'Europa, gli Stati Uniti, il Canada, l'Australia ed anche l'Islanda. Hanno anche fatto da supporto a gruppi come Mastodon, Rollins Band, Hellacopters, Spiritual Beggars, Clutch, Unida, Zeke, Nebula, Entombed e molti altri."}
{"id": "701744", "revid": "181699", "url": "https://it.wikipedia.org/wiki?curid=701744", "title": "Tarnava Grande", "text": "Il Tarn\u00e0va Grande (\"T\u00e2rnava Mare\" in rumeno) \u00e8 un fiume con una lunghezza di 221\u00a0km che si unisce con il T\u00e2rnava Piccolo presso la citt\u00e0 di Blaj nel distretto di Alba formando il Tarn\u00e0va che poi andr\u00e0 a gettarsi nel fiume Mure\u0219. Attraversa le citt\u00e0 di Media\u0219 (nel distretto di Sibiu), di Sighi\u0219oara (oggi citt\u00e0 del distretto di Mure\u0219 ma che nel periodo tra la Prima e la Seconda guerra mondiale era capoluogo del Distretto di T\u00e2rnava Mare che oggi non esiste pi\u00f9) ed Odorheiu Secuiesc (distretto di Harghita).\nPochi chilometri prima di entrare nella citt\u00e0 di Media\u0219 le sue acque formano il Lago Brateiu.\nAffluenti.\nDiversi sono gli affluenti del T\u00e2rnava Mare:\nAffluenti di sinistra: Chiuve\u0219, V\u0103r\u0219ag, \u0219icas\u0103u, Izvoare, De\u0219ag, Fembediu, Garon, Hodo\u0219, P\u00e2r\u00e2ul Mare, Var, Filia\u0219, Daia, \u0219apartoc, Herte\u0219, Valea Dracului, P\u00e2r\u00e2ul C\u00e2inelui, Sae\u0219, Cri\u0219, Laslea, Valchid, Biertan, A\u021bel, Valea Mare, Buzd, Mo\u0219na, Ighi\u0219, R\u00e2ul T\u00e2rgului, Vorumloc, Vi\u0219a, Soro\u0219tin, Cenade, Sp\u0103tac, Veza\nAffluenti di destra: Tartod, Creanga Mic\u0103, Senced, Tifan, Bosnyak, P\u00e2r\u00e2ul S\u0103rat, Feh\u00e9res, Cire\u0219eni, Beta, R\u00e2ul T\u0103ieturii, P\u00e2r\u00e2ul Tulbure, F\u00e2nea\u021ba \u00cengust\u0103, Feernic, Goagiu, P\u00e2r\u00e2ul St\u00e2nei, Eliseni, Hetiur, Ernea, Giac\u0103\u0219, \u0218mig, Curciu, P\u0103ucea, Valea Lung\u0103"}
{"id": "701745", "revid": "436907", "url": "https://it.wikipedia.org/wiki?curid=701745", "title": "Lyricon", "text": "Il lyricon \u00e8 uno strumento musicale a fiato elettronico, il primo ad essere realizzato.\nFu inventato da Bill Bernardi (con la supervisione di Roger Noble e del primo utilizzatore di lyricon Chick Greenberg), per conto della Computone Inc in Massachusetts, Stati Uniti d'America. \nIl lyricon diede cos\u00ec la possibilit\u00e0 al musicista di controllare un sintetizzatore suonando un tipo di sassofono elettronico. Il sintetizzatore era contenuto da una piccola valigia di legno. Usando un certo tipo di sintesi additiva, il musicista era in grado di cambiare tipologia di ipertoni tramite un tasto fra le fondamentali di G, Bb, C, Eb e F con un raggio che poteva essere scelto fra \"low\", \"medium\" o \"high\". Lo strumento disponeva anche di funzioni quali glissando, portamento e \"attacco timbrico\" (un tipo di chorus). Il lyricon disponeva di un bocchino preso dal clarinetto basso, con un sensore sull'ancia che rilevava la pressione delle labbra. La pressione del fiato veniva rilevata tramite un diaframma, il quale veniva modificato in tempo reale dal LED esterno tramite una fotocellula per consentire controllo dinamico.\nSuccessivamente, vennero creati altri due modelli di lyricon. Il primo, il \"Wind Synthesizer Driver\", che disponeva del controllo del voltaggio in uscita per la pressione delle labbra, del fiato e il controllo del \"pitch\" di un sintetizzatore analogico esterno. Quindi, venne creato il \"Lyricon II\", che includeva due oscillatori.\nTutti i modelli di lyricon utilizzavano lo stesso sistema di diteggiatura per sassofono, con due ottave oltre l'appoggio del pollice sinistro. Il Wind Synthesizer Driver e il Lyricon II disponevano anche di un pedale per la trasposizione, che veniva appunto usato per trasporre l'intero raggio di note sopra o sotto di un'ottava. I lyricon non disponevano dell'interfaccia MIDI (che fu inventata dopo che la Computone chiuse l'attivit\u00e0 nel 1980), ma moduli esterni per aggiungere il supporto MIDI allo strumento furono prodotti da JL Copper e STEIM."}
{"id": "701747", "revid": "39479", "url": "https://it.wikipedia.org/wiki?curid=701747", "title": "T\u00e2rnava Mare", "text": ""}
{"id": "701748", "revid": "1305772", "url": "https://it.wikipedia.org/wiki?curid=701748", "title": "Adh", "text": ""}
{"id": "701750", "revid": "39479", "url": "https://it.wikipedia.org/wiki?curid=701750", "title": "Tarnava mare", "text": ""}
{"id": "701753", "revid": "38120", "url": "https://it.wikipedia.org/wiki?curid=701753", "title": "Badge of Honour", "text": ""}
{"id": "701759", "revid": "17351", "url": "https://it.wikipedia.org/wiki?curid=701759", "title": "North American A-2 Savage", "text": ""}
{"id": "701760", "revid": "287204", "url": "https://it.wikipedia.org/wiki?curid=701760", "title": "Cantone di Ch\u00e2lons-en-Champagne-1", "text": "Il Cantone di Ch\u00e2lons-en-Champagne-1 \u00e8 una divisione amministrativa dell'Arrondissement di Ch\u00e2lons-en-Champagne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, alla frazione urbana sono stati aggregati 3 comuni.\nComposizione.\nprima della riforma del 2014 comprendeva solo parte della citt\u00e0 di Ch\u00e2lons-en-Champagne.\nDal 2015, oltre a parte della citt\u00e0 di Ch\u00e2lons-en-Champagne, i comuni appartenenti al cantone sono i seguenti 3:"}
{"id": "701763", "revid": "17351", "url": "https://it.wikipedia.org/wiki?curid=701763", "title": "AJ Savage", "text": ""}
{"id": "701765", "revid": "17351", "url": "https://it.wikipedia.org/wiki?curid=701765", "title": "North American AJ", "text": ""}
{"id": "701766", "revid": "287204", "url": "https://it.wikipedia.org/wiki?curid=701766", "title": "Cantone di Ch\u00e2lons-en-Champagne-2", "text": "Il Cantone di Ch\u00e2lons-en-Champagne-2 \u00e8 una divisione amministrativa dell'Arrondissement di Ch\u00e2lons-en-Champagne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 18 comuni, oltre alla frazione urbana.\nComposizione.\nOltre a parte della citt\u00e0 di Ch\u00e2lons-en-Champagne, i 10 comuni facenti parte prima della riforma del 2014 erano:\nDal 2015, oltre a parte della citt\u00e0 di Ch\u00e2lons-en-Champagne, i comuni appartenenti al cantone sono i seguenti 18:"}
{"id": "701767", "revid": "289247", "url": "https://it.wikipedia.org/wiki?curid=701767", "title": "A.S. Mastini Varese", "text": ""}
{"id": "701769", "revid": "17351", "url": "https://it.wikipedia.org/wiki?curid=701769", "title": "A-2 Savage", "text": ""}
{"id": "701771", "revid": "1543377", "url": "https://it.wikipedia.org/wiki?curid=701771", "title": "Liverpool Football Club Women", "text": "Il Liverpool Football Club Women, indicato anche nella forma contratta Liverpool F.C. Women o semplicemente Liverpool Women , \u00e8 una squadra di calcio femminile, sezione dell'omonimo club inglese con sede a Liverpool. Dalla stagione 2018 milita in FA Women's Championship, il secondo livello del campionato inglese di calcio femminile.\nStoria.\nIl club nacque come \"Newton Ladies\" nel 1989 e, al fine di ottenere l'iscrizione alla prima Lega Calcio femminile, cambi\u00f2 nel 1991 il suo nome in \"Knowsley WFC\". Al termine del campionato di Northern Division 1991-1992, la squadra si piazz\u00f2 al quarto posto e, nell'estate seguente, si rafforz\u00f2 con calciatrici del giro della nazionale inglese. Questo valse al Knowsley il terzo posto nel campionato seguente e la finale di Coppa di Lega a Wembley, persa contro l'Arsenal. Dal 1993 al 1995 la squadra giunse tre volte di seguito nella finale di FA Women's Cup, senza tuttavia mai vincerla. Nel frattempo, nel 1994, il club era entrato nell'orbita del , e aveva assunto la denominazione di Liverpool Ladies Football Club, indicato anche nelle forme contratte Liverpool L.F.C. o Liverpool Ladies. La prima stagione dopo il cambio di nome vide, oltre alla citata finale di Coppa, anche il secondo posto in campionato. Le ragazze del Liverpool dovettero attendere nove anni, il 2003, prima di vincere imbattute il proprio campionato e venire promosse in Premier League, dalla quale tuttavia retrocessero subito l'anno successivo.\nAlla fine del campionato 2006-2007 di Northern Division, finito al primo posto, la squadra ha riguadagnato il diritto a disputare la Premier League. Dopo due stagioni nella massima serie retrocede nuovamente nella Northern Division per la stagione 2009-2010, riuscendo per\u00f2 a ritornare subito in Premier League, avendo chiuso il campionato al primo posto e con una sola sconfitta subita. Al club venne assegnato anche il premio Fair Play dalla federazione inglese, come riconoscimento per aver disputato l'intero torneo senza giocatrici ammonite n\u00e9 espulse.\nDall'aprile 2011 il club milita in FA Women's Super League, il nuovo campionato di massimo livello di cui \u00e8 membro fondatore. Dopo i primi due anni disputati senza ottenere risultati di rilievo, al termine della \"stagione 2013\" vince il campionato, aggiudicandosi cos\u00ec, oltre al primo trofeo importante nella storia del club, il titolo di campione di Inghilterra e mettendo fine a nove anni di dominio firmato . Nel 2013 la squadra viene ufficialmente assorbita dal Liverpool Football Club, assumendo l'attuale denominazione \"Liverpool Ladies Football Club\". Nella stagione successiva si riconferma campione d'Inghilterra.\nIl 30 luglio 2018, in occasione della ridenominazione del primo livello del campionato inglese passato da FA WSL 1 semplicemente a Women's Super League, il sito societario annuncia il cambio di nome della squadra in Liverpool Football Club Women, denominazione con cui affronta il campionato di FA Women's Super League 2018-2019 \nOrganico.\nRosa 2020-2021.\nRosa, ruoli e numeri di maglia come da sito ufficiale, aggiornati al 1\u00ba febbraio 2021\nRosa 2019-2020.\nRosa, ruoli e numeri di maglia come da sito ufficiale, aggiornati al 31 luglio 2019."}
{"id": "701782", "revid": "287204", "url": "https://it.wikipedia.org/wiki?curid=701782", "title": "Cantone di Ch\u00e2lons-en-Champagne-3", "text": "Il Cantone di Ch\u00e2lons-en-Champagne-3 \u00e8 una divisione amministrativa dell'Arrondissement di Ch\u00e2lons-en-Champagne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 41 comuni, oltre alla frazione urbana.\nComposizione.\nOltre a parte della citt\u00e0 di Ch\u00e2lons-en-Champagne, i 4 comuni facenti parte prima della riforma del 2014 erano:\nDal 2015, oltre a parte della citt\u00e0 di Ch\u00e2lons-en-Champagne, i comuni appartenenti al cantone sono i seguenti 41:"}
{"id": "701783", "revid": "984922", "url": "https://it.wikipedia.org/wiki?curid=701783", "title": "Cantone di Ch\u00e2lons-en-Champagne-4", "text": "Il Cantone di Ch\u00e2lons-en-Champagne-4 era una divisione amministrativa dell'Arrondissement di Ch\u00e2lons-en-Champagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Ch\u00e2lons-en-Champagne e il comune di Saint-Memmie."}
{"id": "701786", "revid": "984922", "url": "https://it.wikipedia.org/wiki?curid=701786", "title": "Cantone di \u00c9cury-sur-Coole", "text": "Il Cantone di \u00c9cury-sur-Coole era una divisione amministrativa dell'Arrondissement di Ch\u00e2lons-en-Champagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701787", "revid": "984922", "url": "https://it.wikipedia.org/wiki?curid=701787", "title": "Cantone di Marson", "text": "Il Cantone di Marson era una divisione amministrativa dell'Arrondissement di Ch\u00e2lons-en-Champagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701788", "revid": "1408685", "url": "https://it.wikipedia.org/wiki?curid=701788", "title": "Bandiera della Sardegna", "text": "La bandiera della Sardegna (in lingua sarda \"bandera de sa Sardigna\") \u00e8 il principale simbolo della Sardegna, ufficialmente adottata dalla Regione autonoma per la prima volta nel 1950.\n\u00c8 conosciuta anche come la Bandiera dei quattro mori (\"sos battor moros\" o \"is cuatru morus\" in lingua sarda, \"Li quattru mori\" in sassarese, \"Li cattru mori\" in gallurese, \"Los quatre moros\" in algherese, \"I quattru m\u00f3i\" in tabarchino) per via della loro raffigurazione nei quarti separati dalla croce rossa di San Giorgio.\nStoricamente invece la fronte \u00e8 rivolta verso l'inferitura. Di origine medievale, \u00e8 composta dalla Croce di San Giorgio e da quattro teste di moro bendate, rappresentanti i quattro Re Saraceni sconfitti dagli aragonesi durante la Battaglia di Alcoraz avvenuta in Spagna. \u00c8 storicamente legata alla bandiera dell'Aragona e alla Bandiera Testa Mora, della vicina isola della Corsica.\nOrigine.\nNei secoli molti studiosi si sono mossi in un complesso pieno di leggenda e realt\u00e0 storica, tra Spagna e Sardegna, ma la sua origine rimane dibattuta. Il primo studioso che affront\u00f2 scientificamente la genesi del vessillo sardo fu, nel 1624, il biblista, teologo e storico gesuita Jaime Pinto: egli attribu\u00ec il vessillo a Benedetto VIII nel 1020, il quale volle inviare all'Isola uno stendardo con la Croce come invito della Sede Apostolica a scacciare i Mori; i Sardi avrebbero poi aggiunto le effigi a ricordo della loro umiliazione e sconfitta. \nLa tradizione sardo-iberica considera il simbolo una creazione di Re Pietro I di Aragona, quale celebrazione della vittoria di Alcoraz (1096). La vittoria sarebbe stata ottenuta grazie all'aiuto di San Giorgio (il cui stendardo era una croce rossa su sfondo bianco), il quale sarebbe intervenuto lasciando poi sul campo le quattro teste recise dei re saraceni (quattro mori).\nLa tradizione sardo-pisana lega lo stemma al leggendario gonfalone dato dal papa Benedetto VIII ai Pisani in aiuto dei sardi contro i saraceni di Musetto, i quali cercavano di conquistare la Sardegna e alcune postazioni situate nella penisola italiana, variando la genesi riportata del gesuita Pinto, che la vuole consegnata ai soli sardi.\nStoria.\nLa pi\u00f9 antica attestazione dell'emblema risale al 1281, al sigillo della cancelleria reale di Pietro III d'Aragona. Dopo che la Sardegna entra a far parte della Corona d'Aragona, tali sigilli vi giungono a chiusura dei documenti dei Re Giacomo II (1326), Alfonso il Benigno (1327-1336) e Pietro IV (1336-1387); alcuni esemplari sono conservati nell'Archivio Storico Comunale di Cagliari.\nIn uno stemmario della fine del XIV secolo compilato in area germanica, l'Armoriale di Gheldria, lo stemma gi\u00e0 appare riferito al Regno di Sardegna nell'ambito degli stati della Corona d'Aragona. Lo si ritrova in un altro stemmario forse di area lorenese (conservato nella Biblioteca nazionale di Francia) e di datazione incerta ma sicuramente nel XV secolo. Nel 1509 in un altro stemmario portoghese (Livro do Armeiro-mor) la Sardegna \u00e8 stranamente rappresentata solo con la croce di San Giorgio. \n\u00c8 solo dal tempo dei Re Cattolici e soprattutto dall'epoca di Carlo V che troviamo con frequenza i 4 mori come simbolo del Regno di Sardegna fra gli innumerevoli possedimenti dell'imperatore, fra i quali un libro stampato nella famosa stamperia Plantin di Anversa rappresentante il corteo funebre dello stesso sovrano composta da alfieri e cavalli bardati con le insegne di ciascuno stato. In Sardegna e su documenti sardi la prima sicura attestazione dello stemma \u00e8 sul frontespizio degli atti del braccio militare del parlamento sardo, i \"Capitols de Cort del Stament militar de Serdenya\" stampato a Cagliari nel 1591.\nIn quest'epoca, ormai i ricordi delle lunghe e spesso fratricide guerre col Giudicato di Arborea andavano scemando, i coloni iberici si erano ormai inseriti col passare delle generazioni nella societ\u00e0 sarda, divenendone parte integrante, l'inserimento in un'organizzazione politica in cui non solo la Sardegna, ma anche l'Aragona e la Catalogna erano delle piccole componenti, fecero s\u00ec che accanto all'adesione all'ideologia imperiale asburgica, si rinvigorisse anche il senso di appartenenza a quel piccolo stato rappresentato dai quattro mori.\nDurante i secoli i quattro mori della bandiera o dello stemma furono raffigurati in diverso modo: senza benda, con benda sugli occhi o sulla fronte, a destra o a sinistra, o coronati, senza mori, a colori invertiti; ci\u00f2 secondo i gusti dell'artista incaricato, come quello che, sotto la guida di Diego Vel\u00e1zquez e Francisco de Zurbar\u00e1n, li effigi\u00f2 nel Palazzo del Buen Retiro a Madrid. Per tutto il periodo delle monarchie iberiche l'originale disegno della bende sulla fronte viene rispettato.\nDurante il Regno di Sardegna sabaudo, alla met\u00e0 del Settecento, si stabil\u00ec invece l'iconografia della bandiera di San Giorgio, che continu\u00f2 a perdurare fino al 1999, bench\u00e9 presentasse l'errore di porre la benda sugli occhi dei mori, con in ogni quarto una testa di moro in direzione dell'inferitura. Lo stemma del Regno di Sardegna porta chiaramente i quattro mori con la benda in fronte, quale serto regale. La benda sugli occhi compare nel 1800; probabile un errore di un copista o un voluto \"errore\" in segno di protesta.\nNel 1952 lo scudo dei quattro mori bendati negli occhi divenne bandiera ufficiale della Regione autonoma ed ornava inoltre il suo gonfalone (decreto del Presidente della Repubblica del 5 luglio 1952). Nel 1999 un'apposita legge regionale cambi\u00f2 i Quattro Mori della bandiera, derivati dalla versione del Regno Sardo-Piemontese, a forma in cui si presentano in un quarto dello stemma d'Armi della Comunit\u00e0 autonoma spagnola di Aragona, cio\u00e8 con la benda posta sulla fronte. A differenza della bandiera aragonese, tuttavia, i mori dal 1999 hanno i loro sguardi opposti all'inferitura.\nSignificato.\nSecondo alcuni studiosi, la bandiera deriverebbe dalla vittoria di Alcoraz del 1096, sarebbe legata alla Corona d'Aragona, e rappresenterebbe la Reconquista spagnola contro i Mori che occupavano una buona parte della Penisola Iberica, infatti \u00e8 composta dalla croce di San Giorgio, simbolo pure dei crociati che combattevano gli stessi mori in Terra Santa, e le quattro teste mozzate rappresentavano quattro importanti vittorie conseguite dagli aragonesi in Spagna, rispettivamente la riconquista di Saragozza, Valencia, Murcia e le Baleari.\nSecondo altri (Mario Valdes y Cocom) i mori rappresenterebbero il Santo egiziano Maurizio, martirizzato sotto Diocleziano, e rappresentato in questa maniera, ossia la testa di moro bendata, in innumerevoli stemmi di area franco-germanica. Anche San Vittore di Marsiglia, appartenente alla medesima Legione Tebana comandata da Maurizio e scampato alla decimazione, \u00e8 rappresentato da un moro con benda sulla fronte e la comune tradizione che lega le storie dei due santi fa pensare che il simbolo sia stato concepito tra l'Abbazia di San Maurizio d'Agauno, nel Canton Vallese (Svizzera), e l'Abbazia di San Vittore di Marsiglia, sorte ambedue nei luoghi del martirio dei due santi. Tra il 1112 e il 1166 la Contea di Provenza fu sotto il diretto controllo dei re aragonesi e, fino al 1245 retto da discendenti della medesima dinastia. Occorre peraltro sottolineare che l'Abbazia di San Vittore di Marsiglia ebbe, dall'XI secolo fino al XIII secolo, estese propriet\u00e0 e influenza politica in Sardegna, in special modo nel Giudicato di Cagliari.\nI 4 mori divennero comunque, fin dalla sua fondazione, il simbolo del Regnum Sardiniae et Corsicae, con la bandiera corsa risalente alla stessa epoca, e divenne col tempo la bandiera dell'isola e della sua popolazione. In ogni caso, il significato dei simboli che esso contiene, due santi guerrieri o teste di moro mozzate, ne fa un emblema della cristianit\u00e0 combattente, \"crociato\" nel senso lato del termine, originatosi in un'epoca storica di aspri conflitti tra Islam e cristianit\u00e0, in cui la Sardegna fu pienamente coinvolta.\nNel 1921 venne fondato il Partito Sardo d'Azione, che riprese i quattro mori come proprio simbolo. \u00c8 ipotizzabile che essa fosse stata storicamente interpretata come l'icona dei quattro giudicati, come sostenuto da Antonio Era, professore dell'Universit\u00e0 di Sassari e consigliere regionale, che il 19 giugno del 1950 nelle discussioni del consiglio regionale antecedenti le votazioni che decreteranno i quattro mori bandiera ufficiale della regione Sardegna, critic\u00f2 il vessillo affermando:\nQuesto discorso denunci\u00f2 il fatto che la bandiera non fosse di origini sarde, ma \u00e8 anche prova documentaria del sentimento popolare che leggeva in essa la storia giudicale. Del resto le vicende giudicali si svilupparono prevalentemente dopo la vittoria delle repubbliche marinare sui mori saraceni, che permise lo sviluppo dei quattro giudicati, veniva per coincidenza perfettamente espressa dai quattro mori.\nNormativa.\nDisegno.\nL'utilizzo ufficiale dei Quattro Mori nell'assetto repubblicano \u00e8 relativamente recente. Infatti, con la Legge costituzionale n. 3 del 26 febbraio 1948 venne approvato lo Statuto della Regione autonoma della Sardegna, ma esso non specificava alcuna descrizione di simboli, stemmi e bandiere. Con la seduta del Consiglio regionale del 19 giugno 1950, venne approvato lo stemma dei quattro mori. La concessione avvenne attraverso secondo le modalit\u00e0 dell'allora Regio decreto 7 giugno 1943, n. 652 attraverso la concessione il rilascio alla Regione Sardegna per decreto dal Presidente della Repubblica che, sulla base delle istanze dell'Assemblea regionale, eman\u00f2 il D.P.R. 5 luglio 1952 \"\u00abConcessione alla Regione Autonoma della Sardegna di uno stemma e un gonfalone\u00bb\". Per la bandiera invece si dovette aspettare al 1999, con l'approvazione della legge regionale del 15 aprile 1999 n. 10 intitolata \"Bandiera della Regione\", la quale sanc\u00ec il disegno ufficiale, per definizione \"\u00abcampo bianco crociato di rosso con in ciascun quarto una testa di moro bendata sulla fronte rivolta in direzione opposta all'inferitura\u00bb\", pertanto in una versione inusuale rispetto alle raffigurazioni storiche. Lo stemma \u00e8 formato dalla bandiera incastonata in uno scudo anche con ornamenti esteriori, che ne sono parte integrante. Per l'araldica la definizione \u00e8 \"\u201cd'argento alla croce di rosso accantonata da quattro teste di moro al naturale, rivoltate, con la fronte bendata d'argento\u201d\".\nEsposizione.\nLa bandiera della Regione \u00e8 esposta all'esterno degli edifici sedi della Regione, dei comuni e delle province, degli enti strumentali della Regione, degli enti soggetti a vigilanza o controllo della Regione, degli enti pubblici che ricevono in via ordinaria finanziamenti o contributi a carico del bilancio regionale, degli enti che esercitano funzioni delegate dalla Regione, nonch\u00e9 all'esterno degli altri edifici dei medesimi enti sui quali ordinariamente si espongono bandiere.:\nLa bandiera della Regione \u00e8 esposta altres\u00ec nei casi previsti dagli statuti dei comuni e delle province. L'esposizione della bandiera della Regione da parte di privati \u00e8 sempre libera, purch\u00e9 avvenga in forme decorose. \u00c8 obbligatoria l'esposizione della bandiera della Regione da parte di privati qualora vengano esposte bandiere nel corso di manifestazioni a cui concorrono finanziariamente la Regione o i suoi enti strumentali. Ove non sia vietato da norme statali, quando le amministrazioni pubbliche espongono la bandiera della Regione, espongono anche la bandiera della Repubblica Italiana e quella dell'Unione Europea. Salve le norme che regolano l'esposizione delle bandiere della Repubblica e dell'Unione europea, la bandiera della Regione va esposta al posto d'onore e quando la bandiera \u00e8 esposta in segno di lutto va posta a mezz'asta o con due strisce di colore nero.\nColori.\nCon la deliberazione della Giunta Regionale n.19 del 28 aprile 2015 sono state stabilite le linee guida per l'utilizzo corretto dello stemma e dei simboli nelle comunicazioni ufficiali. Tra le varie indicazioni, \"de facto\", sono stati normati anche i colori ufficiali della bandiera.\nAltri utilizzi della testa di moro.\nIn campo politico, il Partito Sardo d'Azione ha adottato come proprio simbolo la bandiera sarda, secondo il modello Savoia su drappo quadrato. Sardigna Natzione riprende invece solo la croce, nera in campo bianco. I quattro mori con quattro bande \u00e8 comparsa nei manifesti della Provincia di Nuoro (commissionati da una Giunta di centro-sinistra) sulle tradizioni popolari (1998) dove compariva sovrapposta all'effigie di Giovanni Maria Angioy. Le quattro bande rosse associate ad un solo moro sono state presenti nel simbolo del partito \"sardistas\", una scissione di destra del PSd'Az avvenuta nel 2000 (capeggiata dal consigliere regionale Efisio Serrenti).\nLa Bandiera \"barras e moros\" richiama i quattro mori e i pali rossi, questi ultimi presenti nella bandiera del Regno di Sardegna fino alla fine del Quattrocento.\nI pali rossi erano presenti anche nello stemma del Giudicato di Arborea. Essi sono un simbolo di tradizione iberica e sono presenti nelle bandiere della Catalogna e del Regno di Aragona. La Corona d'Aragona fu la fondatrice nel 1324 del Regnum Sardiniae. I quattro pali rossi indicano l'impronta tracciata dalle quattro dita, indice, medio, anulare e mignolo, della mano intrisa di sangue. Una leggenda catalana narra che con la mano il conte di Barcellona Goffredo il Villoso che unific\u00f2 i paesi catalani gravemente ferito in battaglia nella lotta contro l'invasore normanno tracci\u00f2 questo segno su uno scudo dorato. Metaforicamente rappresenta la lotta del popolo per l'autonomia. Questo stendardo \u00e8 presente nello stemma ufficiale della compagnia barracellare di Dorgali. La bandiera viene chiamata in sardo \"barras e moros\", testa dei mori bendata sulla fronte e sguardo a destra, senza i mori la definizione araldica \u00e8 \"barras e ruche\"."}
{"id": "701790", "revid": "984922", "url": "https://it.wikipedia.org/wiki?curid=701790", "title": "Cantone di Suippes", "text": "Il Cantone di Suippes era una divisione amministrativa dell'Arrondissement di Ch\u00e2lons-en-Champagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701791", "revid": "984922", "url": "https://it.wikipedia.org/wiki?curid=701791", "title": "Cantone di Vertus", "text": "Il Cantone di Vertus era una divisione amministrativa dell'Arrondissement di Ch\u00e2lons-en-Champagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701798", "revid": "124759891", "url": "https://it.wikipedia.org/wiki?curid=701798", "title": "Alfred Hitchcock presenta (serie televisiva 1955)", "text": "Alfred Hitchcock presenta (\"Alfred Hitchcock Presents\") \u00e8 una serie televisiva statunitense creata da Alfred Hitchcock. In Italia era conosciuta con il titolo di \"Hitchcock presenta Hitchcock\".\nLa caricatura di Hitchcock che compare nei titoli \u00e8 stata realizzata dallo stesso Hitchcock.\nTrama.\nLa serie non ha una trama lineare, n\u00e9 personaggi fissi, ma tutti gli episodi hanno un elemento in comune: il crimine, che viene perpetrato a volte nelle forme pi\u00f9 inimmaginabili e grottesche.\nLo stesso Hitchcock ebbe a dire, riguardo alla serie: \u00abEssa riporta il crimine in casa, dove esso risiede\u00bb.\nEpisodi.\nIn Italia il Programma Nazionale della Rai trasmise la serie in modo discontinuo a partire dal 17 gennaio 1959, iniziando con gli episodi della stagione 3.\nIl tema musicale della serie \u00e8 il brano \"Marcia funebre per una marionetta\" del compositore Charles Gounod.\nDelle 268 puntate solo 17 sono state dirette da Hitchcock.\nAltre serie.\nNel 1962 Hitchcock cre\u00f2 un'altra serie televisiva intitolata \"L'ora di Hitchcock\".\nLa serie ha avuto un rifacimento moderno nel 1985 con l'omonima serie televisiva \"Alfred Hitchcock presenta\".\nCameo.\nAlfred Hitchcock era solito fare delle brevi apparizioni (cameo) nei suoi film. Tuttavia, nello show televisivo \"Alfred Hitchcock presenta\" \u00e8 apparso solo due volte (a parte le introduzioni e le chiusure). Il primo cameo si trova nell'episodio 6 della prima stagione in un quadro autografato in casa del protagonista, il secondo in un episodio del 1958 della terza stagione dal titolo \"Un salto nel vuoto\": al minuto 5:15 dell'episodio, Hitchcock appare sulla copertina di una rivista letta da Mr. Renshaw (Philip Bourneuf).\nGuest star.\nMolti attori famosi hanno recitato nei vari episodi; alcuni di essi sono:\nRobert Redford, Oskar Homolka, Barbara Bel Geddes, James Best, Charles Bronson, Everett Sloane, James Coburn, Joseph Cotten, Bette Davis, Robert Duvall, Claude Rains, George Peppard, Karl Swenson, Tom Ewell, Peter Falk, John Forsythe, Coleen Gray, Peter Lorre, Steve McQueen, Walter Matthau, Betty Field, Ray Milland, Elizabeth Montgomery, Roger Moore, Vincent Price, Patricia Hitchcock, Burt Reynolds, Murray Hamilton, Harry Dean Stanton, William Shatner, Alan Napier, John Williams, Hazel Court, Hume Cronyn, Martin Balsam, Leslie Nielsen, Anne Francis, Robert Vaughn, E.G. Marshall, Laurence Harvey, Dean Stockwell, Vera Miles, Suzanne Pleshette, John McIntire, Robert Morse, Jack Klugman, Sydney Pollack, Richard Chamberlain, Scatman Crothers, Harry Dean Stanton, Frank Gorshin, Barbara Steele, Patrick Macnee, Gloria Swanson, Zachary Scott, Phyllis Thaxter, Clu Gulager, Katherine Squire, Crahan Denton, Jeanette Nolan, Harry Morgan, Barbara Baxley, Robert Emhardt, Raymond Massey, Richard Chamberlain, Ray Teal, Neile Adams, Sam Jaffe, Nehemiah Persoff, Peter Mark Richman, Cara Williams, Beatrice Straight, Fay Spain, Norman Lloyd, Arch Johnson, Read Morgan, Patricia Collinge, George Grizzard, Eric Portman, Irene Tedrow, Ralph Clanton, Audrey Totter, Joby Baker, Harp McGuire, Dick Van Dyke, Stella Stevens, Paul Stewart, Brian Keith, James Best, Sal Ponti, James Westerfield, Frank Maxwell, David Fresco, Robert Horton, Hermione Gingold, Venetia Stevenson, Barbara Bel Geddes, Alexander Scourby, Daniel White, Joanna Moore, Yale Wexler, Henry Jones, Dick York, Eleanor Patterson, Irene Windust, Linda Lawson, Dennis Weaver, James Millhollin, Judy Canova, Royal Dano, Arch Johnson, Ellen Corby, Bob Sweeney, Robert Bray, Ronald Nicholas, Paul Ford, Billy Gray, Frank Maxwell, Jeremy Slate, Biff Elliot, Rip Torn, Bert Freed. Mary Munday, Kay Walsh, Eric Barker, Cecil Parker, William Kendall, Larry Gates, Myron McCormick, Bert Convy, Edward Platt, Wendy Hiller, Gigi Perreau, Ronald Howard, Juano Hernandez, Kenneth Tobey, Ruby Goodwin, Macdonald Carey."}
{"id": "701800", "revid": "124808", "url": "https://it.wikipedia.org/wiki?curid=701800", "title": "Alfred Hitchcock Presents", "text": ""}
{"id": "701804", "revid": "73537", "url": "https://it.wikipedia.org/wiki?curid=701804", "title": "Hani\u00e0", "text": ""}
{"id": "701806", "revid": "287204", "url": "https://it.wikipedia.org/wiki?curid=701806", "title": "Sighisoara", "text": ""}
{"id": "701811", "revid": "767487", "url": "https://it.wikipedia.org/wiki?curid=701811", "title": "Daniel Loeble", "text": "Biografia.\n\"Daniel L\u00f6ble\", prima di entrare a far parte degli Helloween, era il batterista della band Rawhead Rexx. Nel 2004 venne contattato per sostituire Stefan Schwarzmann e abbandon\u00f2 la sua precedente band per unirsi ai ben pi\u00f9 famosi \"Helloween\" con cui produsse nel 2005 l'album Keeper of the Seven Keys - The Legacy e nel 2007 Gambling with the Devil.\nNel 2004 ha supportato in \"tour\" i Blaze."}
{"id": "701812", "revid": "2175", "url": "https://it.wikipedia.org/wiki?curid=701812", "title": "Cantoni di Reims", "text": ""}
{"id": "701813", "revid": "648655", "url": "https://it.wikipedia.org/wiki?curid=701813", "title": "Monumenti nazionali (Portogallo)", "text": "Lista dei monumenti nazionali del Portogallo, indicati per regione, distretto e comune (eventualmente, accanto viene riportata anche la freguesia o la localit\u00e0); la legge o l'anno riportarto fra parentesi si riferisce alla certificazione del monumento come \"nazionale\"."}
{"id": "701815", "revid": "124245273", "url": "https://it.wikipedia.org/wiki?curid=701815", "title": "Cassa sacra", "text": "La Cassa sacra (o pi\u00f9 precisamente Giunta di Cassa Sacra) \u00e8 un organo governativo istituito nella provincia di Calabria Ulteriore con dispaccio del 4 giugno 1784 dal re di Napoli Ferdinando IV in seguito al disastroso terremoto del 5 febbraio 1783.\nLa sede della Giunta fu Catanzaro, in quanto gi\u00e0 in quel periodo la citt\u00e0 rivestiva il ruolo di Capoluogo della Calabria Ulteriore o Ultra prima che questa, il 1\u00ba maggio 1816, venisse sdoppiata con la nascita della Calabria Ulteriore I e II.\nLo scopo di questo organo era di amministrare i beni ecclesiastici espropriati, da investire nella ricostruzione. In particolare furono aboliti i monasteri e i luoghi pii della provincia. La giunta fu anche investita degli affari contenziosi in primo esame.\nIl 27 novembre fu creata a Napoli una giunta detta di corrispondenza, presieduta dal conte Francesco Pignatelli, col compito di gestire i rapporti tra la Cassa sacra e la capitale del Regno e gestire le eventuali controversie.\nFrancesco Pignatelli spost\u00f2 la sua sede a Monteleone di Calabria (odierna Vibo Valentia) che divenne il suo quartier generale (Il Monitore napoletano, 1799, pag. 155) e dove si stabili con l'esercito fino al 1787.\nEntrambe le giunte furono abolite il 30 gennaio 1796.\nIl provvedimento ha un risvolto politico, perch\u00e9 si inquadra in una serie di interventi attuati dai regnanti borboni per limitare i privilegi ecclesiastici e feudali.\nCon il termine Cassa sacra si intende generalmente anche il fondo archivistico corrispondente ai documenti della giunta di Cassa Sacra, utile agli studiosi del XIX secolo in Calabria. I documenti sono conservati presso l'Archivio di Stato di Catanzaro."}
{"id": "701820", "revid": "767487", "url": "https://it.wikipedia.org/wiki?curid=701820", "title": "Cantone di Ay", "text": "Il Cantone di Ay era una divisione amministrativa dell'arrondissement di \u00c9pernay. Fino al 2005 ha fatto parte dell'arrondissement di Reims.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701821", "revid": "767487", "url": "https://it.wikipedia.org/wiki?curid=701821", "title": "Aventure malgache", "text": "Aventure malgache \u00e8 un cortometraggio di propaganda in lingua francese diretto da Alfred Hitchcock nel 1944 per il Ministero dell'Informazione Inglese. Il film in Italia ha avuto una distribuzione in videocassetta in lingua originale con i sottotitoli abbinato al film \"omologo\" \"Bon Voyage\".\nTutti gli interpreti fanno parte dei The Moliere Players, un gruppo di attori francesi rifugiati in Inghilterra.\nA volte il titolo in italiano \u00e8 indicato come Avventura in Madagascar o Avventura Malgascia."}
{"id": "701822", "revid": "39692", "url": "https://it.wikipedia.org/wiki?curid=701822", "title": "Parco della Lessinia", "text": ""}
{"id": "701823", "revid": "1543377", "url": "https://it.wikipedia.org/wiki?curid=701823", "title": "Peste americana", "text": "La peste americana (\"Histolysis infectiosa perniciosa larvae apium\", \"Pestis americana larvae apium\") \u00e8 una malattia della covata delle api causata dal bacillo \"Paenibacillus larvae\". \u00c8 una delle malattie pi\u00f9 gravi in apicoltura tanto che l'unica pratica di cura considerata sicura \u00e8 l'incenerimento delle api con tutto il materiale che conteneva la famiglia. Si deve ritenere che la malattia non costituisca pericolo per la salute umana.\nIn Italia \u00e8 una delle cinque malattie che colpiscono le api soggette all'obbligo di denuncia all'autorit\u00e0 sanitaria locale competente, secondo quanto disposto dalle vigenti normative di polizia veterinaria.\nEziologia.\nLa peste americana \u00e8 una malattia batterica causata da Paenibacillus larvae (\"White, 1906\"), un bacillo di forma simile a un fagiolo, lungo 2,5-5 micron e largo 0,4-0,8 micron, e munito di flagelli che utilizza come organo di locomozione. Possiede la caratteristica peculiare di produrre endospore estremamente resistenti al calore (si distruggono dopo 30 minuti a 100\u00a0\u00b0C e dopo 15 minuti a 120\u00a0\u00b0C), ai disinfettanti chimici, cloro, radiazioni UV (20 minuti), iodati e acqua calda con qualunque additivo.\nLe spore, molto resistenti, sono di forma ovoidale, brillanti, si colorano solo nella parte periferica e sopravvivono fino a 40 anni in condizioni normali, anche se la vitalit\u00e0 tende a diminuire nel tempo.\nLa malattia colpisce la covata allo stato larvale e non causa alcun danno all'ape adulta. La larva si infetta ingerendo le spore di \"Paenibacillus larvae\" per mezzo delle api nutrici. Queste ultime infatti, nel liberare l'alveare dalle larve morte, contaminano le loro appendici boccali con le spore contribuendo a distribuirle per tutta la colonia e svolgendo, quindi, un ruolo determinante nella diffusione della malattia.\nLa germinazione delle spore e la loro trasformazione in bacilli si ha tra le 24 e le 48 ore dal momento in cui sono penetrate nell'intestino delle larve.\nI batteri non possono attraversare la parete intestinale fino a che la larva si converte in propupa.\nQuando ci\u00f2 avviene, i batteri si legano all'emolinfa e proliferano moltiplicandosi in modo rapidissimo fino a uccidere l'ospite.\nLa larva si secca all'interno della cella, generando una sacca dalla quale possono uscire fino a 2,5 miliardi di spore.\nLe larve di meno di 24 ore necessitano di sole 6 spore per venire infettate mentre quelle di tre giorni devono ingerire milioni di spore per contrarre la malattia, trascorso tale periodo ne restano difficilmente infette.\nLe larve di ape regina sono pi\u00f9 soggette all'infezione rispetto a quelle di ape operaia, e queste ultime pi\u00f9 di quelle dei fuchi.\nSintomatologia.\nQuando la malattia si presenta, le celle degli alveari dove si trova la prole si inumidiscono e diventano pi\u00f9 scuri, per poi infossarsi. \u00c8 a questo punto che le api cominciano a sforacchiare le celle, nel tentativo di eliminare i resti larvali (tentativo che avr\u00e0 luogo solo a quasi completa essiccazione della larva). Le larve morte acquisiscono un colore castano-bruno, consistenza gommosa ed emanano un odore sgradevolmente acre (putrefazione). Questo odore \u00e8 caratteristico, e l'apicoltore esperto lo riconosce.\nSe si introduce un bastoncino nella cella, vi rimane un residuo marroncino come di fibra viscosa, che si stira fino a 4\u00a0cm (prova del \"filante\"). Queste sono le larve morte da alcuni giorni, e sono spesso uno dei segni inconfutabili della presenza dell'infezione. \nDopo un po' di tempo la larva si secca, formando una scaglia che aderisce fortemente alla parete della cella.\nDiffusione.\nLa malattia si propaga agli alveari dell'apiario tramite la deriva, il saccheggio o pratiche errate dell'apicoltore, in particolare:\nDiagnosi.\nMetodo rapido o da campo. Detto test di Holst viene effettuato ponendo un residuo di larva sospetta in una fiala in cui si introducono alcune gocce di una soluzione di latte scremato in polvere all'1% (circa 4 ml). Posta ad una temperatura costante di 37\u00a0\u00b0C il test \u00e8 positivo se la soluzione chiarifica in 10-20 minuti.\nMetodo immunoezimatico: \u00e8 disponibile un kit commerciale per la diagnosi rapida di peste americana (1-3 minuti) validato dal National Bee Unit of the Food and Environment Research Agency (FERA), York e altri istituti internazionali.\nAltri sintomi caratteristici\nTrattamento.\nL'efficacia del trattamento con chemioterapici \u00e8 molto variabile: i risultati dipendono dal grado di infezione della famiglia, dall'abilit\u00e0 dell'apicoltore, da numerosi fattori naturali e dalla forza della famiglia. Occorre sottolineare che gli antibiotici hanno effetto sulla sola forma vegetativa di \"Paenibacillus larvae\" e non sulle spore, rendendo solo apparente la guarigione.\nL'uso scorretto degli antibiotici ha messo in evidenza il grave problema dell'antibiotico-resistenza, che ha reso necessario l'utilizzo di chemioterapici sempre pi\u00f9 potenti e specifici. Inoltre tali farmaci eliminano, di fatto, solo i sintomi della malattia tenendola latente. Questo costringe a non interrompere mai la profilassi la cui sospensione permetterebbe la recrudescenza della peste.\nRicordando che l'uso degli antibiotici per la cura delle api \u00e8 severamente vietato in tutta l'Unione Europea, si segnalano gli antibiotici maggiormente usati nel resto del mondo:\nUnico metodo di lotta naturale conosciuto \u00e8 la messa a sciame o cura famis. Consiste nel trasferimento di tutte le api in una nuova arnia con abbandono di tutta la covata che andr\u00e0 invece bruciata (Lo stesso vale per i telaini che hanno in passato ospitato covata anche una volta soltanto). L'arnia potr\u00e0 essere recuperata previa sterilizzazione. Le api, senza nutrimento artificiale per almeno cinque giorni, saranno costrette a consumare tutte le scorte contaminate immagazzinate nella borsa melaria. Per migliorare le probabilit\u00e0 di successo \u00e8 possibile togliere la regina (che potr\u00e0 essere riutilizzata in un'altra famiglia) prima di effettuare la pratica; ci\u00f2 stimola le api operaie ad allevare una regina con caratteristiche sanitarie migliori rispetto a quella precedente, trovandosi in una situazione avversa. 25-30 giorni dopo, una volta che le api avranno allevato la loro regina naturale, si potr\u00e0 procedere con la messa a sciame. Considerando per\u00f2 la non eccezionale probabilit\u00e0 di successo, il costo elevato del materiale da sacrificare, il valore dello sciame nudo oltre al rischio di diffusione della malattia in caso di reinfestazione la distruzione col fuoco rimane ancora la pratica da consigliare."}
{"id": "701824", "revid": "984922", "url": "https://it.wikipedia.org/wiki?curid=701824", "title": "Cantone di Beine-Nauroy", "text": "Il Cantone di Beine-Nauroy era una divisione amministrativa dell'Arrondissement di Reims.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701827", "revid": "446353", "url": "https://it.wikipedia.org/wiki?curid=701827", "title": "Emirato", "text": "L'emirato (in lingua araba \u0625\u0645\u0627\u0631\u0629 \"im\u00e0ra\") \u00e8 il dominio di un emiro (in lingua araba \"am\u00ecr\", comandante).\nErroneamente tradotto, spesso e volentieri, come \"principato\", l'emirato non si riallaccia in realt\u00e0 ad alcun primato morale, spirituale o economico, ma al puro e semplice diritto di impartire ordini (in lingua araba \"amr\").\nStoria.\nL'emiro \u00e8 storicamente un \u201ccomandante di eserciti\u201d, e anche in questo senso si usa nell'espressione \"am\u00ecr al-mu'min\u00ecn\" (comandante dei credenti) per significare \"califfo\".\nPer i musulmani il califfo non \u00e8 mai stato il migliore, il primo (il \"princeps\" latino), con l'eccezione, forse, nel periodo \"ortodosso\" (a dire dei musulmani stessi) e degli scismatici Kharigiti, che questa primazia, per l'appunto, prescrivono per il loro Im\u00e0m.\nEmirati attuali.\nIl movimento dei talebani afghani defin\u00ec come \"emirato islamico\" il regime da loro imposto sull'Afghanistan nel 1996 (Emirato Islamico dell'Afghanistan), regime in seguito dissoltosi come conseguenza dell'invasione statunitense del 2001; il termine \u00e8 stato poi ripreso dagli stessi talebani nel 2021 dopo il loro ritorno al potere a Kabul."}
{"id": "701829", "revid": "767487", "url": "https://it.wikipedia.org/wiki?curid=701829", "title": "Bon Voyage (film 1944)", "text": "Bon Voyage \u00e8 un cortometraggio di propaganda in lingua francese diretto da Alfred Hitchcock nel 1944 per il Ministero dell'Informazione Inglese. Il film in Italia ha avuto una distribuzione in videocassetta in lingua originale con i sottotitoli abbinato al film \"omologo\" \"Aventure Malgache\".\nTutti gli interpreti fanno parte dei The Moliere Players, un gruppo di attori francesi rifugiati in Inghilterra."}
{"id": "701830", "revid": "767487", "url": "https://it.wikipedia.org/wiki?curid=701830", "title": "Stefan Schwarzmann", "text": "Storia.\nStefan Schwarzmann ha suonato con tanti gruppi del genere power metal tra cui Running Wild, U.D.O. e, quindi, i riformati Accept. Nel 2003 ottenne la possibilit\u00e0 di entrare a far parte degli Helloween in sostituzione di Mark Cross. Accettata immediatamente la proposta Schwarzmann si un\u00ec al gruppo ma, nel 2005 decise gi\u00e0 di lasciare in quanto si ritenne personalmente incapace di suonare alcune parti del nuovo album in lavorazione: troppo veloci e tecniche per il suo stile musicale, precisando di non aver avuto alcun problema personale con gli altri membri della band. Successivamente venne sostituito da Daniel Loeble. Poco dopo subentr\u00f2 nei Krokus, in sostituzione del precedente Patrick Aeby."}
{"id": "701832", "revid": "339392", "url": "https://it.wikipedia.org/wiki?curid=701832", "title": "Parco del Delta del Po regione Veneto", "text": ""}
{"id": "701834", "revid": "767487", "url": "https://it.wikipedia.org/wiki?curid=701834", "title": "Cantone di Bourgogne", "text": "Il Cantone di Bourgogne \u00e8 una divisione amministrativa dell'Arrondissement di Reims.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 24 a 28 comuni.\nComposizione.\nI 24 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "701837", "revid": "436907", "url": "https://it.wikipedia.org/wiki?curid=701837", "title": "Tom Hall", "text": "Biografia.\nHa studiato alla University of Wisconsin-Madison e ha ricevuto il diploma in Scienze Informatiche.\nNel 1987 inizi\u00f2 a lavorare con la Softdisk Inc., dove svolse il ruolo di programmatore ed editore di \"Big Blue Disk\", un pacchetto software consegnato mensilmente. Assieme ad alcuni colleghi, John Romero, John Carmack, e Adrian Carmack, ha fondato la id Software.\nSvolse il ruolo di creative director e di designer, lavorando su giochi come \"Commander Keen\", \"Wolfenstein 3D\", \"Spear of Destiny\", e \"Doom\".\nDopo diversi momenti di conflitto con John Carmack riguardo al design di Doom, Hall lasci\u00f2 la id per lavorare con la Apogee/3D Realms. Svolse il ruolo di game designer di \"Rise of the Triad\", produsse \"Terminal Velocity\", e aiut\u00f2 in diversi campi lo sviluppo di \"Duke Nukem II\" e \"Duke Nukem 3D\". Fino al 1996 lavor\u00f2 sul motore grafico di \"Prey\", lasciando lo stesso anno la Apogee.\nIn seguito Hall cofond\u00f2 la Ion Storm assieme a John Romero, dove produsse \"Anachronox\". La compagnia non ebbe successo, che venne raggiunto solo con lo sviluppo di \"Deus Ex\", dove Hall doppi\u00f2 il personaggio Walton Simons. Tom e John in seguito lasciarono la compagnia per fondare Monkeystone Games, una casa di sviluppo con molte meno aspettative e piani decisamente meno importanti. Hall e Romero progettarono \"Hyperspace Delivery Boy!\", commercializzato nel 2002. In seguito lui e Romero vennero impiegati dalla Midway Games, e la Monkeystone venne chiusa in gennaio 2005. Hall lasci\u00f2 la Midway in quell'anno e in febbraio si un\u00ec a una compagnia chiamata KingsIsle Entertainment con base in Texas.\nDopefish.\nHall \u00e8 anche il creatore del Dopefish, un personaggio con aspetto di un pesce verde con \"espressione idiota\", da lui stesso descritto come un pesce che \"nuota, nuota e ha fame\". Il Dopefish \u00e8 comparso per la prima volta in \"Commander Keen\", episodio IV, e molti riferimenti cameo ad esso si trovano in diversi videogiochi."}
{"id": "701840", "revid": "51236", "url": "https://it.wikipedia.org/wiki?curid=701840", "title": "Mini - Miss", "text": ""}
{"id": "701841", "revid": "767487", "url": "https://it.wikipedia.org/wiki?curid=701841", "title": "Sascha Gerstner", "text": "Biografia.\nEx-chitarrista dei Freedom Call e dei Neumond, Sascha abbandona la precedente band per unirsi agli Helloween sostituendo cos\u00ec Roland Grapow."}
{"id": "701842", "revid": "292162", "url": "https://it.wikipedia.org/wiki?curid=701842", "title": "Riserva naturale orientata Capo Gallo", "text": "La riserva naturale orientata Capo Gallo \u00e8 un'area naturale protetta situata nel comune di Palermo ed \u00e8 stata istituita dalla Regione Siciliana nel 2001. \u00c8 inserita nel Piano Regionale dei Parchi e delle Riserve ed \u00e8 gestita dall'Azienda Foreste Demaniali della Regione Siciliana, che ha compiuto numerosi interventi volti a ricreare le condizioni ambientali originarie del territorio e a renderlo fruibile al pubblico.\nIl gestore ha proceduto alla sistemazione dei sentieri preesistenti, alla creazione di staccionate, muretti, recinzioni, alla pulitura del sottobosco e, successivamente, ad una periodica manutenzione per dare ai visitatori la possibilit\u00e0 di godere appieno della bellezza del luogo pur nel completo rispetto dell'ambiente.\nTerritorio.\nLa riserva comprende una area di quasi 586 ettari ed \u00e8 costituita essenzialmente dal Monte Gallo, un massiccio carbonatico, formatosi decine di milioni di anni or sono fra il periodo Mesozoico e l'Eocene medio.\nIl Monte Gallo termina in un promontorio, denominato Capo Gallo, sul quale \u00e8 situato un faro che ne segnala la posizione. Il promontorio si trova nella zona nord-occidentale di Palermo e separa i due golfi di Mondello e Sferracavallo, che ospitano gli omonimi quartieri marinari della citt\u00e0. Capo Gallo fa parte del territorio comunale di Palermo che, avendo gi\u00e0 dal 1996 la Riserva di Monte Pellegrino, pu\u00f2 vantare il singolare primato di possedere ben due riserve naturali entro i propri confini.\nIl lato costiero della Riserva di Capo Gallo si estende dal capo omonimo verso ovest fino a Punta Barcarello e, data la natura carsica delle rocce, il mare le ha modellate nelle forme pi\u00f9 bizzarre, formando una serie di grotte affascinanti, come la \"Grotta dell'olio\" che ricorda un po' la famosissima Grotta azzurra di Capri.\nNell'antichit\u00e0 queste grotte furono abitate dall'uomo e in talune di esse sono stati rinvenuti graffiti preistorici ed altri reperti archeologici di notevole importanza.\nPer accedere a buona parte della riserva \u00e8 necessario l'approdo marino, visto che i collegamenti terrestri che partono dalle due borgate marinare non si incontrano. Per tale ragione nel punto centrale della riserva viene spesso praticato il naturismo. I luoghi pi\u00f9 agevoli da raggiungere sono spesso affollati nella stagione estiva a causa della vicinanza al mare e la riserva tutta \u00e8 posta sotto la vigilanza delle guardie naturalistiche del parco che controllano il rispetto dei regolamenti da parte di turisti e bagnanti.\nIl tratto di mare che unisce Capo Gallo con la vicina Isola delle Femmine \u00e8 stato dichiarato riserva marina. Pi\u00f9 precisamente l'Area naturale marina protetta Capo Gallo - Isola delle Femmine (tale \u00e8 la corretta denominazione), istituita con decreto del Ministero dell'Ambiente del 24 luglio 2002, ha una superficie di 2.173 ettari e la sua gestione \u00e8 affidata al consorzio creato tra i Comuni di Palermo e quello di Isola delle Femmine.\nFlora.\nSul litorale roccioso allignano specie alofite, resistenti alla salsedine, come il finocchio di mare (\"Crithmum maritimum\") e diverse specie di \"Limonium\", tra cui il raro endemismo \"Limonium panormitanum\" ed il pi\u00f9 comune \"Limonium bocconei\". Nei mesi di aprile e maggio la fascia litoranea si colora per la fioritura del papavero giallo (\"Glaucium flavum\").\nIl versante meridionale del promontorio \u00e8 costituito da un arido pendio roccioso ricoperto da prateria mediterranea ad ampelodesma, con esemplari arborescenti di \"Opuntia ficus-indica\" e sporadici arbusti di euforbia (\"Euphorbia dendroides\"), ginestra spinosa (\"Calicotome spinosa\") e camedrio (\"Teucrium chamaedrys\").\nIl versante settentrionale ospita una vegetazione cespugliosa di gariga (\"Calicotome spinosa\", \"Teucrium fruticans\") ed elementi della macchia mediterranea quali la palma nana (\"Chamaerops humilis\"), l'euforbia (\"Euphorbia dendroides\"), il lentisco (\"Pistacia lentiscus\"), il cappero (\"Capparis spinosa\"), l'erica (\"Erica multiflora\"), differenti specie di \"Cistus\", il mirto (\"Myrtus communis\"), il timo (\"Thymus capitatus\"), il sommacco siciliano (\"Rhus coriaria\"), l'asparago spinoso (\"Asparagus acutifolius\"), l'alaterno (\"Rhamnus alaternus\"), l'orniello (\"Fraxinus ornus\"), l'olivastro (\"Olea europaea\" var. \"sylvestris\") e la ruta d'Aleppo (\"Ruta chalepensis\"). In aree ristrette sopravvivono inoltre lembi di lecceta, vestigia dell'antica foresta mediterranea sempreverde che un tempo dominava quest'area.\nSulle pareti a strapiombo si trovano alcuni endemismi come la \"Centaurea ucriae\", la \"Glandora rosmarinifolia\", la \"Genista gasparrini\" ed il \"Delphinium emarginatum\". Da segnalare poi alcuni rari endemismi puntiformi quali la camomilla del Monte Gallo \"Anthemis ismelia\", lo sparviere del Monte Gallo \"Hieracium lucidum\" e l'orchidea \"Ophrys sphegodes\" subsp. \"panormitana\".\nUn cenno particolare merita una pianta avventizia molto diffusa, il \"Pennisetum setaceum\", una graminacea nordafricana introdotta nell'Orto botanico di Palermo per essere sperimentata come pianta da foraggio, che oggi si \u00e8 diffusa spontaneamente in gran parte della Sicilia.\nUna menzione finale meritano poi le praterie di \"Posidonia oceanica\", una pianta acquatica (da molti ritenuta erroneamente un'alga) che popola i fondali sabbiosi del tratto di mare che circonda la Riserva.\nFauna.\nTra i mammiferi presenti nella riserva vanno citati la volpe, il coniglio selvatico e l'endemico toporagno siciliano (\"Crocidura sicula\"), oltre al topo domestico ed al topolino selvatico.\nNumerose le specie di uccelli presenti: passero solitario (\"Monticola solitarius\"), fringuello, verzellino, pettirosso, cincia, merlo, occhiocotto, colombaccio, lu\u00ec piccolo. Numerosi rapaci stanziali tra cui il falco pellegrino (\"Falco peregrinus\"), la poiana, il gheppio e l'allocco, + il falco pecchiaiolo (migratore). Altri migratori: cicogna bianca, gruccione, cuculo.\nTra i rettili oltre alla Lucertola campestre ed alla Lucertola siciliana sono presenti il ramarro (\"Lacerta bilineata\"), il gongilo (\"Chalcides ocellatus\"), comunemente denominato \"tiro\", ed il biacco (\"Coluber viridiflavus\").\nNei vecchi abbeveratoi presenti nella riserva si possono trovare alcune specie di anfibi tra cui il rospo smeraldino siciliano (\"Bufotes boulengeri siculus\"), simbolo della Riserva.\nNelle acque delle pozze stagionali \u00e8 possibile osservare anche dei piccoli crostacei anostraci (\"Branchipus schaefferi\" e \"Chirocephalus diaphanus\"), veri e propri \"fossili viventi\".\nLa linea di costa infine \u00e8 caratterizzata dalla presenza del trottoir a vermeti, una biostruttura tipica del Mar Mediterraneo, costituita dai gusci calcarei di molluschi della famiglia dei Vermetidi.\nAccessi.\nI punti di accesso sono tre:"}
{"id": "701843", "revid": "287204", "url": "https://it.wikipedia.org/wiki?curid=701843", "title": "Cuisles", "text": "Cuisles \u00e8 un comune francese di 139 abitanti situato nel dipartimento della Marna nella regione Grand Est.\nIl suo territorio \u00e8 stato scorporato dal comune di Ch\u00e2tillon-sur-Marne il 1\u00ba marzo 2006."}
{"id": "701844", "revid": "984922", "url": "https://it.wikipedia.org/wiki?curid=701844", "title": "Cantone di Ch\u00e2tillon-sur-Marne", "text": "Il Cantone di Ch\u00e2tillon-sur-Marne era una divisione amministrativa dell'Arrondissement di Reims.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701845", "revid": "287204", "url": "https://it.wikipedia.org/wiki?curid=701845", "title": "Bob (disambigua)", "text": ""}
{"id": "701847", "revid": "984922", "url": "https://it.wikipedia.org/wiki?curid=701847", "title": "Cantone di Fismes", "text": "Il Cantone di Fismes era una divisione amministrativa dell'Arrondissement di Reims.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701851", "revid": "984922", "url": "https://it.wikipedia.org/wiki?curid=701851", "title": "Cantone di Verzy", "text": "Il Cantone di Verzy era una divisione amministrativa dell'Arrondissement di Reims.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701854", "revid": "305330", "url": "https://it.wikipedia.org/wiki?curid=701854", "title": "Foreigner (Foreigner)", "text": "Foreigner \u00e8 il primo album in studio del gruppo anglo-statunitense Foreigner, pubblicato nel marzo del 1977 dalla Atlantic Records.\nFormazione.\nAltri musicisti:"}
{"id": "701855", "revid": "984922", "url": "https://it.wikipedia.org/wiki?curid=701855", "title": "Cantone di Ville-en-Tardenois", "text": "Il Cantone di Ville-en-Tardenois era una divisione amministrativa dell'Arrondissement di Reims.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701857", "revid": "767487", "url": "https://it.wikipedia.org/wiki?curid=701857", "title": "Cantone di Givry-en-Argonne", "text": "Il Cantone di Givry-en-Argonne era una divisione amministrativa dell'Arrondissement di Sainte-Menehould.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701860", "revid": "984922", "url": "https://it.wikipedia.org/wiki?curid=701860", "title": "Cantone di Sainte-Menehould", "text": "Il Cantone di Sainte-Menehould era una divisione amministrativa dell'Arrondissement di Sainte-Menehould.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701862", "revid": "1546219", "url": "https://it.wikipedia.org/wiki?curid=701862", "title": "Cantone di Ville-sur-Tourbe", "text": "Il Cantone di Ville-sur-Tourbe era una divisione amministrativa dell'Arrondissement di Sainte-Menehould.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701863", "revid": "305330", "url": "https://it.wikipedia.org/wiki?curid=701863", "title": "Double Vision (album Foreigner)", "text": "Double Vision \u00e8 il secondo album in studio del gruppo anglo-statunitense Foreigner, pubblicato nel giugno del 1978 dalla Atlantic Records.\nFormazione.\nAltri musicisti:"}
{"id": "701865", "revid": "767487", "url": "https://it.wikipedia.org/wiki?curid=701865", "title": "Cantone di Heiltz-le-Maurupt", "text": "Il Cantone di Heiltz-le-Maurupt era una divisione amministrativa dell'Arrondissement di Vitry-le-Fran\u00e7ois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701866", "revid": "305330", "url": "https://it.wikipedia.org/wiki?curid=701866", "title": "Head Games", "text": "Head Games \u00e8 il terzo album in studio del gruppo anglo-statunitense Foreigner, pubblicato nel settembre del 1979 dalla Atlantic Records.\nSi tratta del primo disco registrato dal gruppo con il bassista Rick Wills, che prende il posto di Ed Gagliardi.\nL'album \u00e8 stato prodotto da Roy Thomas Baker, meglio noto per la sua collaborazione con i Queen."}
{"id": "701873", "revid": "767487", "url": "https://it.wikipedia.org/wiki?curid=701873", "title": "Domenico Razeti", "text": "\u00c8 conosciuto per aver realizzato molte opere civili, religiose e funerarie.\nInizi\u00f2 gli studi all'Accademia Ligustica e fin\u00ec di perfezionarsi a Roma; dal 1893 \u00e8 documentata la partecipazione alla Promotrice genovese. Il lavoro di Razeti risente dell'impostazione bistolfiana.\nNelle sue opere si nota una particolare delicatezza anche quando i soggetti affrontano il tema della morte.\nFra le opere funerarie due tombe: la \"Remaggi Bargagliotti\" (1920) e la \"Vicini\" (1918), nel cimitero monumentale di Genova Staglieno.\nNelle lapidi delle tombe degli infanti, in particolare e nelle opere che riproducono i bambini (cfr. F\u00e2ch\u00e8, una piccola scultura dei primi del 900 che riproduce un bimbo che si stropiccia gli occhi come se fosse assonnato) traspare la dolcezza e la delicatezza di questo autore.\nSue importanti realizzazioni ecclesiastiche sono anche nella chiesa dell'Immacolata di Genova: l\"'Immacolata\" e le ampie bifore frontali."}
{"id": "701875", "revid": "984922", "url": "https://it.wikipedia.org/wiki?curid=701875", "title": "Cantone di Saint-Remy-en-Bouzemont-Saint-Genest-et-Isson", "text": "Il Cantone di Saint-Remy-en-Bouzemont-Saint-Genest-et-Isson era una divisione amministrativa dell'Arrondissement di Vitry-le-Fran\u00e7ois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701891", "revid": "767487", "url": "https://it.wikipedia.org/wiki?curid=701891", "title": "Cantone di Sompuis", "text": "Il Cantone di Sompuis era una divisione amministrativa dell'Arrondissement di Vitry-le-Fran\u00e7ois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701893", "revid": "984922", "url": "https://it.wikipedia.org/wiki?curid=701893", "title": "Cantone di Thi\u00e9blemont-Far\u00e9mont", "text": "Il Cantone di Thi\u00e9blemont-Far\u00e9mont era una divisione amministrativa dell'Arrondissement di Vitry-le-Fran\u00e7ois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "701895", "revid": "984922", "url": "https://it.wikipedia.org/wiki?curid=701895", "title": "Cantone di Vitry-le-Fran\u00e7ois-Est", "text": "Il Cantone di Vitry-le-Fran\u00e7ois-Est era una divisione amministrativa dell'Arrondissement di Vitry-le-Fran\u00e7ois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Vitry-le-Fran\u00e7ois e i comuni di:"}
{"id": "701899", "revid": "1355461", "url": "https://it.wikipedia.org/wiki?curid=701899", "title": "Cantone di Vitry-le-Fran\u00e7ois-Ovest", "text": "Il Cantone di Vitry-le-Fran\u00e7ois-Ovest era una divisione amministrativa dell'Arrondissement di Vitry-le-Fran\u00e7ois.\nStoria.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComuni appartenenti.\nComprendeva parte della citt\u00e0 di Vitry-le-Fran\u00e7ois e i comuni di:"}
{"id": "701900", "revid": "1699816", "url": "https://it.wikipedia.org/wiki?curid=701900", "title": "Muttley", "text": "Muttley (detto anche Borbottone in alcuni adattamenti italiani) \u00e8 un personaggio della Hanna-Barbera apparso per la prima volta nel film di animazione \"Yogi, Cindy e Bubu\" (1964), nella parte del cane dell'impresario del circo. Nel 1968 apparve nelle \"Wacky Races\" come spalla del villain principale della serie Dick Dastardly. I due vennero utilizzati anche per altre serie dello stesso produttore.\nMuttley \u00e8 un cane, e come tale non dovrebbe parlare mai: tuttavia riesce sempre a pronunciare i termini \"s\u00ec\", oppure \"medaglia\"; in genere si limita a una risata asmatica, normalmente alle spese di Dick, ma non di rado formula una serie di grugniti di protesta sempre nei confronti del suo padrone, nei quali \u00e8 possibile riconoscere anche altre parole del linguaggio umano. In vari episodi dimostra di comprendere perfettamente il linguaggio umano. Nella versione originale Muttley parla meno che non nella versione italiana. Addirittura il celebre \"Medaglia, Medaglia\" \u00e8 un'invenzione del doppiaggio in italiano e non \u00e8 presente nella versione inglese in cui Muttley si limita ad emettere una serie di grugniti di approvazione verso Dick Dastardly che gli chiede se vuole la medaglia. Negli adattamenti italiani delle puntate italiane \"La caccia al tesoro di Yoghi\" in cui il personaggio viene chiamato Borbottone fa precedere i suoi brontoli dal mugugnio \"Razza-razza-frazza!\".\nNelle \"Wacky Races\" indossa solo un collare, ma in \"Dastardly e Muttley e le macchine volanti\" ha un'uniforme da pilota della prima guerra mondiale, ed accompagna Dick e altri due piloti dello \"Squadrone Avvoltoi\": Klunk e Zilly. In questa serie sfoggia diverse medaglie, ed \u00e8 sempre alla caccia di nuovi trofei. Spesso Dastardly gliele strappa dal petto (cosa che lo irrita molto) a causa dei suoi madornali errori.\nIn quest'ultima serie, Muttley riesce a volare utilizzando la coda come elica, cosa che gli \u00e8 molto utile nei frequenti incidenti aerei.\n\u00c8 protagonista anche dello spin-off \"The Magnificient Muttley\", in cui Muttley sogna sempre ad occhi aperti, suscitando l'ira di Dastardly.\nNel 2020 ricompare insieme a Dick Dastardly nel film d'animazione \"Scooby!\""}
{"id": "701902", "revid": "17351", "url": "https://it.wikipedia.org/wiki?curid=701902", "title": "A-5 Vigilante", "text": ""}
{"id": "701903", "revid": "52076", "url": "https://it.wikipedia.org/wiki?curid=701903", "title": "Statuette di Acambaro", "text": ""}
{"id": "701914", "revid": "712828", "url": "https://it.wikipedia.org/wiki?curid=701914", "title": "Nodoka Miyazaki", "text": ""}
{"id": "701916", "revid": "123922789", "url": "https://it.wikipedia.org/wiki?curid=701916", "title": "Stanza (poesia)", "text": "In poesia, una stanza \u00e8 una porzione di una grande composizione come un poema.\nNella poesia moderna, il termine \u00e8 spesso equivalente a strofa, ovvero ad un gruppo di versi che sono associati da un preciso schema di rime; nella musica vocale popolare, una stanza \u00e8 quasi sempre un verso che si differenzia dal ritornello.\nDopo il contributo di Dante Alighieri, si comincia a considerare \"stanza\" anche una strofa di otto versi che rappresenta l'unit\u00e0 ritmica della rima finale.\nUna delle forme pi\u00f9 comuni di stanza, nella poesia delle lingue europee \u00e8 rappresentata dai testi di musica sacra e da quelli degli inni. \nIn metrica, si definisce \"stanza\" sia la strofa di una canzone (cio\u00e8 una struttura di pi\u00f9 versi cui \u00e8 associato un determinato schema di rime), sia un testo poetico di una sola strofa. Posteriormente a Dante, \"stanza\" \u00e8 anche il gruppo di otto versi che costituisce l'unit\u00e0 rimica dell'ottava rima.\nMeno ovvie manifestazioni di stanze si trovano anche nei sonetti, che anche se stampati come una sola unit\u00e0, possono essere spezzati in stanze con lo stesso schema ritmico, ABBA per le quartine seguito dallo schema CDE EDC per le terzine, come da questo sonetto di Dante Alighieri:"}
{"id": "701917", "revid": "339392", "url": "https://it.wikipedia.org/wiki?curid=701917", "title": "Aree metropolitane italiane (pendolari)", "text": ""}
{"id": "701918", "revid": "1522738", "url": "https://it.wikipedia.org/wiki?curid=701918", "title": "Yuan Shikai", "text": "Il suo inconsueto potere politico e le sue qualit\u00e0 personali sono state oggetto di contrastanti valutazioni. In Cina fu spesso oggetto di valutazioni negative, poich\u00e9 per ambizione personale volle approfittare sia dei propri legami con la corte imperiale (da lui portata ad abdicare) sia di quelli con la Repubblica. Tra il 1912 ed il 1915 pass\u00f2 alla storia per aver fatto ricorso alla dittatura militare e per la sua presidenza autoritaria, dotata di enormi poteri, finch\u00e9 in quell'anno si autoproclam\u00f2 imperatore, tentando di creare una nuova dinastia. Tuttavia con la vittoria dei signori della guerra repubblicani nella immediatamente successiva guerra di protezione nazionale nel 1916 abdic\u00f2 e nello stesso anno scomparve, causando un vuoto di potere e lasciando la Cina in un caos politico dando cos\u00ec inizio al periodo dei signori della guerra.\nBiografia.\nNascita.\nYuan Shikai nacque nel villaggio di Zhangying, nella provincia di Henan, da una famiglia assai agiata. Successivamente, con la sua famiglia si trasfer\u00ec in una zona collinare, dove fond\u00f2 un villaggio fortificato, Yuanzhai (\u8881\u5be8\u6751, letteralmente \"villaggio fortificato della famiglia Yuan\"), attualmente parte della citt\u00e0 di Wangmingkou. Molti cinesi ritengono, erroneamente, che Yuan fosse nato a Yuanzhai.\nYuan pass\u00f2 senza grossi problemi la propria giovinezza, praticando la boxe e divertendosi con gli amici. Raggiunta l'et\u00e0, decise di entrare nel servizio civile, ma per due volte non fu in grado di passare gli esami imperiali. Decise quindi di entrare nell'esercito, sperando che una carriera militare lo avrebbe agevolato per una successiva carriera politica: grazie ai contatti di suo padre, riusc\u00ec ad entrare nella Brigata Qin a Tengzhou. Nel 1876, Yuan si spos\u00f2 con una donna della famiglia Yu. I due ebbero un figlio, Keding, nato nel 1878.\nGli anni in Corea.\nVerso la fine del XIX secolo la Corea si trovava in un conflitto di potere che vedeva contrapposte due fazioni: gli isolazionisti (guidati dal padre del re, Daewon-gun) e i progressisti (guidati dalla regina Myeongseong). Questi ultimi erano favorevoli ad instaurare accordi commerciali con la Cina, ma erano osteggiati dagli isolazionisti che vedevano qualsiasi contatto con la Cina come una forma di ulteriore sudditanza (la Corea era infatti protettorato cinese).\nIl Giappone, che stava sviluppando una politica estera assai aggressiva, mostr\u00f2 un certo interesse nell'instaurare contatti economici con la Corea e nel 1876 costrinse le autorit\u00e0 coreane a firmare il trattato di Ganghwa, con il quale venivano stabiliti ufficialmente delle relazioni commerciali fra i due paesi. Questo trattato autorizzava il Giappone a inviare truppe a Seul per salvaguardare i propri interessi in caso di attacco alla stessa Corea. Inoltre, apr\u00ec scali commerciali a Inchon e W\u014fnsan. Questa numerose ingerenze da parte dei giapponesi port\u00f2 alla vittoria gli isolazionisti e all'esilio della regina. Per proteggere gli interessi cinesi, il vicer\u00e9 di Zh\u012bl\u01d0, Li Hongzhang, invi\u00f2 in Corea la Brigata Qin. La reazione giapponese non si fece attendere e presto ingenti truppe nipponiche raggiunsero Seul. La debolezza della Corea era evidente, visto che non aveva nemmeno un esercito in grado di risolvere le controversie interne, per cui non avrebbe potuto certamente fronteggiare invasioni esterne.\nRe Gojong propose di realizzare l'addestramento di soldati nella moderna arte della guerra. A capo di questo progetto venne messo Yuan, e gli fu ordinato di rimanere in Corea. Inoltre, grazie all'intercessione del vicer\u00e9 Li, che lo aveva raccomandato all'imperatore, venne nominato sub-prefetto. Nel 1885, Yuan venne promosso a \"residente imperiale a Seul con ordini dal trono imperiale\" l'equivalente del moderno ambasciatore. Questa posizione permise a Yuan \"De facto\", di diventare il \"suzerain\" del governo coreano, imponendo al suo interno le politiche gradite dalla Cina.\nIl Giappone non gradiva queste relazioni sino-coreane e tent\u00f2 di convincere Yuan che la Corea stava abbandonando le sue posizioni filo-cinesi per orientarsi verso la Russia. Scopo del Giappone era la conquista della Corea, o almeno di suddividerla con la Cina. Lo scetticismo di Yuan in merito, lo port\u00f2 a non dar credito alle ipotesi giapponesi.\nLa Cina e il Giappone firmarono un trattato di reciproca consultazione prima di inviare truppe in Corea per proteggere i rispettivi interessi. Tuttavia il paese, restava protettorato cinese. Lo stato di regressione economica in cui versava la Corea port\u00f2 ad un crescente malcontento, nonch\u00e9 alla formazione di gruppi rivoluzionari: uno fra i pi\u00f9 radicali, la Societ\u00e0 Donghak, che combinava confucianesimo e taoismo nel nazionalismo, scaten\u00f2 un'insurrezione armata. Su richiesta di Yuan, la Cina invi\u00f2 delle truppe e, come da accordi, fece lo stesso il Giappone.\nQuando i cinesi iniziarono a lasciare la Corea, i giapponesi tuttavia, si rifiutarono di fare lo stesso e anzi imposero un blocco all'altezza del 38\u00ba parallelo. Li Hongzhang voleva evitare la guerra a tutti i costi e, per impedire che le tensioni giungessero ad un punto critico, imped\u00ec a Yuan di contrapporsi ai giapponesi. Questi non pot\u00e9 cos\u00ec tornare a Seul e, perso ogni incarico effettivo, fu richiamato nel luglio 1894 a Tientsin, poco prima dello scoppio della Prima guerra sino-giapponese.\nAttivit\u00e0 con la tarda dinastia Qing.\nAllo scoppio della guerra, Yuan venne immediatamente rispedito in Corea al comando delle forze cinesi gi\u00e0 presenti, ma venne presto richiamato in patria riuscendo cos\u00ec ad evitare l'umiliazione di una pesante sconfitta. Yuan restava un alleato di Li Hongzhang e questo rapporto gli frutt\u00f2 soprattutto nel momento in cui venne nominato comandante del primo Nuovo Esercito, nell'anno 1895. La dinastia Qing contava molto su questa armata, in quanto era la meglio addestrata ed equipaggiata, nonch\u00e9 la pi\u00f9 vicina a Pechino.\nIn quel periodo l'imperatore Guangxu stava venendo manipolato da Kang Yowei, un riformatore che voleva prendere il potere attraverso riforme controverse, il quale vedeva l'imperatrice vedova Cixi come una minaccia ai suoi piani in quanto, pur apprezzando il suo carattere riformatore, sospettava dei suoi tentativi di manipolazione sul suo debole figlio adottivo. Dopo che nel 1898, Cixi e Guangxu avviarono la Riforma dei Cento Giorni, Kang vide l'opportunit\u00e0 di prendere il potere facendo licenziare moltissimi funzionari e consiglieri imperiali attraverso Guangxu, sostituendoli con suoi stretti collaboratori e seguaci e tramite l'istituzione di un comitato dai grandi poteri. Essendo Cixi un ostacolo a questi suoi tentativi di presa al potere pianific\u00f2 un assassinio di Cixi.\nL'atteggiamento di Yuan verso questo attentato \u00e8 tuttora oggetto di dibattito. Pare che Tan Sitong abbia contattato Yuan Shikai chiedendogli di sostenere Kang, ma che questi non abbia dato una risposta diretta, pur confermando la sua fedelt\u00e0 al trono. Secondo il diario di Liang Qichao, braccio destro di Kang, Yuan si rec\u00f2 in treno a Tientsin il 20 settembre 1898 ed ebbe dei colloqui con Ronglu; cosa si dissero, per\u00f2, non \u00e8 chiaro. Molti storici sono convinti che Yuan abbia rivelato al generale il piano di Kang e i suoi . Il 21 settembre 1898, comunque, Ronglu occup\u00f2 la Citt\u00e0 Proibita sotto ordine di Cixi dopo che le fu riferito da Yuan le intenzioni di Kang e costrinse l'imperatore ad una sorta di arresti domiciliari. Cixi non rese pubblica la notizia che Guangxu fosse, se certamente non il pianificatore, sicuramente a conoscenza del piano, poich\u00e9 ci\u00f2 avrebbe messo in pericolo la dinastia in quanto non ci sarebbe stato un successore, e lei era ormai anziana.\nYuan sostenne l'imperatrice vedova Cixi, che lo nomin\u00f2 nel 1899 governatore dello Shandong, posizione dalla quale diresse la repressione dei Boxer. Due anni dopo, il 25 giugno 1901, succedette a Li Hongzhang (che mor\u00ec il 7 novembre) nella carica di vicer\u00e9 di Zhili e ministro del Beiyang. Da questa carica, Yuan si adoper\u00f2 per portare a termine la repressione del movimento dei Boxer, espandere e rafforzare sul modello occidentale l'Esercito Beiyang (rendendolo l'esercito pi\u00f9 forte e moderno della Cina).\nDopo che il Protocollo dei Boxer imped\u00ec ai cinesi di occupare militarmente alcune citt\u00e0, fra cui Tientsin, Yuan istitu\u00ec una vasta forza di polizia per continuare ad esercitarne il controllo. Nello stesso periodo, us\u00f2 la propria influenza fra i colonialisti europei per impedire che l'imperatrice vedova Cixi fosse inserita nella lista dei criminali di guerra per avere sostenuto la rivolta dei Boxer. Quest'ultimo atto avvicin\u00f2 notevolmente Yuan alla corte; egli fu infatti il promotore della costituzione del Ministero dell'Istruzione e del Ministero della Polizia, entrambi su modello occidentale. Inoltre, sostenne l'eguaglianza etnica fra i manci\u00f9 e gli han, promossa da Cixi negli anni di grande riforma del '900.\nRitiro e ritorno.\nNel novembre 1908, a distanza di pochi giorni, Guangxu e Cixi morirono; pare che una delle ultime volont\u00e0 dell'imperatore fosse quella di far giustiziare Yuan. Salvato dalla sua ampia fama, nel gennaio 1909 fu sollevato da tutti gli incarichi per volere del reggente, il principe Chun Zaifeng, il quale lo risped\u00ec al proprio villaggio d'origine in una sorta di esilio imposto. Le fonti ufficiali indicarono che Yuan si era ritirato per problemi di salute. L'influenza di Yuan restava per\u00f2 alta: l'Esercito Beiyang continuava ad essergli fedele e lui continuava a mantenere contatti non solo nella corte, ma anche fra i rivoluzionari repubblicani di Sun Yat-sen.\nI rivoluzionari tentarono di portarlo dalla loro parte proponendogli la carica di presidente della Repubblica di Cina, ma Yuan rifiut\u00f2; anche la corte imperiale fece marcia indietro offrendogli prima la carica di vicer\u00e9 di Huguang, quindi di primo ministro del gabinetto imperiale, usando il pretesto dei problemi di salute come scusa per rifiutare costantemente. Infine, per\u00f2, accett\u00f2 le reiterate insistenze dei Qing e dal 1\u00ba novembre 1911, divenne primo ministro. Accertatosi che il bilancio di forze era ora a suo vantaggio, Yuan come primo atto costrinse Zaifeng a lasciare la reggenza, garantendogli il pieno controllo sulla Cina.\nIl governo di Yuan.\nLa Rivolta di Wuchang del 10 ottobre del 1911, aveva visto la successiva proclamazione di indipendenza da parte della maggioranza delle province meridionali della Cina. Yikuang, predecessore di Yuan, non era stato in grado di frenare l'avanzata rivoluzionaria. Ormai, la corte Qing controllava solo la zona circostante Pechino ed era consapevole che l'Esercito Beiyang era l'unica armata degna di questo nome ad essergli fedele \u2014 finch\u00e9 lo fosse rimasto anche Yuan. Per questo, il 2 novembre del 1911, l'imperatrice vedova Longyu diede a Yuan la carica di primo ministro e di marchese di primo rango, il massimo grado onorifico della Cina dell'epoca.\nIl governo di Yuan era composto quasi unicamente da cinesi di etnia han, con solo un mancese. Yuan fece immediatamente uso dell'Esercito Beiyang per assicurare la stabilit\u00e0 politica di Pechino, quindi gi\u00e0 nel novembre del 1911, occup\u00f2 Hankou e Hangyan, avvicinandosi a Wachang; la sua speranza era che i repubblicani scendessero finalmente a negoziati.\nPresidente della Repubblica di Cina.\nIl presidente della Repubblica di Cina, Sun Yat-sen, sapeva che i rivoluzionari non avrebbero potuto resistere all'Esercito Beiyang e quindi scese a patti: in un accordo puramente improntato al potere personale, Yuan promise l'abdicazione dell'imperatore Pu Yi se gli fosse stata garantita la carica di presidente della Repubblica. I rivoluzionari dovettero accettare.\nIl 12 febbraio 1912, l'imperatrice vedova Longyu annunci\u00f2 pubblicamente l'abdicazione di Pu Yi. Sun accett\u00f2 di cedere la carica a Yuan, ma pretese che la capitale rimanesse a Nanchino, dove i rivoluzionari erano pi\u00f9 forti e dove era stato formato il Senato Provvisorio di Nanchino. Yuan voleva per\u00f2 conservare anche un vantaggio geografico; apparentemente su suo ordine, un suo fedele ufficiale, Cao Kun, orchestr\u00f2 un colpo di Stato farsa a Pechino e Tientsin, controllati da Yuan, il quale lo us\u00f2 come pretesto per spostare la capitale a Pechino. I rivoluzionari, riluttanti, scesero nuovamente a compromessi.\nIl 14 febbraio 1912, Yuan Shikai venne eletto presidente provvisorio della Repubblica di Cina dal Senato e giur\u00f2 il 10 marzo 1912. Il governo di Yuan si caratterizz\u00f2 per tratti fortemente autoritari e improntati sul mantenimento del suo potere personale. Gradualmente, i gi\u00e0 non buoni rapporti con Sun Yat-sen si incrinarono ulteriormente e il \"leader\" rivoluzionario repubblicano riusc\u00ec a portare il Kuomintang contro Yuan.\nNel febbraio 1913, alle prime elezioni dell'Assemblea Nazionale della Repubblica di Cina, il Kuomintang ottenne una schiacciante vittoria e un deputato leale a Sun Yat-sen, Song Jiaoren, propose la costituzione di un gabinetto politico e fu indicato come potenziale primo ministro. Yuan vide rapidamente in Song un nemico. Dopo l'assassinio di Song Jiaoren, il 20 marzo 1913, Yuan fu ritenuto responsabile dagli ambienti vicini al Kuomintang.\nConsolidamento della dittatura.\nNel corso dell'anno 1913, il Kuomintang divenne sempre pi\u00f9 oggetto della repressione verso Yuan, mentre i suoi deputati furono oggetti di reiterati tentativi di corruzione. Presto, il Kuomintang venne praticamente cacciato dagli organismi di potere locale, in favore degli uomini di Yuan.\nTemendo l'arresto o l'uccisione, Sun Yat-sen fugg\u00ec in Giappone, dove sostenne una \"Seconda Rivoluzione\" contro l'autorit\u00e0 di Yuan. Questi invece prosegu\u00ec con i propri progetti: sfruttando la propria influenza negli ambienti militari, disciolse le assemblee provinciali e nazionali e rimpiazz\u00f2 il Senato con un Consiglio di Stato, alla cui testa pose come premier Duan Qirui, fidato ufficiale dell'Esercito Beiyang.\nIl Kuomintang cerc\u00f2 di scatenare la \"seconda rivoluzione\", ma questa fin\u00ec in un disastro, in quanto l'esercito fu in grado di riprendere rapidamente il controllo delle zone occupate dai nazionalisti. I governatori provinciali del Kuomintang furono costretti a giurare lealt\u00e0 al presidente della Repubblica, mentre altri lo fecero di loro spontanea volont\u00e0. Dopo la vittoria, Yuan re-istitu\u00ec i governi provinciali, mettendovi a capo un governatore militare. Il fatto che i governatori militari delle varie province avessero il diretto controllo delle loro forze armate contribu\u00ec a gettare le basi del periodo dei signori della guerra.\nNel 1915, il Giappone impose a Pechino un \"ultimatum\" costituito dalle Ventuno richieste. Quando si sparse la voce che Yuan era disposto ad accettarne alcune, si verificarono proteste di massa anti-giapponesi. Solo la pressione occidentale convinse il Giappone a ritirare l\"'ultimatum\".\nYuan imperatore: un breve regno.\nIl potere di Yuan era finalmente sicuro. Questi us\u00f2 quindi i suoi sostenitori, principalmente il famoso realista Yang Du, per sostenere la rinascita della monarchia. Lo stesso Yang Du chiese a Yuan di assumere la carica di imperatore. Yang sosteneva che la Cina era stata per troppo a lungo sottomessa al dominio autoritario dei mancesi e la repubblica non poteva che essere una fase transitoria per mettere fine a questo dominio, ma che doveva essere poi superata da una nuova monarchia, in quanto solo la monarchia era in grado di assicurare stabilit\u00e0 e sicurezza alla Cina. Le asserzioni di Yang furono sostenute particolarmente dal politologo statunitense Frank Johnson Goodnow e dal governo del Giappone.\nIl 20 novembre 1915, un'assemblea appositamente scelta da Yuan proclam\u00f2 la fine della Repubblica di Cina e la restaurazione della monarchia. Il 12 dicembre 1915, Yuan si autoproclam\u00f2 Imperatore dell'Impero Cinese assumendo il nome Imperiale di Hongxian e fiss\u00f2 la cerimonia d'insediamento per il 1\u00ba gennaio 1916. Gi\u00e0 il 25 dicembre 1915, per\u00f2, il malcontento e l'ostilit\u00e0 verso la monarchia si fecero sentire anche contro Yuan: diverse province, sotto la guida del governatore dello Yunnan, Cai E, si ribellarono al nuovo imperatore. Il Giappone ritir\u00f2 il proprio sostegno a Yuan una volta constatata la sua debolezza e la sua scarsissima popolarit\u00e0.\nYuan ritard\u00f2 la cerimonia d'insediamento nel tentativo di raggiungere un accordo con gli insorti, ma la cerimonia fu definitivamente annullata il 1\u00ba marzo 1916 e lo stesso Yuan abbandon\u00f2 l'incarico di imperatore il 22 marzo 1916. Tuttavia, i suoi nemici volevano che si dimettesse anche da presidente, carica che conservava in quanto non aveva mai avuto luogo la cerimonia d'insediamento. La morte di Yuan, avvenuta il 5 giugno 1916 per uremia, mise fine a questi scontri. I suoi resti vennero posti in un mausoleo costruito su immagine di quello di Ulysses S. Grant. Nel 1928 la tomba fu saccheggiata dai nazionalisti durante la Spedizione del Nord.\nVita privata.\nYuan Shikai ebbe una moglie legittima e 9 concubine, che gli diedero 32 figli. Tra questi vi furono:\nLinea di successione.\n Yuan Shikai, \"Imperatore Hongxian (1859-1916)\""}
{"id": "701921", "revid": "287204", "url": "https://it.wikipedia.org/wiki?curid=701921", "title": "Contea di Blount", "text": "Contea di Blount o Blount County \u00e8 la denominazione delle seguenti contee degli Stati Uniti:"}
{"id": "701922", "revid": "52121", "url": "https://it.wikipedia.org/wiki?curid=701922", "title": "Thomas Mallory", "text": ""}
{"id": "701923", "revid": "123324245", "url": "https://it.wikipedia.org/wiki?curid=701923", "title": "Anteo", "text": ""}
{"id": "701925", "revid": "29863", "url": "https://it.wikipedia.org/wiki?curid=701925", "title": "Blount County", "text": ""}
{"id": "701929", "revid": "287204", "url": "https://it.wikipedia.org/wiki?curid=701929", "title": "Unida/Dozer", "text": "Unida/Dozer \u00e8 uno split EP dei gruppi stoner rock Unida e Dozer. La prima parte comprende l'EP degli Unida \"The Best of Wayne Gro\", la seconda parte comprende l'EP dei Dozer \"Coming Down the Mountain\". L'EP dei Dozer \u00e8 stato registrato al Rockhouse Studio di Borl\u00e4nge (loro citt\u00e0 natale), Svezia, tra maggio e settembre del 1998. La produzione \u00e8 dei Dozer e di Bengt B\u00e4cke. La versione in vinile dell'EP \u00e8 stata stampata in 1000 copie di vinile rosso nella prima stampa, mentre la seconda stampa \u00e8 stata sempre di mille copie di vinile nero da un lato e bianco dall'altro. La versione 12\" dell'EP include il pezzo dei Dozer \"Twilight Sleep\" a scapito di \"Headed For The Sun\"."}
{"id": "701930", "revid": "767487", "url": "https://it.wikipedia.org/wiki?curid=701930", "title": "4 (Foreigner)", "text": "4, conosciuto anche come Foreigner 4, \u00e8 il quarto album in studio del gruppo anglo-statunitense Foreigner, pubblicato nel luglio del 1981 dalla Atlantic Records. Ha avuto un successo immediato negli Stati Uniti, restando al primo posto della Billboard 200 per un totale di 10 settimane. Il disco complessivamente ha venduto oltre sette milioni di copie nei soli Stati Uniti.\nL'album ha prodotto diversi singoli di successo tra cui \"Urgent\", \"Waiting for a Girl Like You\" e \"Juke Box Hero\".\nIl disco.\nL'album doveva originariamente intitolarsi \"Silent Partners\" e successivamente \u00e8 stato cambiato in \"4\". Nel 1981, venne chiamato il rinomato studio fotografico Hipgnosis per realizzare una copertina basata sul titolo originario dell'album, e questi svilupparono un'immagine in bianco e nero che ritraeva un giovane uomo a letto e un paio di binocoli sospesi sopra la sua testa che lo osservano mentre dormiva. L'idea venne respinta dalla band poich\u00e9 ritenuta \"troppo omosessuale\". La copertina sostitutiva di \"4\" venne realizzata da Bob Defrin, ma nonostante ci\u00f2 lo studio Hipgnosis appare ancora accreditato alla direzione artistica nei crediti dell'album.\nL'album ha segnato il passaggio definitivo della band a uno stile maggiormente orientato all'hard rock, intrapreso nel precedente \"Head Games\". Sia Ian McDonald che Al Greenwood lasciarono i Foreigner prima dell'inizio delle registrazioni del nuovo album. Il gruppo, passato da sestetto a quartetto e in prossimit\u00e0 di registrare il suo quarto album, decise per cui di utilizzare il semplice titolo di \"4\", che presentava tra l'altro una certa somiglianza fonetica con il nome \"Foreigner\". McDonald e Greenwod, che suonavano rispettivamente il sassofono e le tastiere, vennero sostituiti da alcuni musicisti turnisti, tra cui Junior Walker, che esegue l'assolo di sassofono nella traccia \"Urgent\", ed un giovane Thomas Dolby, che avrebbe in seguito avuto una carriera solista di successo. Tutte le canzoni dell'album sono accreditate a Mick Jones e/o Lou Gramm."}
{"id": "701932", "revid": "287204", "url": "https://it.wikipedia.org/wiki?curid=701932", "title": "Contea di Blount (Alabama)", "text": "La contea di Blount, in inglese Blount County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 57,322 abitanti. Il capoluogo di contea \u00e8 Oneonta. Il nome della contea le \u00e8 stato dato in onore di Willie G. Blount, che fu governatore del Tennessee. Nella contea \u00e8 vietata la vendita di alcolici.\nGeografia fisica.\nLa contea si trova nell'area centro settentrionale dell'Alabama. L'U.S. Center Bureau certifica che l'estensione della contea \u00e8 di 1.685 km\u00b2, di cui 1.672 km\u00b2 composti da terra e i rimanenti 13 km\u00b2 coperti da specchi d'acqua.\nLocust Fork e Mulberry Fork, due importanti affluenti del Black Warrior River, scorrono lungo il confine occidentale e il centro della contea. Ebell Mountain e parte di Sand Mountain si trovano nella zona nord-orientale della contea.\nContee confinanti.\nBlount County confina con:\nStoria.\nLa contea di Blount fu creata da un atto della Legislatura Territoriale il 6 febbraio 1818, quasi due anni prima che l'Alabama diventasse uno stato. Alcune sezioni di Blount County divennero in seguito parte delle contee di Jefferson, Marshall, Walker e Cullman. Il nome della contea deriva da Willie Blount, 4\u00ba Governatore del Tennessee, che invi\u00f2 Andrew Jackson con alcune truppe in Alabama durante la Guerra Creek del 1813-14. Molti degli uomini di Jackson divennero i primi coloni della contea e stabilirono una postazione commerciale nell'attuale Blountsville. Uno dei primi coloni dell'area fu George Powell, che divenne uno dei primi topografi dell'Alabama e il primo storico della contea di Blount.\nDurante la prima met\u00e0 del diciannovesimo secolo, Blount Springs divenne un noto luogo di villeggiatura per i ricchi meridionali attirati dalle sorgenti minerali della zona. La contea acquis\u00ec notoriet\u00e0 durante la Guerra Civile quando nel maggio 1863 il generale confederato Nathan Bedford Forrest attacc\u00f2 le forze del colonnello Abel Streight mentre tentavano di attraversare Locust Fork. Durante il raid, due sorelle locali, Celia e Winnie Mae Murphree, presero come prigionieri tre soldati dell'Unione mentre dormivano, e li consegnarono a Forrest. Durante il 1880, la contea di Blount divenne una importante area di produzione del ferro che contribu\u00ec ad alimentare l'industria siderurgica nella vicina Birmingham.\nMonumenti e luoghi d'interesse.\nAree naturali.\nNella contea, in cima a Ebell Mountain (alto 1.300 piedi), \u00e8 situato il Palisades Park, caratterizzato da un arboreto, un anfiteatro e un villaggio storico; include la casa dei Muratori di Murphree, costruita nel 1820 dal colono Daniel Murphree e una delle strutture pi\u00f9 antiche della contea. Il parco offre, oltre a viste panoramiche, anche scogliere di roccia ideali per l'arrampicata. \nLa citt\u00e0 di Blountsville ospita il Blountsville Historical Park, che include il Freeman Cabin Museum, l'ufficio postale di Brooksville e una prigione originale di una sola stanza. \nArchitetture militari.\nIl Blount County Memorial Museum di Oneonta \u00e8 dedicato alla storia dei residenti della contea che hanno prestato servizio militare.\nSiti archeologici.\nLa contea di Blount ospita numerose grotte tra cui la Bangor Cave e la Rickwood Caverns. Quest'ultima ha pi\u00f9 di 260 milioni di anni; nel suo soffitto e nelle pareti sono visibili molti fossili marini. La caverna \u00e8 lunga un miglio ed ospita piscine sotterranee.\nSociet\u00e0.\nEvoluzione demografica.\nAl censimento del 2000, risultano 51.024 abitanti, 19.265 nuclei familiari e 14.814 famiglie residenti nella contea. La densit\u00e0 della popolazione \u00e8 di 30,52 ab./km\u00b2. Ci sono 21.158 alloggi con una densit\u00e0 di 13/km\u00b2. La composizione etnica della citt\u00e0 \u00e8 95,08% bianchi, 1,19% neri o afroamericani, 0,49% nativi americani, 0,14% asiatici, 0,02% isolani del Pacifico, 2,07% di altre razze, e 1,02% meticci. Il 5,33% della popolazione \u00e8 ispanica.\nDei 19.265 nuclei familiari, il 34,30% ha figli di et\u00e0 inferiore ai 18 anni che vivono in casa, il 65,50% sono coppie sposate che vivono assieme, il 7,90% \u00e8 composto da donne con marito assente, e il 23,10% sono non-famiglie. Il 20,80% di tutti i nuclei familiari \u00e8 composto da singoli e il 9,50% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,62 mentre la dimensione media di una famiglia \u00e8 di 3,02.\nLa suddivisione della popolazione per fasce d'et\u00e0 \u00e8 la seguente: 25,40% sotto i 18 anni, 8,40% dai 18 ai 24, 29,20% dai 25 ai 44, 24,10% dai 45 ai 64, e 12,90% oltre i 65 anni. L'et\u00e0 media \u00e8 36 anni. Per ogni 100 donne ci sono 99,70 uomini. Per ogni 100 donne sopra i 18 anni ci sono 97,30 uomini.\nIl reddito medio di un nucleo familiare \u00e8 di 35.241$, mentre per le famiglie \u00e8 di 41.573$. Gli uomini hanno un reddito medio di 31.455$ contro i 22.459$ delle donne. Il reddito pro capite della citt\u00e0 \u00e8 di 16.325$. L'8,60% delle famiglie e l'11,70% della popolazione \u00e8 sotto la soglia di povert\u00e0. Sul totale della popolazione, il 13,20% dei minori di 18 anni e il 17,40% di chi ha pi\u00f9 di 65 anni vive sotto la soglia di povert\u00e0.\nCultura.\nIstruzione.\nIl sistema scolastico della contea di Blount impiega attualmente circa 450 insegnanti e amministratori che guidano pi\u00f9 di 7.000 studenti in 16 scuole. Inoltre, l'Oneonta City School System impiega circa 85 insegnanti e amministratori che guidano pi\u00f9 di 1.200 studenti in due scuole.\nEconomia.\nDurante il diciannovesimo secolo, l'agricoltura era l'occupazione prevalente nella contea di Blount; le colture principali erano il cotone e il grano. Dopo la guerra civile, il ferro estratto nella contea di Blount contribu\u00ec ad alimentare il boom dell'industrializzazione a Birmingham. Nel 1889, Henry F. DeBardeleben e James Sloss acquistarono Champion Mines e inclusero la zona nel raggio d'azione della Louisville e Nashville Railroad. Il declino dell'industria siderurgica a Birmingham negli anni '70 colp\u00ec anche la contea di Blount e migliaia di residenti persero lavoro.\nOccupazione.\nLa forza-lavoro nell'attuale Blount County \u00e8 divisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto della contea sono:\nAeroporti.\nRobbins Field \u00e8 un aeroporto di aviazione generale situato a Oneonta."}
{"id": "701935", "revid": "287204", "url": "https://it.wikipedia.org/wiki?curid=701935", "title": "Blount", "text": ""}
{"id": "701940", "revid": "712828", "url": "https://it.wikipedia.org/wiki?curid=701940", "title": "Natsumi Murakami", "text": ""}
{"id": "701941", "revid": "599013", "url": "https://it.wikipedia.org/wiki?curid=701941", "title": "Andrea Ferrigato", "text": "Professionista dal 1991 al 2005, ottenne 17 vittorie e si classific\u00f2 secondo nella Coppa del mondo su strada 1996.\nCarriera.\nNei due anni tra i dilettanti, con la vicentina G.S. Car Supermercati Prodet, ottenne diverse vittorie tra cui quelle nel 1990 al Giro del Casentino e al Gran Premio di Poggiana.\nPass\u00f2 professionista nel 1991 con la maglia della Ceramiche Ariostea, squadra per la quale corse fino al 1994. Il suo anno migliore fu il 1996, in cui, con la maglia della Roslotto-ZG Mobili, vinse la Leeds International Classic ed il Gran Premio di Svizzera, piazzandosi secondo (126 punti) nella classifica finale di Coppa del mondo, alle spalle di Johan Museeuw (162 punti).\n\u00c8 stato per alcuni anni atleta della squadra nazionale azzurra, e ha partecipato a due edizioni dei campionati del mondo su strada. Ha lasciato le corse nel marzo 2005, dopo una stagione all'Acqua &amp; Sapone, lavorando in seguito per l'azienda Selle Italia."}
{"id": "701943", "revid": "48479", "url": "https://it.wikipedia.org/wiki?curid=701943", "title": "Cernunno", "text": ""}
{"id": "701944", "revid": "305330", "url": "https://it.wikipedia.org/wiki?curid=701944", "title": "Records", "text": "Records \u00e8 la prima raccolta del gruppo anglo-statunitense Foreigner, pubblicata nel 1982 sulla scia del successo ottenuto dalla band con l'album \"4\" l'anno precedente.\nLa raccolta comprende i maggiori successi estratti dai primi quattro album dei Foreigner. Si tratta del disco pi\u00f9 venduto in assoluto dal gruppo insieme a \"4\". \u00c8 stato certificato sette volte disco di platino dalla RIAA per le vendite negli Stati Uniti.\nTracce.\nTutte le canzoni sono state composte da Lou Gramm e Mick Jones, eccetto dove indicato.\nCon l'eccezione di \"Head Games\" e la versione live di \"Hot Blooded\", tutte le tracce incluse nella raccolta sono versioni editate delle canzoni originali incluse nei rispettivi album di appartenenza.\nNella versione disponibile su iTunes, la traccia \"Hot Blooded\" appare nella versione in studio e non in quella live."}
{"id": "701945", "revid": "6923", "url": "https://it.wikipedia.org/wiki?curid=701945", "title": "Enduro", "text": "L'Enduro, fino agli anni settanta denominato Regolarit\u00e0, \u00e8 una specialit\u00e0 del motociclismo che si concretizza in gare di regolarit\u00e0 su percorsi prevalentemente sterrati, con medie velocistiche e tempi d'impiego prefissati, nel rispetto del codice della strada vigente.\nOrigine.\nIl termine enduro deriva dall'inglese \"endurance\", cio\u00e8 \"resistenza\", infatti tale disciplina si pratica principalmente su strade sterrate e mulattiere con qualsiasi condizione del terreno e meteorologica, richiedendo quindi una notevole resistenza fisica ai piloti.\nTale disciplina \u00e8 nata e si \u00e8 evoluta in Europa ed \u00e8 poi dilagata nel resto del mondo riscuotendo molto successo.\nDescrizione.\nLe motociclette.\nLe motociclette da enduro differiscono dalle motociclette da motocross, in quanto devono rispettare le norme imposte dal codice della strada. Possono infatti circolare sulle strade aperte al traffico, essendo provviste di impianto di illuminazione (fari), indicatori di direzione, targa, terminale di scarico e pneumatici omologati. Inoltre naturalmente devono avere i documenti di circolazione e la loro guida su strada necessita di patente adatta al mezzo.\nPoich\u00e9, come nel cross, le motociclette non hanno necessit\u00e0 aerodinamiche, esse non presentano alcun tipo di carenatura. La carrozzeria \u00e8 dunque limitata ai parafanghi, a piccoli fianchetti laterali a protezione del telaio, dello scarico, della cassa filtro ed ai convogliatori d'aria per i radiatori. \nData l'alta probabilit\u00e0 di caduta in questo sport, i vari pezzi che compongono la carrozzeria sono prodotti in polipropilene, un polimero semicristallino caratterizzato da un elevato carico di rottura.\nLa ciclistica (telaio e sospensioni) deve essere in grado di assorbire le asperit\u00e0 del terreno accidentato e deve assicurare la trazione anche su terreni difficili come fango e ghiaia.\nAnteriormente la sospensione, detta \"forcella\", \u00e8 molto robusta e presenta una elevata escursione. Spesso gli steli sono protetti da sporcizia e detriti tramite l'utilizzo di copristeli in gomma. Tuttavia questa pratica \u00e8 divenuta superflua con l'utilizzo delle pi\u00f9 moderne forcelle \"rovesciate\" che possono essere protette con l'installazione di sottili profili in materiale plastico fissati al piedino della forcella stessa.\nAnche al posteriore si trovano sospensioni dalla elevata escursione. Come nel motocross, l'evoluzione tecnica delle motociclette ha portato negli anni al progressivo abbandono della soluzione a due ammortizzatori laterali per abbracciare pressoch\u00e9 universalmente quella del monoammortizzatore, dotato o meno di leveraggi progressivi.\nIl peso medio di una motocicletta da enduro pu\u00f2 variare dagli 80\u00a0kg di un ciclomotore, ai quasi 140\u00a0kg per moto di grande cilindrata.\nUlteriori differenze rispetto alle \"sorelle\" da cross possono risiedere nella rapportatura (e nel numero di rapporti) del cambio e nelle caratteristiche di erogazione dei motori.\nLe gare.\nLe gare di cross sono gare di velocit\u00e0, in cui diversi piloti partono tutti insieme, e il vincitore \u00e8 il primo concorrente a tagliare il traguardo. Nell'enduro, invece, i piloti partono uno dopo l'altro distanziati di alcuni secondi; non c'\u00e8 quindi una diretta competizione tra i vari concorrenti.\nAgli albori di questa disciplina, come fa intuire il nome \"Regolarit\u00e0\", il vincitore di una gara era il pilota in grado di percorrere il tratto stabilito rispettando la velocit\u00e0 media indicata dagli organizzatori, con penalit\u00e0 che venivano inflitte per ogni secondo di anticipo o di ritardo all'arrivo al traguardo (o ad un \"controllo orario\" posizionato lungo il tracciato). Al termine delle varie prove, la classifica veniva stilata sommando le penalit\u00e0 dei concorrenti: veniva dichiarato vincitore il pilota con il minor numero di penalit\u00e0. Inoltre, il mancato passaggio da uno dei controlli orari comportava la squalifica del concorrente, in quanto esso potrebbe aver deviato dal tracciato stabilito.\nTuttavia, non sempre la durezza dei percorsi scelti era in grado di fare selezione tra i piloti e i casi di concorrenti che chiudevano la gara con lo stesso numero di penalit\u00e0 erano tutt'altro che rari. Nel tempo sono stati quindi introdotti dei correttivi alla classifica includendo nel fine settimana di gara anche alcune prove cronometrate (in fettucciato o \"in linea\"), dette \"prove speciali\" e anche delle vere e proprie prove di motocross.\nEsistono diverse tipologie di competizioni enduro, diverse tra loro per metodi di svolgimento e validit\u00e0, esse sono:\nEnduro.\nLe gare di enduro sono principalmente gare di durata in linea. Sono strutturate secondo un percorso di difficolt\u00e0 e lunghezza variabile, da percorrere facendo attenzione a rispettare i controlli orari. All'interno del percorso vengono inserite le prove speciali, che sono dei tratti cronometrati. Esse si distinguono in: \"fettucciati\" che sono veri e propri circuiti in terra battuta simili a quelli di motocross, \"prove in linea\" ed \"estreme\".\nLa classifica viene stilata in base al totale dei tempi cronometrati delle varie prove, tenendo conto di eventuali penalit\u00e0 causate dal mancato rispetto dei controlli orari o da altre infrazioni commesse sul percorso (come tagli del percorso stesso).\nNei maggiori campionati nazionali e internazionali, le classifiche vengono divise in base alle cilindrate delle motociclette partecipanti.\nLa massima espressione internazionale delle gare di enduro \u00e8 rappresentata dal campionato mondiale (World Enduro Championship, WEC) e dall'ISDE (International Six Days Enduro), la cui prima edizione risale addirittura al 1913.\nLa ISDE (o \"sei giorni di enduro\") \u00e8 una competizione a squadre tra nazioni, in cui le selezioni dei vari paesi si sfidano per sei giorni consecutivi. Ogni selezione storicamente si distingue dalle altre per il colore del casco e della maglia.\nSuperenduro.\nTermine coniato dalla Federazione Internazionale di Motociclismo sul finire del 2011 per indicare le gare di enduro indoor, cio\u00e8 le gare di enduro da svolgersi in luoghi chiusi (come arene o altri impianti sportivi). Tali gare consistono essenzialmente in una sorta di prova speciale sul circuito disseminato di ostacoli artificiali.\nDal 2008 la FIM organizza il campionato del mondo di superenduro, dedicato appunto a questa specialit\u00e0.\nHard race (ora denominato Enduro country).\nQuesta tipologia di competizione consiste in una gara di resistenza su circuito chiuso con la presenza o meno di ostacoli naturali o artificiali della durata di 4-6-8-12 ore, da eseguire in squadre a coppie (hard race a coppie) o in solitaria (hard race Marathon). Coppie e marathon partecipano contemporaneamente negli stessi eventi, ma per la categoria marathon la durata di ogni singola gara equivale alla met\u00e0 del tempo complessivo imposto alle coppie (quindi 2h sulle gare di 4h, 3h sulle gare da 6h, ecc.).\nLe classifiche finali vengono eseguite in base alle categorie di gara:\nVince ovviamente chi compie pi\u00f9 giri nel tempo massimo imposto.\nSono generalmente ammessi alla manifestazione tutti i conduttori di moto da enduro e da cross (anche con moto non immatricolate) possessori di una particolare licenza (FMI in Italia).\nMotorally.\nCategoria chiamata anche \"Cross Country Rallye\" o, in italiano \"Rally tutto terreno\", che consiste in una gara enduro in \"navigazione\". La gara si svolge su un territorio aperto e segue lo schema della classica gara di enduro, ovvero partenza-CO1-CO2-...-COx-arrivo. Ogni partecipante deve giungere al punto di controllo successivo coprendo un certo percorso solamente aiutato dal proprio orientamento e dal roadbook consegnato ad inizio gara. L'abilit\u00e0 del pilota sta proprio nel coprire il percorso nel minor tempo possibile seguendo le indicazioni del roadbook senza perdersi.\nAlcune gare hanno partenza, CO e arrivo nello stesso punto, ma \u00e8 possibile che ad ogni giro il percorso da seguire cambi. La tecnologia aiuta i piloti: nelle gare pi\u00f9 difficoltose possono sfruttare apparecchi GPS e simili per non perdere l'orientamento. Un classico esempio di competizione simile a questo genere \u00e8 la Parigi-Dakar.\nLe moto utilizzate in questa specialit\u00e0 sono spesso diverse da quelle utilizzate nelle normali gare di enduro anche a causa delle grandi distanze da percorrere. Sono quindi dotate di serbatoi supplementari e kit di primo soccorso.\nRegolarit\u00e0.\nQuesta tipologia consiste in una gara enduro svolta nel modo pi\u00f9 costante possibile e nel massimo rispetto dei tempi imposti, infatti tale categoria i piloti devono percorrere il tragitto o compiere i giri del circuito nel tempo imposto per non incorrere in penalit\u00e0.\nIn queste competizioni infatti non vi \u00e8 l'agonismo come elemento principale, ma la regolarit\u00e0 con cui si affronta il tracciato, da cui prende il nome la disciplina. Questo tipo di gare sono quelle che pi\u00f9 si avvicinano al concetto iniziale di questa specialit\u00e0, ma sono attualmente relegate a campionati minori e a manifestazioni per moto d'epoca. Ne esiste anche una versione su asfalto."}
{"id": "701946", "revid": "852634", "url": "https://it.wikipedia.org/wiki?curid=701946", "title": "Lente termica", "text": "L'effetto lente termica \u00e8 un fenomeno fisico che si verifica se si irradia una soluzione con un raggio laser. In opportune condizioni la soluzione si comporta nei confronti del laser alla stregua di una lente divergente. Questo fenomeno pu\u00f2 essere utilizzato a scopi scientifici per lo studio di alcune propriet\u00e0 della materia.\nTramite l'utilizzo di un laser, \u00e8 possibile determinare alcune grandezze fondamentali quali il calore specifico isobaro Cp, l'estinzione molare \u03b5, e l'assorbanza di due solventi comuni. Per effettuare queste misure si sfrutta un fenomeno detto lente termica. Il raggio laser all'uscita dal campione risulta allargato come se fosse passato attraverso una lente divergente. Questo fenomeno si basa sulla possibilit\u00e0 di riscaldare in modo non omogeneo un campione, come per esempio nel caso di un solvente al quale viene aggiunto un colorante. La funzione del colorante \u00e8 quella di assorbire la radiazione laser e trasferire l'energia, sotto forma di calore, al solvente. Il riscaldamento avviene in modo radiale perch\u00e9 l'intensit\u00e0 del raggio laser varia in modo decrescente dal centro verso l'esterno. Cos\u00ec, quando il raggio colpisce il campione il massimo dell'intensit\u00e0 e quindi del riscaldamento si trover\u00e0 al centro della porzione colpita dal raggio e diminuir\u00e0 verso l'esterno. \nA questo gradiente di temperatura, dT, corrisponde una variazione, sempre radiale, di alcune propriet\u00e0 fisiche come la densit\u00e0 \u03c1, e l'indice di rifrazione n, che generalmente sono inversamente proporzionali alla temperatura.\nPer capire come il raggio laser attraversa il campione bisogna ricorrere alla legge di Snell\ndove \"n\"1ed \"n\"2 sono gli indici di rifrazione di due differenti materiali e \"\u03b8\"1 e \"\u03b8\"2 indicano gli angoli descritti dal raggio incidente e dal raggio rifratto rispetto alla normale dell'interfacciata tra materiali.\nBisogna precisare che, se il fascio \u00e8 parallelo alla normale, non si ha deviazione del raggio, situazione che normalmente si ha in questo tipo di esperimenti se non ci sono variazioni di temperatura.\nNel nostro caso ogni zona a differente temperatura \u00e8 da considerare come una superficie differente, che ha il suo indice di rifrazione. Fin tanto che esistono gradienti di temperatura esisteranno differenti indici di rifrazione e quindi la luce all'interno del campione effettuer\u00e0 percorsi particolari che comportano lo svilupparsi del cosiddetto \"effetto lente\". Se si legge l'intensit\u00e0 al centro del fascio luminoso, Ic, soggetto ad effetto lente, questa sar\u00e0 decrescente nel tempo. Tale decadimento \u00e8 descritto dalla seguente relazione:\ndove \u0394Ibc rappresenta la perdita di intensit\u00e0 dovuta alla \u201cfioritura\u201d del raggio, Ibc l'intensit\u00e0 che si ha quando il raggio non \u00e8 ancora soggetto ad effetto lente, ed If \u00e8 l'intensit\u00e0 che si legge a fine irraggiamento.\nQuesto fenomeno \u00e8 legato strettamente alla capacit\u00e0 di assorbimento dell'energia luminosa da parte del campione (assorbanza), dalla sua capacit\u00e0 di riscaldarsi tramite questa energia (capacit\u00e0 termica) e dalla facilit\u00e0 con cui si arriva all'equilibrio termico (conducibilit\u00e0 termica).\nSi \u00e8 visto che la massima espressione dell'effetto lente si ha quando il laser dopo essere stato focalizzato con una lente convergente colpisce il campione posizionato ad una distanza, zc, detta \"distanza confocale\". Questa distanza corrisponde al punto in cui il raggio del fascio laser, wc, \u00e8 \nDove w0 \u00e8 il raggio del fascio nel punto di fuoco, questo valore \u00e8 facilmente calcolabile, difatti:\n\u03bb \u00e8 la lunghezza d'onda, f \u00e8 la distanza a cui la lente focalizza il fascio e wi \u00e8 l'ampiezza del raggio prima della lente.\nInoltre se il posizionamento del campione rispetta queste caratteristiche si pu\u00f2 scrivere una semplice relazione tra la intensit\u00e0 luminosa e l'assorbanza del campione. \nIn cui formula_6 rappresenta la variazione dell'indice di rifrazione rispetto alla variazione di temperatura nel campione, A \u00e8 l'assorbanza, \u03bb \u00e8 la lunghezza d'onda del raggio laser e k \u00e8 la conduttivit\u00e0 termica del solvente. Quindi una volta interpolato il decadimento e determinato l'equazione che lo regola siamo in grado di calcolare il Cp vista la semplice relazione che lo lega al tc:\n\u03c1 \u00e8 la densit\u00e0 del campione.\nPer lo sviluppo di questo esperimento si pu\u00f2 usare un bancone ottico con il seguente apparato:\n \nPer determinare la distanza tra campione e lente convergente si pu\u00f2 misurare l'ampiezza del fascio sulla lente e sul campione posizionato su un traslatore automatico. Tra il campione ed il fotodiodo si posiziona un'iride, diaframma a diametro variabile, che serve a smorzare il fascio ed evitare cos\u00ec la saturazione del rilevatore. La corrente letta dal fotodiodo viene analizzata da un oscilloscopio. Essenziale per la lettura di una corrente e per la formazione della lente termica in un sistema del genere \u00e8 l'utilizzo di un \"chopper\". Questo semplice apparecchio, praticamente un'elica ruotante, posizionato prima della lente convergente fa passare in modo alternato il fascio laser. Avere il raggio in un ciclo di on-off permette al campione di tornare a temperatura ambiente e d\u00e0 la possibilit\u00e0 di avere una linea di base al grafico letto sull'oscilloscopio."}
{"id": "701948", "revid": "729019", "url": "https://it.wikipedia.org/wiki?curid=701948", "title": "Stazione di C\u00e0 di Boschetti", "text": "La stazione di C\u00e0 di Boschetti \u00e8 una fermata ferroviaria della Spezia a servizio dei treni regionali che percorrono le ferrovie Tirrenica e Pontremolese, ubicata nell'omonima localit\u00e0 prossima al quartiere industriale di Melara.\nStoria.\nLa fermata si trova sul tracciato della ferrovia Tirrenica, tra La Spezia e Sarzana, e venne inaugurata il giorno 4 agosto 1864. Successivamente, nel 1917, fu attivato un raccordo militare fra C\u00e0 di Boschetti e la vicina localit\u00e0 Valdilocchi.\nLa fermata sub\u00ec un intervento di profonda ristrutturazione nel 1992 mentre nel 2004 ha visto l'attivazione del quarto binario indipendente.\nStrutture e impianti.\nLa fermata \u00e8 al servizio dei due binari comuni alle ferrovie Tirrenica e Pontremolese e del terzo, utilizzato prevalentemente per il traffico di quest'ultima; \u00e8 tuttavia presente anche un quarto binario, a quota diversa e privo di marciapiedi, che costituisce il raccordo diretto realizzato fra La Spezia Marittima e Vezzano Ligure; tale raccordo consente di evitare il regresso in stazione a La Spezia Migliarina.\nL'impianto \u00e8 dotato di un piccolo fabbricato viaggiatori (chiuso al pubblico) e di due banchine, munite di pensilina e di obliteratrici automatiche.\nIl piazzale antistante la stazione \u00e8 impiegato come parcheggio di interscambio.\nMovimento.\nLa stazione \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Liguria e con la Regione Toscana, questi ultimi denominati anche \"Memorario\".\nLa fermata costituisce un importante punto di riferimento per il levante spezzino e per i lavoratori dell'adiacente zona industriale della citt\u00e0. Sorge in una zona strategica (vi si accede da via Sarzana che rappresenta il tratto urbano della via Aurelia), vicina al cimitero dei Boschetti e soprattutto alle principali industrie cittadine: Termomeccanica, centrale Enel, OTO Melara e MBDA."}
{"id": "701952", "revid": "287204", "url": "https://it.wikipedia.org/wiki?curid=701952", "title": "Barnaby", "text": ""}
{"id": "701954", "revid": "1305772", "url": "https://it.wikipedia.org/wiki?curid=701954", "title": "Lettere di Pietro", "text": "Nel Nuovo Testamento due libri sono chiamati Lettere di Pietro:"}
{"id": "701959", "revid": "1543377", "url": "https://it.wikipedia.org/wiki?curid=701959", "title": "Agent Provocateur", "text": "Agent Provocateur \u00e8 il quinto album in studio del gruppo anglo-statunitense Foreigner, pubblicato nel dicembre del 1984 dalla Atlantic Records.\nDescrizione.\n\u00c8 stato il primo e unico album della band arrivato al numero uno in classifica nel Regno Unito, e ha inoltre raggiunto la top 5 negli Stati Uniti. Il tema principale attorno ai brani del disco \u00e8 la storia di una spia che vede la vita sia dall'interno che dall'esterno.\nNonostante le vendite complessive siano state inferiori rispetto a quelle dei precedenti dischi, l'album contiene il singolo di maggior successo del gruppo, \"I Want to Know What Love Is\", l'unico loro pezzo ad aver raggiunto la prima posizione sia nel Regno Unito che negli Stati Uniti, rimanendo in vetta alle rispettive classifiche per tre e due settimane. Il singolo successivo, \"That Was Yesterday\" \u00e8 stato un altro buon successo, raggiungendo il 12\u00ba posto negli Stati Uniti. L'album \u00e8 stato certificato disco di platino nel Regno Unito dalla BPI e triplo-platino negli Stati Uniti dalla RIAA.\nTracce.\nTutte le canzoni sono state composte da Mick Jones e Lou Gramm, eccetto dove indicato."}
{"id": "701962", "revid": "1305772", "url": "https://it.wikipedia.org/wiki?curid=701962", "title": "Inside Information (album)", "text": "Inside Information \u00e8 il sesto album in studio del gruppo anglo-statunitense Foreigner (gruppo musicale), pubblicato nel dicembre del 1987 dalla Atlantic Records. Nonostante abbia ottenuto un successo minore rispetto ai dischi precedenti del gruppo, l'album \u00e8 comunque riuscito a registrare vendite importanti, trainato da singoli di successo come \"Say You Will\" e \"I Don't Want to Live Without You\". \u00c8 stato certificato disco di platino negli Stati Uniti dalla RIAA.\nTracce.\nTutte le canzoni sono state composte da Mick Jones e Lou Gramm, eccetto dove indicato."}
{"id": "701966", "revid": "767487", "url": "https://it.wikipedia.org/wiki?curid=701966", "title": "Unusual Heat", "text": "Unusual Heat \u00e8 il settimo album in studio del gruppo anglo-statunitense Foreigner, pubblicato nel giugno del 1991 dalla Atlantic Records.\nSi tratta del primo album registrato dal gruppo senza il cantante originario Lou Gramm, rimpiazzato da Johnny Edwards. Rispetto ai precedenti, questo lavoro si riveler\u00e0 un completo flop (ottenne discreto successo solo in Europa). Ci\u00f2 port\u00f2 all'allontanamento di Edwards l'anno successivo, favorendo il ritorno di Lou Gramm nel gruppo."}
{"id": "701967", "revid": "125655688", "url": "https://it.wikipedia.org/wiki?curid=701967", "title": "Giacinto (mitologia)", "text": "Giacinto () \u00e8 un personaggio della mitologia greca. Fu un principe di Sparta.\nNel mito letterario rappresenta un giovinetto di eccezionale bellezza amato dal dio Apollo, ma ammirato e desiderato anche da Zefiro, Borea e Tamiri.\nGenealogia.\nFiglio di Amicla e di Diomeda o di Piero (\u03a0\u03af\u03b5\u03c1\u03bf\u03c2, figlio di Magnete) e di Clio o di Ebalo.\nMitologia.\nL'amore di Apollo nei suoi confronti era tanto grande che, pur di stare costantemente vicino al ragazzo, tralasciava tutte le sue principali attivit\u00e0 e accompagnava l'inseparabile amante ovunque egli si recasse; secondo alcuni miti, Apollo accett\u00f2 di diventare servo di Giacinto pur di stargli accanto.\nApollo dovette respingere i numerosi amanti di Giacinto, fra cui Zefiro, dio del vento dell'ovest, che sfid\u00f2 due volte per la mano di Giacinto. Inutile dire che Apollo vinse entrambe le volte.\nUn giorno, Apollo e Giacinto, incominciarono una gara di lancio del disco in preparazione alle Olimpiadi a cui il principe doveva partecipare; Apollo lanci\u00f2 per primo ma il disco, deviato nella sua traiettoria da un colpo di vento alzato dal geloso Zefiro, fin\u00ec col colpire alla tempia Giacinto, ferendolo cos\u00ec a morte. Apollo cerc\u00f2 di salvare l'adolescente tanto amato adoperando ogni arte medica a sua conoscenza, ma non pot\u00e9 nulla contro il destino. Decise, a quel punto, di trasformare il bel ragazzo in un fiore dall'intenso colore, quello stesso del sangue che Giacinto aveva versato dalla ferita.\nIl dio, prima di tornarsene in cielo, chinato sul fiore appena creato scrisse di proprio pugno sui petali le sillabe \"ai\", \"ai\", come imperituro monumento del cordoglio provato per tanta sventura, che lo aveva privato dell'amore e dell'amicizia del giovane. Tale espressione di dolore, tuttora, si vuol ravvisare nei segni che sembrano incisi sulle foglie del giacinto e che sono simili alle lettere A e I (segno dei lamenti divini per la perdita subita).\nL'episodio \u00e8 narrato nel X libro delle \"Metamorfosi\" di Ovidio. Secondo il poeta latino furono invece le lacrime divine a colorare i petali del fiore appena creato, imprimendogli cos\u00ec il segno imperituro del dolore provato; tale fiore mitologico \u00e8 stato identificato nel tempo con varie piante differenti, tra cui l'iride, il Delphinium e la viola del pensiero: anche altre figure semidivine morte nel fiore della loro giovinezza sono stati trasformati in \"protettori della vita vegetativa\", ad esempio Narciso, Ciparisso e lo stesso Adone.\nLo Pseudo Apollodoro dice che anche Tamiri fu conosciuto per esser stato uno dei precedenti amanti di Giacinto, pertanto anche il primo essere umano ad aver amato un altro maschio e dando in tal modo origine alla pederastia.\nCulto a Sparta.\nSecondo una versione spartana locale del mito Giacinto, assieme a sua sorella Polyboea, sono stati assunti nell'alto dei Cieli fino a giungere ai Campi Elisi per opera delle tre dee Afrodite, Atena e Artemide.\nIl suo culto in qualit\u00e0 di eroe greco si svolgeva ad Amicle, un villaggio della Laconia a sudovest di Sparta e risale all'et\u00e0 micenea. Il santuario (temenos) \u00e8 cresciuto attorno al tumulo rappresentante la sua tomba e si trovava, durante l'epoca della Grecia classica, ai piedi della statua di Apollo. I miti letterari servono quindi a collegarlo con i culti locali e identificarlo col dio.\nGiacinto era il nume tutelare di una delle principali feste spartane, le Giacinzie, che si tenevano annualmente ogni estate; la festa durava tre giorni, il primo dei quali era dedicato al lutto per la morte dell'eroe divinizzato, gli ultimi due invece celebravano la sua rinascita in qualit\u00e0 di \"Apollo Hayakinthios\". Le Giacinzie esistevano ancora ai tempi dell'impero romano.\nAnche a Mileto si svolgevano feste in suo onore, le \"Hyacinthotrophies\"; uno dei mesi del calendario dorico prende il suo nome, \"hyakinthios\". La figura di Giacinto appare sulle prime monete di Taranto, citt\u00e0 della Magna Grecia.\nInterpretazione.\nIl nome Giacinto \u00e8 di origine pre-ellenica, come indicato dal suffisso -nth. Secondo l'interpretazione del mito classico, la sua storia \u00e8 una metafora della morte e rinascita della Natura, il tutto assistito dalla nuova divinit\u00e0 apollinea giunta assieme ai Dori ed \u00e8 molto simile al mito riguardante Adone.\nParimenti \u00e8 stato suggerito anche che Giacinto fosse una divinit\u00e0 pre-ellenica soppiantata da Apollo attraverso il \"caso\" della sua morte, al quale rimane associato nell'epiteto di \"Apollon Hyakinthios\".\nBernard Sergent, allievo di Georges Dum\u00e9zil, crede che sia piuttosto una leggenda iniziatica, a fondazione della concezione sociale data dalla pederastia spartana. Apollo insegna come diventare un giovane uomo compiuto; infatti, secondo Filostrato, Giacinto apprende non solo il lancio del disco, ma anche tutti gli esercizi della Palestra (il Gymnasium), il tiro con l'arco, l'arte della musica, la divinazione e infine anche a suonare la cetra. Inoltre, Pausania riferisce che Giacinto, nella statuaria, \u00e8 talvolta rappresentato con la barba, a volte senza barba; evoca anche la sua apoteosi, rappresentato sul piedistallo della statua rituale come giovane ad Amyclae, suo luogo di culto. Il poeta Nonno menziona la risurrezione del giovane da Apollo.\nPer Sergent la morte e risurrezione, cos\u00ec come l'apoteosi, rappresentano il passaggio all'et\u00e0 adulta."}
{"id": "701968", "revid": "15756", "url": "https://it.wikipedia.org/wiki?curid=701968", "title": "Chirurgia dell'ernia inguinale", "text": "Per chirurgia dell'ernia inguinale si intende l'insieme delle tecniche operatorie utilizzate nel trattamento delle ernie che si fanno strada in regione inguinale.\nPur avendo una tradizione millenaria ha avuto uno sviluppo significativo soltanto a partire dalla met\u00e0 del XIX secolo.\nGeneralit\u00e0.\nL'ernia non complicata ha una sintomatologia non particolarmente dolorosa, ma la tumefazione che la caratterizza, e che ha tendenza ad accrescersi nel tempo, pu\u00f2 raggiungere dimensioni tali da condizionare lo svolgimento delle normali attivit\u00e0 lavorative. Pertanto la malattia, in quanto invalidante e frequente (\u00e8 una delle principali cause di morbilit\u00e0 nel sesso maschile) costituisce un problema rilevante in termini di costi sanitari e sociali.\nIl progresso delle tecniche operatorie e l'avvento recente di nuovi presidi chirurgici permette oggi di restituire il paziente a una vita normale in tempi brevissimi, praticamente a poche ore dall'intervento.\nMa fino a 150 anni fa ci\u00f2 non era possibile, anzi la ignoranza delle pi\u00f9 elementari norme asettiche e la mancanza dell'anestesia rendeva tanto rischioso l'approccio chirurgico alla malattia che esso veniva riservato ai casi pi\u00f9 disperati. Una patologia quindi sostanzialmente benigna diventava drammatica per la maggior parte della popolazione costituita in maggioranza da contadini, soldati e operai. Di fatto nei documenti del mondo antico che ci sono pervenuti e che riguardano la chirurgia \u00e8 frequente trovare accenni alla malattia e ai tentativi di cura.\nStoria.\nNel momento in cui il nostro pi\u00f9 antico progenitore scese dagli alberi e si drizz\u00f2 sugli arti inferiori per camminare si vennero ad aggravare le condizioni che determinano nell'uomo, pi\u00f9 che in altre specie animali in cui comunque si pu\u00f2 manifestare, la formazione dell'ernia. Questa postura, alla quale l'organismo non era predisposto, comport\u00f2 che i voluminosi e pesanti organi mobili contenuti nella cavit\u00e0 addominale gravassero principalmente sulla sua parete inferiore dove il passaggio di strutture specifiche come il funicolo spermatico nel maschio ed il ligamento rotondo dell'utero nella donna, crea una discontinuit\u00e0 strutturale, una soluzione di continuo, nella parete dell'addome. Quest'area, che coincide con la regione inguinale e da essa prende il nome di porta erniaria inguinale \u00e8 un\"area di debolezza\".\nNel papiro di Ebers databile al regno di Amenhotep I e quindi a circa 3500 anni fa si fa menzione della patologia erniaria. La mummia del faraone Merenptah mostra una cicatrice in regione inguinale come da intervento per ernia mentre quella di Ramesse V quarto faraone della XX dinastia egizia mostra un'ernia non operata..\nIppocrate accenna a questa malattia, anche se limitatamente alla forma infantile. Bisogna aspettare l'epoca romana e quindi Celso e Galeno per trovare una accurata descrizione sia della patologia che delle possibilit\u00e0 terapeutiche. Galeno, vissuto nel III secolo d.C., la attribuir\u00e0, erroneamente, alla rottura del peritoneo e al conseguente cedimento della parete addominale e questa teoria far\u00e0 testo per circa 1000 anni. Paolo di Egina, l'ultimo grande chirurgo di scuola greca, vissuto nel VII secolo d.C., sar\u00e0 il primo a distinguere le ernie inguinali da quelle scrotali e a descrivere con precisione la tecnica chirurgica che nella sua esperienza, cos\u00ec come in quella di molti chirurghi suoi contemporanei, comportava la \"orchiectomia\" (asportazione del testicolo) abituale, di principio.\nQuesti chirurghi ponevano indicazione all'intervento soltanto in caso di \"strozzamento\" dell'ernia, complicazione gravissima perch\u00e9 letale. \nUn atteggiamento comprensibile quando si pensi che in quelle epoche (ma cos\u00ec sarebbe stato fino alla met\u00e0 dell'Ottocento), ogni tipo di intervento chirurgico, praticato in condizioni igieniche precarie e senza anestesia, era gravato da una altissima mortalit\u00e0 per cui vi si ricorreva soltanto nei casi pi\u00f9 disperati e nei quali la vita era a rischio comunque. Nelle ernie non complicate, fortunatamente la maggioranza, si faceva ricorso a sistemi non cruenti in particolare a fasciature, macchinose quanto inutili, e ai \"cinti erniari\"\nAnche la chirurgia medioevale dedica ampio spazio alla cura chirurgica dell'ernia. Guy de Chauliac, che assurto alla dignit\u00e0 accademica diventer\u00e0 uno dei padri della chirurgia francese, fu il primo a distinguere l'ernia inguinale da quella crurale e Abulcasis, grande chirurgo arabo introdusse la pratica della cauterizzazione, propria della medicina islamica, nella chiusura del sacco erniario.\nAnalogo procedimento seguiva Rogerio Frugardi uno dei grandi Maestri della Scuola medica salernitana, molto influenzata dalla medicina araba. Merita una citazione anche un allievo di Frugardi, Rolando Capelluti, al quale si deve l'indicazione di porre il paziente, all'inizio dell'intervento, a testa in gi\u00f9 per favorire il riposizionamento dell'intestino in cavit\u00e0 addominale. Questa posizione, impiegata attualmente in molti altri interventi e meno nella chirurgia delle ernie, \u00e8 conosciuta invece come Posizione di Trendelenburg.\nAnche questi chirurghi, come i loro predecessori, attribuivano pi\u00f9 importanza all'asportazione dell'ernia (erniotomia) che alla ricostruzione della parete (ernioplastica) attraverso la quale si era fatta strada. In parte condizionati dalla rapidit\u00e0 con la quale dovevano portare a termine l'intervento ma soprattutto perch\u00e9 non avevano chiaro il ruolo delle strutture anatomiche parietali nella patogenesi dell'ernia inguinale. Basandosi sulla teoria galenica della rottura del peritoneo come causa dell'ernia, si limitavano alla chiusura del sacco peritoneale con conseguente inevitabile recidiva della malattia.\nQuesti insuccessi creavano ulteriori perplessit\u00e0 sulla opportunit\u00e0 di un intervento di elezione e ne limitava il ricorso ai soli casi di strozzamento.\nQuesto era l'atteggiamento della chirurgia ufficiale ma bisogna ricordare che parallelamente ad essa esisteva una chirurgia alternativa, che si potrebbe definire popolare, praticata da figure minori ambulanti, quali ad esempio i norcini che giravano le campagne eseguendo piccoli interventi: estrarre denti, incidere ascessi, steccare fratture.\nQuesta pratica, nata nel medioevo, dur\u00f2 per qualche secolo e ci sono giunte notizie riguardanti l'abilit\u00e0 che avevano questi personaggi appunto nel trattare anche le ernie.\nBisogner\u00e0 aspettare fino al XVIII ed il XIX secolo, caratterizzati da uno straordinario progredire delle conoscenze anatomiche, per ridisegnare l'anatomia della regione inguinale e crurale. Personaggi come Sir Astley Paston Cooper (1768-1841), Antonio Scarpa (1752-1832), Antoni de Gimbernat (1734-1790), Abraham Colles (1773-1843), Franz Kaspar Hesselbach (1759-1816), Jules Germain Cloquet (1790-1883), August Gottlieb Richter (1742-1812) legheranno il loro nome (fig.1) alla scoperta delle importanti strutture presenti in questi distretti ridisegnando l'anatomia e permettendo un approccio chirurgico concettualmente rivoluzionario alla patologia erniaria. Ma che tarder\u00e0 ancora qualche decennio se \u00e8 vero che, ancora alla fine dell '800, un grande chirurgo come William Stewart Halsted (1852-1922) poteva recriminare sul fatto che la chirurgia dell'ernia dei suoi tempi non fosse assolutamente cambiata dall'epoca degli imperatori romani.\nDue grandi scoperte, quelle dell'anestesia e dell'asepsi, segnarono a partire dalla met\u00e0 del XIX secolo un momento fondamentale nello sviluppo della chirurgia. Le grandi intuizioni di Horace Wells e William Green Morton (anestesia) e di Ignaz Philipp Semmelweis e Joseph Lister (asepsi) resero finalmente possibili e sicuri gli interventi, anche quelli per ernia, allargandone le indicazioni a tutti i casi e non solo a quelli gravati da complicazioni.\nProprio alla fine del XIX secolo contemporaneamente ed autonomamente Halsted negli Stati Uniti e Edoardo Bassini in Italia propongono una tecnica di cura \"radicale\" dell'ernia inguinale abbastanza simile e basata sulla ricostruzione meticolosa della parete posteriore del canale inguinale. Intervento quindi non pi\u00f9 e solo di \"erniotomia\" ma soprattutto di \"ernioplastica\". I risultati appaiono immediatamente straordinari e la tecnica, recepita rapidamente in tutto il mondo occidentale, permette di ridurre il tasso di recidive a percentuali intorno al 10, 15%.\nSi tratta di un evento straordinario ma col tempo le stesse percentuali che inizialmente sembravano miracolose cominciano ad apparire intollerabilmente alte e ci\u00f2 sprona molti chirurghi ad apportare modifiche alla tecnica di base, ma senza risultati apprezzabili.\nPasser\u00e0 quasi un secolo prima che C.B. Mc Vay proponga una variazione significatica all'intervento di Bassini, considerato comunque punto di riferimento essenziale ancora nel 1974 in un lavoro scientifico famoso. Ma la vera innovazione verr\u00e0 nel 1953 da parte di E.F. Shouldice che basandosi comunque sull'intervento di Bassini vi apporter\u00e0 alcune modifiche importanti.\nCon la tecnica di Shouldice non solo il tasso di recidive si abbasser\u00e0 in modo drammatico, in alcuni casi al disotto dell'1%, ma il paziente, operato in anestesia locale, sar\u00e0 restituito alla sua attivit\u00e0 lavorativa in tempi molto pi\u00f9 rapidi.\nUn ulteriore passo sar\u00e0 fatto intorno alla met\u00e0 degli anni '80 da I.L. Lichtenstein e E.Trabucco che elaboreranno il concetto di intervento \"tension free\" proponendo l'impiego di reti in polipropilene da inserire tra le varie strutture della parete addominale per rinforzarle. Questa tecnica render\u00e0 l'intervento semplice, rapido e sicuro e consentir\u00e0 al paziente, operato in anestesia locale e in regime di day hospital un recupero immediato.\nSecondo i pi\u00f9 recenti sviluppi delle tecniche chirurgiche, oltre all'esame delle statistiche riguardo al manifestarsi di complicanze legate all'intervento ed ai tassi di recidiva, sono ormai indubbiamente riconosciuti i benefici della chirurgia laparoscopica per il trattamento dell'ernia inguinale in luogo delle tecniche tradizionali. Questa tecnica, definita anche mini-invasiva, nel caso dell'ernia comporta una invasivit\u00e0 certamente inferiore alle tecniche tradizionali andando direttamente a riparare e rinforzare la parete interna che ha ceduto provocando la formazione del sacco erniario, senza la necessit\u00e0 di alcuna azione chirurgica sugli strati sovrastanti. Nelle tecniche tradizionali, infatti, si rendono necessarie azioni chirurgiche sui tessuti degli strati interni con conseguenti danni permanenti ed accumuli di materiale cicatriziale, con lo stravolgimento della fisiologia della zona, ivi comprese le funzioni di protezione delle fasce muscolari sovrapposte. \nOltretutto, a seconda della tecnica, per raggiungere ed isolare il sacco erniario si rende spesso necessaria la sezione longitudinale o trasversale completa del muscolo cremastere con conseguente esposizione permanente degli elementi del funicolo spermatico. Questa azione, di cui il paziente non viene solitamente messo al corrente e che spesso ne provoca il disappunto una volta eseguito l'intervento, comporta la perdita di motilit\u00e0 del testicolo ed una pi\u00f9 alta esposizione ad orchiti ed infiammazioni, oltre ad un riposizionamento del testicolo pi\u00f9 in basso venendo a mancare il sostegno del sottile muscolo. Bench\u00e9 non porti apparentemente conseguenze, si tratta comunque di un'azione che comporta un grave disagio fisico e psicologico nel paziente edotto.\nRispetto alle tecniche tradizionali, inoltre, la tecnica laparoscopica evita ogni coinvolgimento del nervo ileoinguinale, spesso incarcerato a causa dei processi cicatriziali, con conseguente frequente dolore cronico, che si rende curabile solo con un secondo intervento di neurotomia delle fibre nervose coinvolte (ma con conseguente perdita di sensibilit\u00e0 diffusa).\nLe complicanze della tecnica laparoscopica sono legate prevalentemente ad una ancora incompleta preparazione del chirurgo, che necessita di una solida fase di apprendimento e l'abilit\u00e0 al riconoscimento degli elementi anatomici interni attraverso la visione laparoscopica, onde evitarne l'accidentale sezione ed il verificarsi di gravi conseguenze che richiedono contromisure immediate.\nTuttavia, nell'intervento correttamente eseguito, sono pressoch\u00e9 nulle le conseguenze dirette della tecnica laparoscopica, mentre nelle tecniche a cielo aperto, bench\u00e9 consentano la dimissione del paziente di norma nella stessa giornata, \u00e8 inevitabile arrecare danni permanenti.\nEdoardo Bassini.\nUn ricordo particolare merita Edoardo Bassini uno dei chirurghi italiani pi\u00f9 noti per aver messo a punto una tecnica conosciuta in tutto il mondo e largamente impiegata fino a qualche decennio fa.\nChirurgo ma anche personaggio straordinario nacque a Pavia nel 1844. La citt\u00e0, sede fino al 1814 di una delle Universit\u00e0, insieme a quella di Bologna, della repubblica cisalpina, poi diventata, dopo il Congresso di Vienna, \"Regia Universit\u00e0\" dell'Impero austriaco, fu sede di una delle poche facolt\u00e0 di medicina e chirurgia dell'epoca.\nTra i suoi straordinari Maestri vanno menzionati Antonio Scarpa il cui nome \u00e8 legato ad alcune scoperte anatomiche ed in particolare alla descrizione della regione inguinale (denominata \"triangolo di Scarpa\") e i suoi allievi Carlo Cairoli, padre degli eroi risorgimentali, e Luigi Porta.\nIn questo ambiente si form\u00f2 lo studente Bassini che, come tanti giovani dell'epoca (peraltro era nipote del patriota Angelo), si ritagli\u00f2 un ruolo importante anche nelle vicende risorgimentali. Tanto che, divenuto medico, parteciper\u00e0 nel 1866 alla terza guerra di indipendenza italiana e nel 1867 sar\u00e0 tra i \"settanta\" eroi di Villa Glori ove morir\u00e0 Enrico, figlio di Carlo Cairoli.\nBassini, in quella occasione fu ferito da un colpo di baionetta al basso ventre che gli caus\u00f2 una fistola cecale, lesione gravissima ma che gli evit\u00f2 una peritonite fatale. La sua forte fibra e le terapie a cui lo sottopose il suo Maestro Porta avranno ragione di questa grave menomazione e Bassini potr\u00e0 migliorare le proprie conoscenze chirurgiche frequentando gli ambienti chirurgici pi\u00f9 importanti d'Europa. Ebbe la fortuna di conoscere Theodor Billroth considerato il padre della chirurgia gastro-intestinale e Joseph Lister scopritore dell'antisepsi e ritornato in Italia applic\u00f2 le conoscenze acquisite alla sua attivit\u00e0 professionale raggiungendo l'ambito traguardo della cattedra di chirurgia a Pavia, quindi a Parma e infine a Padova dove il 24 dicembre 1884 eseguir\u00e0 per la prima volta l'intervento di ernioplastica che porta il suo nome. Eletto Senatore del regno d'Italia nel 1904 morir\u00e0 a Padova nel 1924.\nIl cinto erniario.\nIl cinto erniario \u00e8 un apparecchio utilizzato per il contenimento dell'ernia. \u00c8 formato da un cuscinetto rigido che applicato sulla porta erniaria vi esercita una pressione tale da impedire la fuoruscita dei visceri, e da una serie di cinghie e tiranti che servono a tenerlo in posizione.\nNon deve essere considerato una \"cura\" dell'ernia la cui terapia \u00e8 esclusivamente chirurgica, ma piuttosto come un sistema palliativo il cui impiego, razionale fino alla fine del XIX secolo (epoca in cui si svilupp\u00f2 la chirurgia generale e quella dell'ernia), oggi appare anacronistico.\nEppure capita di trovare traccia di questi cinti in molte pubblicit\u00e0 che promettono la ' \"cura dell'ernia senza intervento\" '.\nIn realt\u00e0 ancora oggi il cinto pu\u00f2 trovare un impiego nei rari casi in cui vi sia una controindicazione assoluta alla terapia chirurgica, ma nelle situazioni normali il suo utilizzo in alternativa o come preparazione all'intervento \u00e8 da ritenere sbagliato.\nIl cinto stesso, infatti, spostandosi pu\u00f2 essere causa diretta dello \"strozzamento dell'ernia\", ma soprattutto e con maggiore frequenza ne rappresenta la causa indiretta. I microtraumi che esercita sulla porta erniaria provocano, infatti,\nl'infiammazione dei tessuti che costituiscono il colletto del sacco con conseguenti ispessimenti e fenomeni aderenziali che hanno un ruolo determinante nella patogenesi di quella possibile complicazione mentre rendono comunque difficoltose alcune manovre chirurgiche in corso di intervento.\nTerapia chirurgica dell'ernia inguinale.\nConsiderazioni generali.\nPer comprendere la chirurgia dell'ernia e l'evoluzione delle varie tecniche operatorie \u00e8 indispensabile una buona conoscenza dell'anatomia della regione inguinale che si identifica principalmente con il canale inguinale, \"struttura virtuale\", alla cui formazione contribuiscono alcuni muscoli con le loro aponevrosi: muscolo obliquo esterno e obliquo interno, muscolo trasverso dell'addome e la fascia trasversale (fig.2).\nGli stessi elementi formano anche i vari strati della parete inguinale ed essendo accostati tra loro da aderenze lasse, vengono facilmente penetrati dall'ernia che, progredendo verso l'esterno, si infiltra facilmente tra di essi. L'ernia quindi \u00e8 la causa di uno scompaginamento della parete addominale e non effetto della sua rottura come erroneamente riteneva Galeno.\nIn ogni caso un intervento che voglia correggere questa patologia non pu\u00f2 limitarsi alla pura e semplice asportazione del sacco erniario ma deve ricompattare i vari piani muscolari restituendoli alla loro posizione originaria e deve, possibilmente, rinforzare la parete addominale, pena la inevitabile recidiva dell'ernia. Questo principio, apparentemente semplice, per alcuni millenni fu ignorato e il tasso altissimo di recidive post-operatorie costitu\u00ec un ulteriore grave ostacolo al gi\u00e0 problematico approccio chirurgico alla malattia.\nIl merito di Bassini e di Halsted fu di avere intuito la natura del problema e di aver messo a punto una tecnica che \"rendeva solidali\" questi muscoli e queste aponevrosi fissandoli con una serie di punti di sutura. I due, inoltre, identificarono l'area debole, che favorisce la formazione dell'ernia, nella parete posteriore del canale inguinale, \"costituita dalla sola fascia trasversalis\" e Bassini prima e successivamente Halsted posero l'accento sull'importanza della ricostruzione accurata proprio di quest'ultima struttura.\nFu una rivoluzione teorica ma soprattutto tecnica che consent\u00ec successi insperati. Il tasso di recidiva diminu\u00ec in maniera drammatica e il nuovo metodo di cura 'radicale' dell'ernia si diffuse rapidamente.\nPer oltre un secolo l'entusiasmo per gli eccellenti risultati ritard\u00f2 la formulazione di alcune obiezioni che si potevano tuttavia sollevare:\nLe modifiche di McVay, Shouldice e soprattutto di Lichtenstein all'intervento di Bassini nascono appunto da queste considerazioni. Sono quelle pi\u00f9 importanti tra le tante, circa 80, che sono state proposte nell'arco dell'ultimo secolo e mezzo\nAsportazione dell'ernia.\nLa fascia viene quindi staccata agevolmente dal piano muscolare sottostante in modo da mettere in evidenza (Fig.3):\nIn questa fase va posta attenzione a non ledere il nervo ileoinguinale ed il nervo ileoipogastrico che decorrono tra fascia e fibre muscolari.\nRicostruzione della parete.\nRappresenta la seconda fase dell'intervento e ne costituisce un momento importante. Le varie tecniche elaborate nel tempo rappresentano il tentativo di risolvere alcuni problemi riconducibili alle seguenti considerazioni:\nIntervento di Bassini.\nFu ideato dal chirurgo italiano alla fine dell'Ottocento per conferire solidit\u00e0 alla parete.(fig 4)\nSi basa sulla creazione di un triplice strato costituito da:\nche viene fissato al legamento inguinale con 4 o 5 punti di sutura distanziati di circa 1-1.5\u00a0cm.\nCon il primo di questi punti, quello superiore, viene ricostruito l'anello inguinale superiore o profondo (A.I.P.).\nSuccessivamente si procede alla sutura dell'aponevrosi del muscolo obliquo esterno, che avviene quindi su un piano pi\u00f9 superficiale, e con l'ultimo punto, quello inferiore, si ricostruisce l'anello inguinale inferiore o superficiale (A.I.S.). In tal modo il funicolo spermatico assume un decorso a S orizzontale perch\u00e9 impegna l'A.I.P., rimane adagiato tra triplice strato sotto e aponevrosi dell'obliquo esterno sopra e quindi fuoriesce dall'A.I.S per portarsi nello scroto.\nInterventi di Halsted e Postemski.\nFu messo a punto contemporaneamente e autonomamente rispetto alla tecnica di Bassini dalla quale differiva perch\u00e9 non prevedeva l'apertura della fascia transversalis, che quindi veniva esclusa dalla sutura (in duplice strato), e perch\u00e9 il funicolo spermatico, venendo sistemato al di sopra della sutura dell'aponevrosi del muscolo obliquo esterno assumeva una posizione sottocutanea.\nLa tecnica fu successivamente modificata da Halsted che si convinse della necessit\u00e0 di aprire anche la fascia trasversale in modo da poter formare un triplice strato da ancorare al legamento di Cooper.\nL'intervento di Postemski corrisponde all'intervento di Halsted ed \u00e8 caratterizzato dalla posizione sottocutanea del funicolo spermatico.\nIntervento di Mugnai Ferrari.\nConosciuto anche come intervento di Ferguson, \u00e8 analogo all'intervento di Bassini, ma con posizionamento del funicolo al di sotto del triplice strato. L'intervento viene riservato ai casi in cui \u00e8 presente un criptorchidismo e quindi \u00e8 opportuno \"allungare\" il funicolo.\nIntervento di Anson - Mc Vay.\nRappresenta una variante tecnica rispetto all'intervento di Bassini sul quale comunque si basa. Fu proposto agli inizi degli anni '40 dopo che approfonditi studi di anatomia avevano convinto gli Autori che la fascia transversalis e l'aponevrosi del muscolo trasverso dell'addome sono ancorati al legamento di Cooper e che quindi queste due strutture vanno fissate ad esso pi\u00f9 che al legamento inguinale come prevede l'intervento di Bassini.\nIntervento di Shouldice.\nNel 1945 Shouldice, ribadendo il concetto di Bassini sull'importanza della fascia transversalis, propone per\u00f2 di suturare i tre strati non pi\u00f9 insieme, ma separatamente, raddoppiando anzi la transversalis per sovrapposizione dei suoi lembi (fig.6).\nSi trattava in questo caso di una variante tecnica molto importante che diede immediatamente degli eccellenti risultati, abbassando la percentuale di recidive al di sotto dell'1%.\nDa quel momento lo Shouldice Hernia Centre di Thornhill nell'Ontario, in Canada, istituto pi\u00f9 simile a un hotel che a un ospedale, dedicato esclusivamente alla cura di questa patologia (vi si praticano pi\u00f9 di 7500 interventi all'anno) divent\u00f2 il punto di riferimento della cura chirurgica dell'ernia e di l\u00ec la tecnica si diffuse in tutto il mondo, soppiantando quella di Bassini.\nIl fatto che il paziente venisse trattato con un intervento rapido, in media di 35 minuti, in anestesia locale, il che significava che raggiungeva e lasciava la sala operatoria con le proprie gambe, e che dopo un breve e tranquillo decorso post-operatorio, la degenza durava tre giorni e due notti, potesse tornare alle proprie attivit\u00e0 significava il raggiungimento di un obiettivo inseguito da millenni.\nMa a distanza di pochi anni sarebbe intervenuta una vera rivoluzione nel trattamento chirurgico dell'ernia con l'avvento di un materiale particolare, il polipropilene, che intrecciato in reti (\"mesh\") sottili, morbide e modellabili avrebbe aperto, con Francis Husher nel 1960, il capitolo delle allo-plastiche erniarie.\nIntervento di Lichtenstein.\nQuesto Chirurgo fino al 1969 utilizz\u00f2 una tecnica tradizionale pur non attribuendo importanza alla fascia transversalis e riservandola invece all'aponeurosi del muscolo obliquo interno. Peraltro questi interventi, a suo giudizio, erano insufficienti a correggere le ernie dirette e quelle recidive.\nFu appunto in questi casi che cominci\u00f2 ad adoperare la \"mesh\" di polipropilene come rinforzo alla chirurgia plastica. I buoni risultati ottenuti lo spinsero a utilizzare la stessa tecnica anche alle ernie inguinali indirette, pubblicando una ampia casistica di oltre 6000 casi trattati..\nIl passo successivo e definitivo fu quello di eliminare completamente i punti di sutura tra muscoli e aponevrosi diverse (causa di quella \"tensione\" responsabile del dolore e di anomalie della cicatrizzazione), lasciandoli esclusivamente per l'ancoraggio della rete. Nasceva cos\u00ec, nel giugno del 1984, il concetto di ernioplastica \"tension free\", priva di tensione, perch\u00e9 basata esclusivamente sul posizionamento di una rete protesica di rinforzo.\nI risultati furono straordinari sia perch\u00e9 il tasso di recidive cal\u00f2 al di sotto dell'1%, sia perch\u00e9 la tecnica incontr\u00f2 il massimo gradimento da parte dei pazienti che subivano un intervento in anestesia locale, venivano dimessi dopo circa ventiquattro ore e potevano riprendere le loro normali attivit\u00e0 dopo 30 o 70 giorni dall'intervento.\nI tempi di recupero sono comunque soggettivi e dipendenti dalla risposta dell'organismo del singolo individuo. \u00c8 per\u00f2 non infrequente il fenomeno dell'incarceramento dei nervi causato dalla sutura della rete.\nI dati rilevati dal controllo dei primi 1000 casi trattati confermarono i risultati ottimi con assenza di recidive e di effetti collaterali significativi mentre il lavoro di un suo allievo, Shulman, (che nel 1992 riportava i risultati di 3019 interventi praticati in 5 centri diversi) contribu\u00ec a superare molte delle perplessit\u00e0 nei confronti dell'utilizzo di queste protesi non riassorbibili e legate soprattutto al timore di eventuali fenomeni di rigetto.\nI momenti salienti di questa tecnica possono essere cos\u00ec riassunti:\nIntervento di Trabucco.\nQuesto autore statunitense di origini italiane, Ermanno Trabucco, ha contribuito alla evoluzione ulteriore della allo-plastica dell'ernia inguinale introducendo il concetto di \"suture less\", abolizione completa delle suture. Nella sua tecnica la mesh viene inserita in una tasca ottenuta al disopra della fascia trasversale senza che vi sia necessit\u00e0 di fissarla con punti di sutura. Per questo motivo, al fine di scongiurare l'accartocciamento della protesi una volta inserita nella sede, viene usata una mesh in polipropilene pi\u00f9 pesante di quelle tradizionali, rigida e con memoria di forma, che crea tuttavia maggior fastidio e pi\u00f9 pronunciata sensazione di corpo estraneo.\nIl punto debole corrispondente all'anello inguinale interno viene chiuso con un tappo, \"plug\", dello stesso materiale. Tuttavia, il lato negativo di questa tecnica \u00e8 la sezione completa del muscolo cremastere con perdita della relativa funzione di termoregolazione e della funzione di riflesso cremasterico durante l'atto sessuale, ed il funicolo spermatico viene quindi a ritrovarsi direttamente sottocutaneo, senza pi\u00f9 essere contenuto e protetto nella fibra muscolare.\nIntervento di Guarnieri\n\u00c8 un intervento a cielo aperto di un autore Italiano, Antonio Guarnieri. Il principio ispiratore \u00e8: \"modificare l'anatomia per ripristinare la fisiologia del canale inguinale\". Viene in sostanza ripristinato il meccanismo a saracinesca del muscolo obliquo interno, creato un neoanello inguinale interno funzionale e rinforzato sia il piano posteriore che anteriore con una serie di doppi petti fasciali. Viene preservato il muscolo cremastere. Anche se \u00e8 previsto l'uso di protesi, questo intervento viene eseguito frequentemente senza protesi. Date le sue caratteristiche pur essendo un intervento \"anatomico\" \u00e8 da considerarsi \"tension free\"; la muscolatura \u00e8 libera di movimento e le suture coinvolgono esclusivamente i tessuti fasciali. Di recente il figlio di Antonio, Francesco ha ideato 3 ulteriori varianti tecniche per limitare al massimo l'uso di materiale protesico."}
{"id": "701975", "revid": "89568", "url": "https://it.wikipedia.org/wiki?curid=701975", "title": "Maurizio Maggiani", "text": "Biografia.\nNato in una famiglia di modeste condizioni, dopo aver svolto decine di professioni (\u00e8 stato anche impiegato e venditore di pompe idrauliche) \u00e8 approdato alla letteratura. Politicamente \u00e8 stato vicino agli anarchici fino agli anni 2000, nonostante apprezzi anche il mazzinianesimo, le idee di Carlo Pisacane e il garibaldinismo del Risorgimento italiano.\nNel 1987 ha vinto il Premio \"Inedito - L'Espresso\" con il racconto \"Prontuario per la donna senza cuore\".\nCon \"Il coraggio del pettirosso\" (1995) ha vinto il Premio Viareggio e il Premio Campiello; con \"La regina disadorna\" (1998) ha vinto il Premio Alassio e nel 1999 il Premio Stresa di narrativa e il Premio Letterario Chianti. Nel 2005 ha vinto, con il romanzo \"Il viaggiatore notturno\", il Premio Ernest Hemingway, il Premio Parco della Maiella e il Premio Strega. Dal \"Coraggio del pettirosso\" (citazione del verso \"un pettirosso da combattimento\" da \"La domenica delle salme\" di Fabrizio De Andr\u00e9 che ispir\u00f2 anche l'omonimo album di Loredana Bert\u00e8), ha preso spunto lo scultore Alfonso Gialdini, per la scultura dedicata a Carlo Giuliani.\nCome giornalista e commentatore cura rubriche all'interno del quotidiano genovese \"Il Secolo XIX\", su \"Il Fatto del Luned\u00ec\" e scrive per \"La Stampa\". Ultimamente ha anche iniziato una collaborazione settimanale con \"Il Sole 24 Ore\". Per la casa editrice Feltrinelli pubblica dei podcast sotto il titolo \"Il viaggiatore zoppo\".\nNel 2008 ha pubblicato il CD \"Storia della meraviglia\", con Gian Piero Alloisio, tratto dallo spettacolo teatrale rappresentato dai due nella stagione precedente.\nNel 2010 apre il suo archivio personale ai lettori rendendo disponibili sul suo sito, con una licenza \"copyleft\", i suoi primi racconti, pubblicati in edizioni ormai introvabili, e dei cui diritti \u00e8 tornato in possesso esclusivo, nonch\u00e9 gli inediti, insieme agli articoli scritti in tanti anni di collaborazioni con vari giornali.\nNel 2011 firma la prefazione a \"La messa non \u00e8 finita - processo per \"smisurato\" amore a don Alessandro Santoro\" di Saverio Tommasi.\nNel 2016 ha espresso posizioni vicine al movimento No Cav schierandosi a favore della tutela delle Alpi Apuane.\nDue suoi brani sono stati inseriti, tradotti nella lingua internazionale Esperanto, nel volume di Carlo Minnaja \u201cEugenio Montale kaj aliaj liguriaj a\u016dtoroj\u201d (Eugenio Montale e altri autori liguri) (ed. EVA, Venafro 2013. I due brani (tradotti da Michela Lipari) sono:\nAlcuni brani tratti da \"Mi sono perso a Genova. Una guida\" (2007) figurano nell'etnografia di Emanuela Guano \"Creative Urbanity: An Italian Middle Class in the Shade of Revitalization\" (University of Pennsylvania Press, 2017)."}
{"id": "701979", "revid": "29990", "url": "https://it.wikipedia.org/wiki?curid=701979", "title": "Bullock County", "text": ""}
{"id": "701982", "revid": "2043462", "url": "https://it.wikipedia.org/wiki?curid=701982", "title": "Luigi II di Monaco", "text": "Luigi II era figlio del principe regnante Alberto I di Monaco e di Maria Vittoria Hamilton, in seguito moglie del principe Festetics von Tolna, un cui discendente spos\u00f2 la figlia primogenita di Edoardo Agnelli, Clara. Alla sua morte gli succedette sul trono il nipote, Ranieri III.\nCon il suo nome \u00e8 stato chiamato lo stadio di calcio pi\u00f9 importante del Principato, che ospita le partite della Ligue 1 francese del Monaco.\nBiografia.\nInfanzia.\nIl principe Luigi di Monaco nacque a Baden-Baden, in Germania, unico figlio del principe Alberto I di Monaco (1848-1922) e di lady Mary Victoria Hamilton (11 dicembre 1850-14 maggio 1922). Sua madre era figlia di William Alexander Anthony Archibald Hamilton, XI duca di Hamilton, e di sua moglie, la principessa Maria Amelia Elisabetta Carolina di Baden.\nLa madre, di appena 19 anni, era fortemente avversa a Monaco e di conseguenza il suo matrimonio col marito non era dei pi\u00f9 felici. Poco dopo la nascita del figlio, infatti, ella decise di abbandonare definitivamente il Principato e nel 1880 il matrimonio dei due venne annullato. Luigi venne cresciuto in Germania da sua madre e dal patrigno, il conte (poi principe) Tassilo Festetics von Tolna, assieme alla sorellastra Maria-Mathilde (nonna poi di Ira von F\u00fcrstenberg), e non vide suo padre sino all'et\u00e0 di 11 anni, quando venne obbligato a fare ritorno a Monaco per iniziare il suo percorso di formazione in vista della futura successione al trono.\nIl padre di Luigi, il principe Alberto, era una personalit\u00e0 dominante che aveva fatto di Monaco un centro di attivit\u00e0 culturale ed intellettuale riconosciuto in tutto il mondo, ma a livello personale si era sempre dimostrato piuttosto freddo e distaccato. Luigi, quando ebbe raggiunta l'et\u00e0 necessaria, si rec\u00f2 in Francia, arruolandosi all'Accademia militare di Saint-Cyr. Quattro anni pi\u00f9 tardi, dopo il diploma, chiese di essere posto in servizio nella Legione Straniera e pertanto combatt\u00e9 nelle guerre nelle colonie francesi in Africa.\nRelazione con Marie-Juliette Louvet.\nMentre si trovava in Algeria, incontr\u00f2 Marie-Juliette Louvet (1867-1930), una cantante e cabarettista. Juliette era gi\u00e0 madre di due figli, Georges e Marguerite, da quello che era il suo marito, il fotografo francese Achille Delmaet. Sebbene il principe si fosse follemente innamorato della ragazza, che era disposta ad abbandonare tutto ed a ricusare il suo matrimonio per seguirlo, il principe Alberto si intromise, giudicando l'unione assolutamente inopportuna secondo i canoni dell'epoca. Si disse che Luigi, ignorando il padre, spos\u00f2 Juliette nel 1897, ma non vi sono prove di questo fatto, ad eccezione della loro figlia illegittima, Charlotte Louise Juliette, nata appunto il 30 settembre 1898 a Constantine, in Algeria.\nCarriera militare.\nPer dieci anni Luigi prest\u00f2 servizio nell'esercito, distinguendosi ed ottenendo tra le altre cose la croce di cavaliere della Legion d'onore. Nel 1908 fece ritorno in patria, lasciando in Algeria l'amante e la figlia. Allo scoppio della Prima guerra mondiale si arruol\u00f2 nuovamente nell'esercito francese, nella V armata. Alla fine del conflitto ottenne la placca da grand'ufficiale della Legion d'onore ed il grado di brigadiere generale. Per le numerose distinzioni militari ottenute, Luigi venne conosciuto popolarmente col soprannome di \"le prince soldat\" (\"il principe soldato\").\nPrincipe di Monaco.\nLuigi II sal\u00ec sul trono del Principato di Monaco il 26 giugno 1922. Pur non offuscando lo splendore raggiunto da suo padre durante il suo governo, Luigi II lasci\u00f2 un'impronta indelebile nel piccolo principato: nel 1924 costitu\u00ec il Monaco Football Club e nel 1929 si tenne il primo Gran Premio di Monaco, vinto da Charles Grover (noto come \"Williams\") alla guida di una Bugatti dipinta del famoso color verde britannico. Appassionato di militaria, collezion\u00f2 oggetti appartenuti a Napoleone Bonaparte che sono oggi riuniti nel Museo Napoleonico di Monaco, nei pressi del Palazzo dei Principi a Monte Carlo.\nIn particolare i primi anni di regno di Luigi vennero contraddistinti da un'amministrazione estremamente proba: egli ottenne l'allontanamento di Camille Blanc, che da lungo tempo amministrava il Casin\u00f2 di Monte Carlo e verso il quale il pubblico aveva sempre nutrito pesanti sospetti circa l'onest\u00e0 della sua amministrazione.\nNel 1931, il prestigio culturale di Monaco venne implementato quando a Ren\u00e9 Blum venne chiesto di costituire il \"Ballet de l'Op\u00e9ra \u00e0 Monte-Carlo\". Poco prima dello scoppio del secondo conflitto mondiale, nel 1939, venne costruito un nuovo stadio di calcio per ospitare gli World University Games, che prese appunto il nome di \"Stade Prince Louis II\".\nSeconda guerra mondiale.\nIl comportamento del principe Luigi II durante la Seconda guerra mondiale fu particolarmente germanofilo. Pur rimanendo fedele alla Francia, infatti, Luigi II commise l'errore di avvicinarsi troppo alla politica della Repubblica di Vichy guidata dal generale francese P\u00e9tain, rinomato per essere filo-nazista. Entrando nell'esercito francese nel 1944, il giovane principe Ranieri III di Monaco evit\u00f2 alla famiglia Grimaldi l'accusa di collaborazionismo con i nazisti.\nLuigi II tent\u00f2 comunque di mantenere neutrale il piccolo Principato di Monaco, ma la crescente influenza della componente di popolazione italiana del principato e la vicinanza con il Regno d'Italia lo costrinsero suo malgrado ad avvicinarsi alla figura di Mussolini ed al regime fascista. Nel 1943, infine, le armate italiane invasero ed occuparono lo stato di Monaco, ponendovi a capo un'amministrazione di governo di tipo fascista, successivamente rimpiazzata da un governo nazista dopo l'8 settembre e la consequenziale caduta del governo fascista; fu questo il periodo pi\u00f9 duro per Monaco, in quanto il principe venne costretto a dare il proprio tacito assenso alle operazioni di deportazione della componente ebrea residente a Monaco per conto dei nazisti. Tra i personaggi deportati vi era anche lo stesso Blum, fondatore dell'Opera di Monaco, che mor\u00ec successivamente in un campo di concentramento nazista. A proprio rischio, comunque, Luigi II si impegn\u00f2 segretamente con gli Stati Uniti, cercando di prevenire le deportazioni avvisando tempestivamente i sospettati.\nProblema della successione.\nIl principe incontr\u00f2 nel 1898, in una citt\u00e0 di guarnigione algerina, Marie-Juliette Louvet, figlia di modesti contadini del Pays de Caux (Normandia), che praticava il mestiere di \"modella per foto d'arte\". Dalla relazione con Marie-Juliette ebbe una figlia naturale illegittima, Charlotte Louise Juliette Louvet, nata a Costantina, che non fu immediatamente riconosciuta dal padre.\nNon avendo Luigi figli legittimi, la Francia si preoccup\u00f2 che il titolo di principe regnante potesse un giorno giungere ad un principe tedesco, Guglielmo, duca di Urach: nel 1911 Raymond Poincar\u00e9, un tempo avvocato della famiglia Grimaldi e Presidente del Consiglio della Repubblica francese, convinse Luigi a riconoscere la figlia illegittima Charlotte Grimaldi, che venne nominata erede dal nonno Alberto I nel 1918. Nel luglio dello stesso anno un trattato tra il Principato e la Francia previde che tutti i futuri principi dovessero essere cittadini francesi o monegaschi e che, in caso di estinzione della dinastia, Monaco avrebbe perso la propria sovranit\u00e0 a favore della Francia.\nCharlotte divent\u00f2 una Grimaldi, titolata duchessa di Valentinois e principessa di Monaco, e Guglielmo d'Urach scese al terzo posto nella linea di successione, dopo Luigi e la ragazza. Dopo l'ascesa al trono di Luigi II nel 1922, Guglielmo rinunci\u00f2 ai suoi diritti in favore di un lontano cugino, il conte di Chabrillan.\nMatrimonio.\nLuigi s'innamor\u00f2 di un'attrice che recitava \"L'Aiglon\" al teatro di Monaco: Ghislaine Dommanget, molto pi\u00f9 giovane di lui. Victor Jeannequin, console di Francia, scrisse il 12 maggio 1942: \"Il principe \u00e8 l'unico innamorato. La vecchia amante di Luigi \u00e8 impropria al consumo. Sono dunque vari anni che il principe Luigi cerca altrove la carne fresca che gli reclamano l'appetito senile, l'et\u00e0 e il whisky\". Il console si preoccupava inoltre dell'aspetto finanziario, per il principe che \"finora, se la cavava con piccole speculazioni finanziarie pi\u00f9 o meno pulite ma sufficienti per un tenore di vita piuttosto medio. Cosa succeder\u00e0 quando i bei denti di Ghislaine avranno, pi\u00f9 ampiamente ancora, morso nella cassetta personale (...) ?\". I due si sposeranno nel 1946.\nDopo la morte del principe, Ghislaine Dommanget, naturalizzata monegasca, perse il processo contro la famiglia Grimaldi che l'accusava di dilapidare la fortuna del principe Luigi II.\nNon ebbero figli e la donna mor\u00ec nel 1991 a Parigi.\nUltimi anni e morte.\nLuigi II ha arricchito la raccolta filatelica del padre, costituita in un museo postale da Ranieri III nel 1950.\nIl principe Luigi mor\u00ec il 9 maggio 1949 a Monaco."}
{"id": "701992", "revid": "8596", "url": "https://it.wikipedia.org/wiki?curid=701992", "title": "Onorato II Grimaldi", "text": ""}
{"id": "701994", "revid": "767487", "url": "https://it.wikipedia.org/wiki?curid=701994", "title": "Mike Starr (musicista)", "text": "Carriera.\nGli Alice in Chains.\nMike entr\u00f2 a far parte degli Alice in Chains nel 1987. Prima di entrare nella band, Mike si esibiva con band locali e, a volte, apriva i concerti di band famose a livello nazionale come, ad esempio, i Queensr\u00ffche. Il periodo che lo vide impegnato con gli Alice in Chains fu, per lui, molto duro; come il leader Layne Staley, anche lui aveva seri problemi di dipendenza dall'eroina, cosa che gli cre\u00f2 non pochi problemi durante le registrazioni di \"Facelift\", il primo album della band. Problemi che crebbero dopo la realizzazione di \"Dirt\" nel 1991. La dipendenza dall'eroina lo costrinse, nel 1993, ad abbandonare la band, venendo sostituito da Mike Inez.\nAttivit\u00e0 successive.\nRisolti i suoi guai, Mike form\u00f2, in seguito, una sua band, i Sun Red Sun; non ebbe, per\u00f2, lo stesso successo che lo travolse negli anni precedenti, di fatto questa band \u00e8 praticamente sconosciuta. John Brandon ha scritto un libro intitolato \"Unchained - The story of Mike Starr and his rise and fall in Alice in Chains\", ove racconta della sua entrata nel gruppo, della sua esperienza e degli eventi che lo portarono alla sofferta decisione di abbandonare il gruppo all'apice del successo. Negli anni successivi Mike si faceva trovare alle riunioni della Layne Staley Found oppure suonava con alcune cover band degli Alice In Chains stessi.\nIl 18 febbraio 2011 Starr viene arrestato a Salt Lake City, perch\u00e9 sospettato di possesso di sostanze stupefacenti. Viene trovato morto l'8 marzo 2011 in un residence di Salt Lake City."}
{"id": "702005", "revid": "31886", "url": "https://it.wikipedia.org/wiki?curid=702005", "title": "Urao", "text": ""}
{"id": "702008", "revid": "712828", "url": "https://it.wikipedia.org/wiki?curid=702008", "title": "Ayaka Yukihiro", "text": ""}
{"id": "702009", "revid": "121448794", "url": "https://it.wikipedia.org/wiki?curid=702009", "title": "Milenko Vesni\u0107", "text": "Dottorando in giurisprudenza nel 1888 a Monaco di Baviera, ottenne la cattedra di Diritto internazionale presso l'Universit\u00e0 di Belgrado nel 1894; nello stesso anno divenne deputato presso l'Assemblea Nazionale serba e nel corso della propria carriera politica ricopr\u00ec le cariche di Ministro dell'Istruzione e di Ministro della Giustizia, prima di sostituire, nel 1920, Stojan Proti\u0107 sulla poltrona di Primo ministro del neonato Regno di Jugoslavia. \u00c8 stato l'ambasciatore di Serbia e Jugoslavia a Roma e Parigi.\nCon Giovanni Giolitti firm\u00f2 il Trattato di Rapallo, che pose fine alle controversie dovute alla spartizione dell'Istria e della Dalmazia dopo la prima guerra mondiale. Dopo essersi dimesso dall'incarico nel gennaio 1921, mor\u00ec a Parigi cinque mesi dopo."}
{"id": "702011", "revid": "287204", "url": "https://it.wikipedia.org/wiki?curid=702011", "title": "Milenko Vesnic", "text": ""}
{"id": "702012", "revid": "111433", "url": "https://it.wikipedia.org/wiki?curid=702012", "title": "Allat", "text": "Allat era una divinit\u00e0 panaraba femminile, degli inferi e della guerra, di cui si riscontrano diverso varianti: con il nome Allatu presso i Babilonesi, Allatum tra gli Accadi ed Elat per i fenici e i cartaginesi.\nCulto.\nLa cos\u00ec vasta distribuzione di questo nome dimostra la vastit\u00e0 del suo culto. C'\u00e8 chi ha ipotizzato che questa dea, con la caratteristica di Luna infera, si sia spostata presso i Greci assumendo il nome di Ellotis, s\u00ec da far conoscere le feste di questa Dea - che avevano una forma orgiastica - come Ellotie, ma Erodoto (V secolo a.C.) non esita a considerare All\u0101t l'equivalente di Afrodite. Ellotia' era anche un nome con cui si identifica Europa, principessa della Fenicia, trasformata da Zeus a Creta.\nNel periodo ellenico e romano troviamo che a livello panarabo la divinit\u00e0 femminile pi\u00f9 venerata \u00e8 Al-l\u0101t (al-L\u0101t letteralmente significa \"la dea\") che viene identifica come Atena e contemporaneamente accomunata con la Dea siriana Atargatis.\nNella citt\u00e0-stato di Palmira, in Siria, riscontriamo assomiglianza con la Dea Venere Urania e la Dea Artemide e si ricorda come il tempio della Dea a Palmira, venisse distrutto dai cristiani tra gli anni 378 e 386.\nElemento tipico del culto della Dea sembra fosse il ricorso consistente all'incenso e che come animale sacro alla Dea fosse il leone, raffigurato in effetti nel tempio di Palmira.\nUn particolare importante di quest'ultima raffigurazione \u00e8 il grande rilievo del leone, che tiene e protegge, tra le sue zampe un'antilope.\nQuesto simbolo \u00e8 stato interpretato come un rifiuto della Dea ad ogni sacrificio umano.\nSempre su questo rilievo \u00e8 stata rinvenuta la seguente iscrizione: \"Allat benedice chi non versa sangue nel tempio\".\nNella Penisola araba il luogo principale di venerazione di All\u0101t o al-L\u0101t () - che secondo Julius Wellhausen sarebbe stata considerata la madre di Hubal (e quindi suocera di Man\u0101t) - era la citt\u00e0 higiazena di \u1e6c\u0101\u02beif, a sud di Mecca. Qui, venerata dai Ban\u016b Thaq\u012bf che costituivano la popolazione della citt\u00e0, e custodita in un suo santuario dai Ban\u016b \u02bfAtt\u0101b ibn M\u0101lik dei Thaq\u012bf, era adorata sotto forma di un grande e squadrato masso bianco che, con la vittoria dell'Islam, fu destinato a fungere da gradino della moschea ivi fatta erigere da Mu\u1e25ammad, una volta che il suo santuario fu su suo ordine incendiato da al-Mugh\u012bra ibn Shu\u02bfba.\nIl suo nome era usato nell'onomastica d'et\u00e0 araba preislamica e sono attestati termini quali Zayd All\u0101t o Taym All\u0101t."}
{"id": "702015", "revid": "287204", "url": "https://it.wikipedia.org/wiki?curid=702015", "title": "F\u00e9licien Rops", "text": "Biografia.\nRops nacque a Namur nel 1833, e frequent\u00f2 l'Universit\u00e0 di Bruxelles. La specialit\u00e0 di Rops, pi\u00f9 che l'olio, erano i disegni a matita, e infatti l'artista belga acquist\u00f2 notevole fama in poco tempo come caricaturista.\nIncontr\u00f2 Charles Baudelaire nel 1864, poco prima della morte dello scrittore francese, e Baudelaire stesso lasci\u00f2 un'impronta indelebile nell'anima dell'artista, scrivendo tra l'altro a \u00c9douard Manet nel 1865 di come considerasse Rops l'unico vero artista tra tutti i belgi che aveva conosciuto o sentito parlare. Dal canto suo, Rops cre\u00f2 il frontespizio per \"Les \u00e9paves\" (I relitti), che non era altro che una selezione di poesie da \"Les fleurs du mal\" (\"I fiori del male\"), che fu censurato in Francia, e per forza di cose pubblicato solo in Belgio.\nI forti legami che univano Baudelaire a Rops e l'arte che il belga rappresentava gli valsero l'ammirazione di molti suoi contemporanei, come Th\u00e9ophile Gautier, Alfred de Musset, St\u00e9phane Mallarm\u00e9, Jules Barbey d'Aurevilly e Jos\u00e9phin P\u00e9ladan. Rops fu inoltre molto vicino ai movimenti letterari del simbolismo e del decadentismo: come i lavori degli scrittori appartenenti a queste due correnti, le opere di Rops tendevano a mescolare sesso, morte e immagini sataniche.\nHa disegnato il cartoncino d'invito alla prima esposizione del sodalizio di pittori d'avangiardia di Bruxelles, noto come \"La Chrysalide\".\nHa anche realizzato il ritratto di F\u00e9lix Godefroid.\nMassone, fu membro del Grande Oriente del Belgio. Nel 1892 la vista di Rops cominci\u00f2 a diminuire, finch\u00e9 non sopraggiunse la morte all'et\u00e0 di 65 anni, senza aver mai smesso di produrre opere e mantenere contatti col mondo intellettuale dell'epoca.\nOmaggi.\nA F\u00e9licien Rops \u00e8 intitolato l'asteroide 13520 F\u00e9licienrops."}
{"id": "702021", "revid": "2202534", "url": "https://it.wikipedia.org/wiki?curid=702021", "title": "Citt\u00e0 di Fasano", "text": "LUnione Sportiva Dilettantistica Citt\u00e0 di Fasano meglio nota come Fasano, \u00e8 una societ\u00e0 calcistica italiana con sede nella citt\u00e0 di Fasano. Nella stagione 2021-2022 milita nel campionato di Serie D, quarto livello del campionato italiano di calcio.\nI colori sociali del club sono il bianco e l'azzurro mentre il suo simbolo \u00e8 rappresentato dal \"faso\", un colombo selvatico simbolo della citt\u00e0 di Fasano. I soprannomi pi\u00f9 noti del club, sono il \"Faso\" e i \"Biancazzurri\". Disputa le partite interne presso lo Stadio Vito Curlo (4.002 posti).\nStoria.\nGli albori dell'US Fasano.\nL\"Unione Sportiva Fasano\" nasce nel 1964. Nonostante Fasano fosse dotata di un campo di calcio sin dal 1933, non vi era ancora una societ\u00e0 calcistica in citt\u00e0: infatti era utilizzato solo da formazioni sportive militari.\nNell'immediato dopoguerra, Fasano cos\u00ec come tutta la nazione comincia la propria ricostruzione, dopo un periodo cos\u00ec buio si vuol tornare a divertirsi. Gli amanti del pallone decidono di costituire una societ\u00e0 calcistica, cos\u00ec come gi\u00e0 fatto dalle cittadine limitrofe. \"Associazione Sportiva Fasano\" \u00e8 il nome dato nel 1949 alla societ\u00e0 che adotta il biancoazzurro come colore sociale. Azzurro, come il colore del gonfalone civico, bianco come il faso, il grosso colombo selvatico, simbolo della citt\u00e0. La societ\u00e0 svolge attivit\u00e0 fino al 1954, quando durante l\u2019ultima partita di campionato di prima divisione, il Fasano disputa lo scontro diretto con la capolista Liberty Bari, che in classifica aveva un solo punto in pi\u00f9 dei biancazzurri. Una svista arbitrale durante gli ultimi minuti, permise alla formazione barese di pareggiare, compromettendo cos\u00ec l\u2019esito finale dell\u2019intero campionato. I tifosi fasanesi che gi\u00e0 gustano la promozione in 4\u00aa serie, irritatisi, invadono il campo di gioco, alla ricerca dell\u2019arbitro e dell\u2019autore del gol. Tale episodio sancisce la radiazione della societ\u00e0 che viene liquidata. L'attivit\u00e0 calcistica fasanese diventa cos\u00ec episodica e legata per lo pi\u00f9 a tornei amatoriali organizzati da alcuni bar della citt\u00e0. Nel 1964 si costituiscono in citt\u00e0 quattro societ\u00e0: l\u2019U.S.Fasano, l\u2019Assi Avanti, il Club Oratorio e l\u2019Inter Club, che si iscrivono alla terza categoria. Nell\u2019estate 1967, avviene ufficialmente la fusione ipotizzata l\u2019anno prima. Viene modificato il logo societario, lo stemma cittadino viene sostituito con lo stemma civico dei primi del secolo, sotto il quale viene aggiunto un pallone e la data 1967 e una fascia nera tra il bianco e l\u2019azzurro in onore dell\u2019Inter club.\nGli anni d'oro.\nIl campionato di Seconda categoria 1967-68 viene vinto con ben 51 punti perdendo e pareggiando solo tre volte, mentre si vincono tutte le altre partite grazie ai gol di Potenza che ne realizza addirittura 23, Baccaro 14 e Lomartire 5. La promozione in Serie D arriv\u00f2 invece nel 1972 con la vittoria del la Prima Categoria. Alla fine degli anni '70 diverse vicissitudini societarie si risolvono nel 1977 con l'arrivo alla presidenza di Franco Legrottaglie il quale, per la Serie D 1977-78 allestisce una squadra per ambire alla promozione. La squadra, per\u00f2 delude parecchio, tanto che termina il campionato al sesto posto a pari punti con il Bisceglie, dunque si disputer\u00e0 uno spareggio per decretare i ripescaggi in Serie C. Quasi un migliaio di fasanesi si mobilitano per raggiungere Potenza, sede scelta per la partita, ma l'esito \u00e8 negativo (1-0 per il Bisceglie). Sfumato il ripescaggio (che non favorisce nemmeno il Bisceglie), per la stagione successiva Legrottaglie allestisce con mister Giovanni Campari una formazione di giovani promettanti, tra i quali spicca un certo Vito Curlo, il quale l'anno dopo segue Campari al Bisceglie e poi passare al Bari. Qualche tempo dopo, muore in un incidente d'auto.\nIl Fasano di Campari diverte la gente, ma si arriva solo al quinto posto, stesso copione un anno pi\u00f9 tardi nonostante il cambio in panchina con Elia Greco. \nSi sfiora la promozione in Serie C nel 1980-81, al deludente terzo posto degna di nota \u00e8 l'esplosione del talento di Alfonso Alampi che segna ben 23 gol.\nGli anni successivi sono turbolenti sia dal punto di vista societario che da quello tecnico, numerosi i cambi in panchina e alcune stagioni anonime fino alla promozione sfumata nel 1985-86.\nLa stagione 1987-88 segna l'ingresso del calcio fasanese in serie C2 dopo un campionato dominato: alla guida di quella squadra c'era Elia Greco insieme agli acquisti Valeriano Prestanti e Claudio De Tommasi trascinati dall'esplosione di Vittorio Insanguine, capocannoniere dell'intera categoria (25 gol). La citt\u00e0 intera festeggia in Piazza Ciaia intonando per la prima volta l'inno \"Fasano vinci per noi\".\nLa prima stagione in C2 si rivela deludente nonostante le enormi aspettative della vigilia. Per la stagione successiva, il presidente Nino Di Biase vorrebbe allestire una squadra d'alta classifica ma le casse societarie non lo permettono. Vengono svincolati tutti coloro che aveva deluso nella stagione precedente mentre vengono inseriti in prima squadra, come titolari due giovanissimi fasanesi: Antonio De Lorenzo e Cosimo De Blasio. Torna Elia Greco a guidare la squadra; l'avvio \u00e8 ottimo e il 19 novembre 1989 riesce a vincere la sua prima trasferta tra i professionisti, (0-2 De Tommasi e Sapio). Dopo alti e bassi e aver sfiorato pi\u00f9 volte la zona retrocessione, il Fasano, riesce a salvarsi.\nL'era Ghirelli.\nNell'estate 1990 arrivano gli immancabili problemi economici, il presidente Di Biase smantella gran parte della rosa, integra tanti giovani locali (Donato Colucci, Mariano Legrottaglie, Gianclaudio Semeraro e Vito Olive) e riunisce una cordata di imprenditori locali per puntare ad un campionato di vertice, ma nonostante le importanti adesioni l'accordo non viene concluso. Fabio Ghirelli prende in mano le redini della situazione diventando presidente insieme a suo fratello e ad altri due soci i quali volarono a Milano per raggruppare una rosa competitiva. La stagione 1990-91 \u00e8 deludente e nonostante il cambio in panchina non decolla e il Fasano retrocede. \nIl Campionato Interregionale 1991-92 si allestisce una formazione economica per limitare le spese, guidata dal fasanese Peppino Palmisano. Il quarto posto finale \u00e8 il trampolino di lancio per la prossima annata.\nNel ritiro pre-campionato, mister Arabia lascia la squadra per motivi di famiglia, e viene sostituito immediatamente da Angelo Carrano, gi\u00e0 tecnico del Fasano. Qui, nasce l\"Invincibile Fasano\", la squadra che stravince il campionato 1992-93 con 52 punti, 54 gol e nessuna sconfitta eguagliando il record del di Capello. Mister Carrano che non ha trovato l'accordo economico con la societ\u00e0 viene sostituito da Franco Gagliardi. Ad un entusiasmante precampionato segue un campionato povero di emozioni. Nel primo campionato, in cui sono in palio i tre punti per vittoria, e dopo gli innumerevoli pareggi il Fasano riesce a raggiungere la quinta posizione in classifica, il pi\u00f9 prestigioso piazzamento ottenuto dal Fasano fino a quel momento. Durante questa stagione, il presidente si dimette dalla carica.\nDopo qualche mese l'impreditore tipografico barese Vittorio Corcelli con la sua cordata acquistano la minoranza delle azioni dell'U.S.Fasano. L'annata seguente allestisce una rosa di giovani provenienti dai migliori settori giovanili d'Italia.\nLa squadra allenata da Delli Santi non raggiunge i risultati e il gioco sperati viene sostituito da Gagliardi col quale, la musica non cambia. La formazione vene rinforzata con nuovi innesti, ma ci vuole l'esperienza di mister Carrano a far salvare una squadra di discreto valore tecnico. Il 1995-96 parte gi\u00e0 con problemi societari e di formazione, la rosa \u00e8 rivoluzionata a novembre e nonostante la salvezza sia ad un passo, si retrocede ancora (sfortunato il play-out contro il Bisceglie).\nGhirelli deluso vuol lasciare tutto, mentre tocca a Corcelli iscrivere la squadra nel C.N.D. 1996-97. La squadra \u00e8 completamente formata dai giocatori che la stagione precedente disputava il Torneo Berretti sotto la guida tecnica di Angelo DeFuoco che gratuitamente porta avanti il progetto ormai allo sbando.\nLa \"squadra dei giovani\", nonostante le innumerevoli difficolt\u00e0 riesce a racimolare qualche punto e addirittura riesce a battere in casa, per 2-1, la capolista Nard\u00f2. Fabio Ghirelli dopo aver risolto alcune questioni politico-economiche, decide di collaborare ingaggiando due ex bandiere del Fasano: Salvatore Mazzarano e Vittorio Insanguine, che torna al Fasano dopo 9 anni. La squadra cambia volto e risale rapidamente in classifica.\nCol profumo di salvezza e del \"premio giovent\u00f9\" col quale vengono assegnati 200 milioni di lire alla squadra con la media d'et\u00e0 pi\u00f9 bassa di tutti i gironi della categoria, torna in societ\u00e0 Ghirelli, che si riappropria delle quote di Corcelli, e col contributo dello sponsor allestisce una formazione che punti a vincere il campionato. Il torneo per\u00f2 si presenta pieno di insidie, e dopo tre sostituzioni in panchina e vari cambi al vertice tra Fasano, Rotonda Sapri, Potenza e Nard\u00f2 il campionato viene vinto da quest'ultimo all'ultima giornata. La societ\u00e0 biancazzurra non si demoralizza e per la stagione successiva allestisce una formazione che punta al salto di categoria (ad Insanguine viene affiancato Alvaro Zian, i due formeranno una delle coppie d'attacco migliori della stagione sportiva), accompagnata in campo ancora da mister Carrano. A suon di vittorie consecutive sin dalle prime giornate, il Faso fa capire subito chi \u00e8 la squadra da battere, si vince il torneo con quattro giornate d'anticipo, cos\u00ec come accaduto nelle altre due promozioni in C2. La vittoria viene festeggiata durante la partita con la Silana (3-1), davanti a quasi tre mila persone.\nNel 1999 assieme al presidente Fabio Ghirelli si affianca lo sponsor Emmezeta (che stava aprendo l\u2019ipermercato a Fasano) e la stagione 1999-2000 l'obiettivo \u00e8 la serie C1. Arrivano nomi altisonanti da categorie superiori (Luca Gentili, Giuseppe Luceri, Stefano Pellegrini e Gianluca Ricci) e alla guida tecnica Gabriele Geretto. Il mister Geretto conduce la squadra fino ai play-off. Negli spareggi il Fasano incontra L\u2019Aquila. La formazione abruzzese spegne subito gli entusiasmi dei tre mila del \u201cVito Curlo\u201d, infilando un 3-1 alle maglie di casa. Nel ritorno, stesso risultato, col quale si decreta l\u2019eliminazione del Fasano nei primi play-off della sua storia.\nNella seconda stagione consecutiva in serie C2, viene riconfermato mister Geretto, ma vengono ridimensionati i programmi. Via i senatori con gli ingaggi pi\u00f9 alti, dentro i giovani promettenti. Ed infatti si fa un buon campionato, che conferma la categoria, disputatosi con le maglie della stagione precedente ma con lo sponsor coperto da un nastro nero. Questa stagione verr\u00e0 ricordata, per un episodio che far\u00e0 storia. Il Taranto del patron Ermanno Pierioni, in piena lotta per la serie C1, volendo evitare di giocare nella bolgia del \u201cVito Curlo\u201d, face di tutto per rinviare la partita ad un mercoled\u00ec di gennaio. Lo stadio di Fasano, infatti non aveva un settore ospiti e le tifoserie al seguito venivano sistemate con notevoli disagi sulla tribuna lato sud.\nPer volont\u00e0 del prefetto la gara si gioca al Fanuzzi di Brindisi davanti a soli 800 tarantini, gli ultras del Fasano decidono di disertare per protesta alla ingiustizia subita, mentre la tribuna era affollata da tarantini, fasanesi e altri appassionati. Il famigerato derby termina 1-1.\nDurante alcune partite i tifosi organizzano una petizione popolare per chiedere all'allora sindaco Donato De Carolis, l'adeguamento dello stadio alle nuove norme di sicurezza e quindi all'ampliamento. Dopo qualche settimana l'Amministrazione comunale delibera la costruzione della Gradinata sul lato sud ribattezzata \"Curva Sud\".\nNell'estate 2001 la solita telenovela societaria si risolve con l'iscrizione all'ultimo alla Serie C2 2001-02 il cambio in panchina con Aldo Papagni e la squadra composta da molti giovani non delude e si salva. I problemi veri e propri cominciano a maggio 2002, la nuova amministrazione comunale non sembra intenzionata a supportare il sodalizio calcistico; Nonostante alcune indiscrezioni di stampa che avevano individuato una cordata di imprenditori romani interessati a rilevare il Fasano, il tira e molla va avanti fino al 29 luglio quando scade il termine ultimo per l'iscrizione al campionato e il conseguente il fallimento.\nDal fallimento all'AS Fasano Calcio.\nNell'estate 2002 viene fondata il \"Biesse Calcio Fasano\" (biesse sta per best society): Mimmo Lacirignola della Block-Shaft, da poco trasferitasi a Monopoli, e con Gianni Lepore si riparte dall'Eccellenza. Il nome scelto non piace e presto si passa alla prima storica denominazione, \"A.S. Fasano Calcio\" insieme al nuovo logo.\nLe prime tre stagioni nella categoria si concludono con buoni piazzamenti e alcune soddisfazioni (clamorosa \u00e8 la vittoria per 4-1 con il Monopoli destinato a vincere il campionato con 102 punti) ma \u00e8 solo nella stagione 2005-06 che si sfiora la promozione in serie D: la societ\u00e0 punta a salire in Serie D, Lepore vorrebbe fare la fusione con la terza squadra della citt\u00e0 il Montalbano viste le dichiarazioni del presidente Franco D'Amico, ma il matrimonio non va in porto.\nSi conferma mister De Fuoco con scarsi risultati. Nel frattempo al \u201cVito Curlo\u201d va in scena il primo derby stracittadino della storia della citt\u00e0: Fasano-Montalbano, la citt\u00e0 contro un suo quartiere frazionale. Tanta l'euforia e la curiosit\u00e0 per l'evento. Il primo derby (giocava in casa il Montalbano, al \u201cVito Curlo\u201d) \u00e8 a vantaggio dei gialloblu per 1-0, mentre il ritorno registra il riscatto biancazzurro per 2-0. I deludenti risultati e soprattutto i punti in pi\u00f9 in classifica dei concittadini inducono i dirigenti a rifondare la squadra nel mercato di novembre cominciando dal cambio in panchina con Geretto. Il secondo posto alle spalle della matricola Barletta vale i play-off. Si arriva in finale con i siciliani dell'Acicatena. Il sorteggio sancisce che l'andata si giochi in Puglia, dove il Fasano davanti ad un pubblico numerosissimo non riesce ad andare oltre il 2-1. Il ritorno si trasforma in una sceneggiata: Il campo Nino Bottino di Acicatena non sarebbe omologato (400 posti), e non in grado di ospitare una partita cos\u00ec importante, la societ\u00e0 catenota si oppone alla proposta di giocare nel vicinissimo Stadio Tupparello di Acireale.\nDegli oltre 600 tifosi pronti a partire per la Sicilia, i fortunati ad assieparsi sui tre gradoni del \u201cNino Bottino\u201d sono poco pi\u00f9 di 250 sorvegliatissimi dalla polizia, mentre il resto della citt\u00e0 seguiva la radiocronaca di Radio Diaconia. La partita si disputa su un terreno di terra lavica in non perfette condizioni; l'esito finale d\u00e0 ragione ai padroni di casa (3-0) e conseguenti proteste dei biancazzurri. Il caso venne trattato da numerose emittenti radiotelevisive locali e fu oggetto perfino di interrogazione parlamentare.\nNel frattempo in societ\u00e0 ci sono fibrillazioni: in questa situazione non vi sono i presupposti per far la domanda di ripescaggio in serie D. Lepore predispone iscrizione e domanda di ripescaggio mentre i tifosi sollecitano l'amministrazione comunale che contatta i dirigenti del Montalbano calcio, in procinto di trasferire il titolo dalla frazione fasanese ad Ostuni (col cambio di denominazione in Atletico Ostuni), per proporre l'acquisizione dell'A.S. Fasano Calcio. La societ\u00e0 quindi passa all'imprenditore fasanese Franco D'Amico insieme a Gianluca Cisternino suo vice e direttore sportivo ed altri dirigenti giallobl\u00f9 si mischiano con quelli vecchi, mentre la Block-Shaft trasferisce la sponsorizzazione dal Montalbano al Fasano, anche lo staff tecnico della frazione si trasferisce a Fasano, il tecnico \u00e8 Vito Sgobba. Il campionato si conclude al primo posto, promozione in Serie D con due giornate d'anticipo ad Altamura e festa al Vito Curlo nell'ultima giornata contro il Bisceglie (pi\u00f9 di quattromila gli spettatori).\nAnni di transizione tra Serie D ed Eccellenza (2007-2012).\nNei mesi successivi alla vittoria del torneo la societ\u00e0 guidata dal presidente D\u2019Amico si rende conto di non riuscire a fronteggiare senza aiuti economici importanti il nuovo campionato di Serie D, e quando le cose sembrano volgere al peggio il neoeletto sindaco Lello Di Bari riesce a coinvolgere un gruppo di imprenditori creando cos\u00ec di fatto una nuova societ\u00e0. La guida tecnica \u00e8 affidata a Giacomo Pettinicchio mentre arrivano Danilo Rufini e Marco Pisano. \nL'avvio della Serie D 2007-08 \u00e8 deludente e a novembre la squadra viene rivoluzionata. Quando i play-out sembrano ormai certi mister Pettinicchio viene esonerato e sostituito dall\u2019argentino Hector Ortega, rientra in societ\u00e0 nel ruolo di vice-presidente Franco D\u2019Amico. Con la nuova guida in panchina la squadra ne esce finalmente motivata, resta imbattuta sino al termine del campionato e conquista la salvezza diretta con la vittoria di Sapri nell\u2019ultima giornata. Da segnalare alla 31\u00aa giornata il pareggio strappato in extremis contro la capolista Aversa Normanna (poi vincitrice del campionato e dello scudetto di Serie D), agguantata al 95\u2019 da una rete del portiere fasanese Lorenzo Fortunato, giunto in area sugli sviluppi di una punizione dalla trequarti.\nCon l\u2019arrivo dell\u2019estate si piomba puntualmente nell\u2019ennesima crisi societaria risolta anche in quest\u2019occasione per il rotto della cuffia grazie ad una cordata guidata dall\u2019imprenditore foggiano Annino De Finis, comunque affiancato dall\u2019ex presidente Lello Di Bari. La panchina viene affidata al giovane tecnico Enzo Maiuri. Il campionato 2008-09 parte a singhiozzo ma raggiunge presto le zone alte della classifica sospinti in particolar modo dalle giocate di Antonio Dimatera e dai corner decisamente fruttuosi di Francesco Esposito, autore in occasione dei calci d'angolo di un numero considerevole di assist ed anche di reti dirette. Nel finale la squadra stanca molla e termina la stagione al nono posto in classifica. \nTerminato il campionato la situazione societaria degenera in poco tempo, gli ultimi estremi tentativi di coinvolgere gli imprenditori locali falliscono e De Finis \u00e8 costretto a riconsegnare il titolo nelle mani del sindaco Lello Di Bari. Il fallimento sembra pi\u00f9 vicino che mai e solo una massiccia campagna abbonamenti (oltre trecento tessere registrate nel giro di dieci giorni tra fine giugno e i primi giorni di luglio), convince il sindaco e i soliti pochi imprenditori sempre vicini alla causa a consegnare nelle mani del direttore generale Leo Vinci un budget decisamente ristretto per tentare di salvare la categoria. La squadra viene inizialmente affidata a Francesco Esposito, fino a pochi mesi prima ancora calciatore biancazzurro, poi sostitutito in extremis dal quarto ritorno sulla panchina fasanese di Gabriele Geretto, e viene allestita una rosa giovanissima dai costi ridotti e ricca di fasanesi. L'obiettivo \u00e8 la salvezza ma il campionato \u00e8 deludente e si torna in Eccellenza dopo tre stagioni.\nNell'estate 2010, dopo l'ennesima cessione della presidenza al sindaco, giunge a Fasano una cordata di investitori tranesi che fanno capo a Tommaso Carbone. La stagione 2010-11 comincia ma la squadra \u00e8 ancora un cantiere, intanto a novembre Carbone si dimette e arriva al suo posto Antonio Flora, arrivano nomi importanti ma che rendono poco sul campo. Il nono posto \u00e8 un nulla di fatto.\nNel 2011-2012 la situazione viene salvata in extremis da Mariano Legrottaglie dando vita al \"Fasano ai fasanesi\" formando una squadra composta da giocatori originari esclusivamente del comune e iscrivono la societ\u00e0 all'Eccellenza. Si parte bene ma a febbraio la giustizia sportiva infligge una penalizzazione di 4 punti a causa di questioni societarie. Nonostante la vittoria nei play-out ai danni del Virtus Locorotondo, i problemi economici portano la societ\u00e0 al fallimento.\nIl ritorno dell'US Fasano e l'azionariato popolare.\nDurante l'estate 2012 viene fondata una nuova societ\u00e0 con la nuova denominazione di \"Unione Sportiva Dilettantistica Citt\u00e0 di Fasano\" si decide di ripartire dal campionato provinciale di Seconda Categoria. Il \"Fasano dei fasanesi\" di mister Iacovazzi vince il campionato con numeri da record. Il copione si ripete l'anno dopo in Prima Categoria, approdando cos\u00ec in Promozione pugliese, dove ottiene il quinto posto nel 2015, con finale play-off persa contro il Mesagne, e il sesto posto nel 2016, dopo aver giocato ma perso anche la finale di Coppa Puglia contro il Cerignola.\nA novembre 2016 inizia l'ennesima crisi societaria: la dirigenza in affanno cerca nuovi fondi ma a gennaio la situazione viene risolta da un inedito movimento di piazza. Nasce infatti l'associazione \"Il Fasano siamo noi\", che prende diretto possesso della societ\u00e0 e attraverso la via dell'azionariato popolare immette nuova linfa vitale nel progetto.\nL'associazione individua le persone da inserire nei ruoli tecnici e dirigenziali (Mariano Legrottaglie passa il testimone al ritorno di Franco D'Amico) e con una massiccia adesione di base al progetto riesce a programmare una delle stagioni pi\u00f9 vincenti della storia del calcio fasanese.\nIl 12 marzo 2017, infatti, il Citt\u00e0 di Fasano festeggia con quattro giornate di anticipo il ritorno in Eccellenza, dopo soli 4 giorni, il 16 marzo, si aggiudica il primo trofeo della sua storia vincendo la finale di Coppa Italia Puglia di Promozione grazie al successo per 2-1 sull'Omnia Bitonto (doppietta di Leo Serri), di fronte ad almeno 3.000 tifosi provenienti da Fasano.\nL'Eccellenza 2017-18 si rivela un campionato molto combattuto fino al 15 aprile 2018, a seguito della vittoria sul campo dell'Avetrana (0-2), il Fasano si aggiudica la promozione in Serie D. Nel frattempo, il 1\u00ba febbraio il Fasano centra la sua terza finale di coppa consecutiva; nonostante i quasi 4000 sostenitori presenti, a Monopoli perde 3-1 contro il Trani.\nLa stagione comincia con una campagna acquisti di alto livello, tra cui spiccano l'arrivo del Direttore Generale Antonio Obbiettivo e di alcuni calciatori come Enis Nadarevi\u0107, Juan Manuel Cobo, Erminio Rullo e il ritorno di Loris Formuso. Nel frattempo i biancoazzurri partecipano alla Coppa Italia di Serie D ma devono arrendersi al Taranto nei trentaduesimi di finale.\nIl Fasano viene inserito nel Girone H concludendo la stagione al settimo posto in classifica. Nella stagione 2019-2020 partecipa nuovamente al campionato di Serie D e partecipa per la prima volta nella sua storia alla Coppa Italia maggiore ma al primo turno viene eliminato dal S\u00fcdtirol. A causa dell'emergenza COVID-19 e l'interruzione del campionato, il Fasano termina al nono posto. In Coppa Italia Serie D la stessa pandemia impedisce di giocare la finale che dunque rimane non assegnata.\nIn vista della Serie D 2020-2021, dopo sei anni, \"mister\" Laterza lascia la panchina per approdare al Taranto, al suo posto Raimondo Catalano, che dopo dei risultati negativi, registrando solo una vittoria nelle prime sette giornate, viene esonerato dalla societ\u00e0 e rimpiazzato con Vito Costantini, allenatore della Juniores Nazionale del Fasano. Rimane per tutto il resto della stagione 2020-2021 portando il Fasano alla salvezza. Per la stagione di Serie D 2021-2022 viene chiamato ad allenare la squadra \"mister\" Giuseppe Mosca, ma dopo la sconfitta nel turno preliminare della Coppa Italia di Serie D ai rigori col Gravina e i risultati non soddisfacenti nell'inizio di campionato 2021-2022, Giuseppe Mosca viene esonerato. Al suo posto tutt'ora l'allenatore Ciro Danucci ex del Nard\u00f2. \nColori e simboli.\nColori.\nLa divisa di gioco tradizionale del Fasano \u00e8 composta da una maglia con i colori bianco e azzurro che vengono proposti in varie livree, la pi\u00f9 comune \u00e8 quella a strisce verticali.\nLa seconda divisa \u00e8 tradizionalmente di colore rosso. Negli anni si sono viste seconde divise di vari colori dal classico bianco, al colore oro degli anni '90, fino al rosa-nero utilizzato negli anni 2000 ed ultimo giallo.\nStemma.\nLo stemma societario \u00e8 comparso per la prima volta sulle divise da gioco negli anni '80 e ha sempre riproposto il simbolo cittadino. \nIl primo stemma, quello scelto dopo la fusione del 1967 era lo stemma civico dei primi del secolo, sotto il quale viene aggiunto un pallone, la data 1967 e una fascia nera tra il bianco e l\u2019azzurro in onore dell\u2019Inter club. Il simbolo fu esposto nella prima sede societaria di Piazza Mercato.\nLo storico stemma del Fasano usato dal 1985 fino al fallimento del 2002, presenta i colori della societ\u00e0, divisi da una linea trasversale, con al centro il simbolo della citt\u00e0 racchiuso in un cerchio azzurro. Leggermente modificato durante l'ultima apparizione nei professionisti.\nIl successivo stemma (quello esistente nel periodo 2003-2012) era uno scudo inquadrato bianco e azzurro, in alto il simbolo cittadino stilizzato con il \"faso\" poggiato su un pallone da calcio. In basso il nome societario A.S. Fasano Calcio.\nL'attuale stemma societario \u00e8 stato adottato a seguito della rifondazione del sodalizio e ricorda lo storico stemma dell'U.S. Fasano: scudo troncato bianco e azzurro, al centro il simbolo cittadino e in basso un pallone di cuoio.\nInno.\nL'inno attuale risale alla fine degli anni '80 e alla storica prima promozione in Serie C2, \"Fasano, vinci per noi\" il brano fu composto e cantato da Valeriano Prestanti.\nStrutture.\nStadio.\nLo Stadio comunale Vito Curlo \u00e8 il terreno di gioco del calcio a Fasano sin dai primi anni '30. Situato in via Salvo D'Acquisto 1 \u00e8 intitolato al giovane fasanese Vito Curlo morto in un incidente stradale mentre cominciava la sua carriera da calciatore. Da semplice \"campo degli sport\" in terra battuta, ha visto con gli anni diversi ampliamenti che andavano di pari passo con le fortune della compagine di calcio cittadina.\nOggi si presenta con la tribuna di casa divisa in un settore centrale e due laterali, una gradinata sul lato sud detta \"Curva Sud\" e una tribuna ospiti situata sul lato mare, per una capienza totale di 4.002 spettatori.\nSociet\u00e0.\nLa societ\u00e0 ha sede in Via Salvo D'Acquisto n. 1 nei pressi dei locali dello Stadio Vito Curlo a Fasano.\nOrganigramma societario.\nDi seguito l'organigramma della societ\u00e0.\nSponsor.\nDi seguito la cronologia dei fornitori tecnici e degli sponsor ufficiali.\nSettore giovanile.\nIl settore giovanile del Fasano Calcio partecipa al Campionato Nazionale Juniores oltre ad avere anche formazioni giovanili nelle categorie Allievi e Giovanissimi Regionali.\nTifoseria.\nLa tifoseria biancoazzurra sostiene la squadra sui gradoni della Curva sud. I gruppi organizzati esistenti e militanti sono gli \"Allentati\" (gruppo nato nel 1988) e i \"Fasano Ultras\" (nati nel 2009). Fino al 2008 c'era anche la \"Vecchia Guardia\".\nI due gruppi Ultras, il secondo nato dalla scissione dal primo, dal 2013 tornano a tifare uniti in Curva Sud e collaborano in parecchie iniziative di beneficenza e a favore del territorio. Il 22 gennaio 2016, dal lavoro di entrambi i gruppi di tifosi, si costituisce l'associazione \"Il Fasano siamo noi\" che da allora gestisce la societ\u00e0 attraverso l'azionariato popolare.\nRivalit\u00e0.\nLe rivalit\u00e0 pi\u00f9 sentite sono quelle con il Brindisi e il Martina, la prima di origine politico-geografica e la seconda di natura sociale e storica. Le rivalit\u00e0 con le altre pugliesi, in particolare Barletta, Bisceglie, Andria e Cerignola nate sul campo nei numerosi campionati disputati tra di loro."}
{"id": "702023", "revid": "19330", "url": "https://it.wikipedia.org/wiki?curid=702023", "title": "Lucchesia", "text": ""}
{"id": "702026", "revid": "712828", "url": "https://it.wikipedia.org/wiki?curid=702026", "title": "Satsuki Yotsuba", "text": ""}
{"id": "702032", "revid": "125492630", "url": "https://it.wikipedia.org/wiki?curid=702032", "title": "Bellona (divinit\u00e0)", "text": "Bellona \u00e8 una dea che nella mitologia romana incarna la guerra, e la cui origine \u00e8 coeva con la nascita della \"Citt\u00e0 eterna\".\nPossedeva un importante tempio ad Alatri. Si pu\u00f2 identificare con la dea greca Enio.\nCulto.\nA Roma, il suo tempio si trovava a fianco del teatro di Marcello e della porta Carmentale, all'esterno delle Mura serviane nell'area del Circo Flaminio. Il tempio le venne eretto da Appio Claudio, in riconoscenza della vittoria che ella avevagli fatta riportare. I suoi sacerdoti erano i bellonari. \nIn esso il senato romano riceveva gli ambasciatori stranieri.\nNelle vicinanze del tempio, si ergeva una piccola colonna chiamata \"la guerriera\", contro la quale il sacerdote di Giove Feretrio gettava la lancia ad ogni dichiarazione di guerra: cerimonia passata alla spettanza dei Feziali.\n\u00c8 a volte associata, come moglie, al dio Marte. A Comana era soggetta di un culto particolare ed i poeti la confondevano sovente con Pallade. Anticamente era chiamata dai Latini Duellona.\nVeniva rappresentata come un'auriga su d'un carro in atteggiamento bellicoso, con in mano una torcia, una spada o una lancia.\nI poeti la rappresentino armata di elmo e di corazza, coi capelli sparsi, ed un'asta, oppure una torcia, in mano. Talvolta impugna una sferza, in atto di animare i guerrieri al combattimento. La sua iconografia \u00e8 simile a quella tradizionale delle Furie.\nFra i pi\u00f9 illustri sacerdoti Bellone insigniti da Pompeo e Cesare, vi erano Re Mitridate VI del Ponto e Re Archelao III di Cappadocia, i quali entrambi sconfitti dovettero cedere i rispettivi regni della Magna Grecia, attuale Turchia, al predominio della possente Repubblica Romana. Si deve alla dea pagana Bellona, (in Comana Pontica denominata Ma), il cognome Bellone diffuso in tutto il mondo, che in seguito ebbe tra i pi\u00f9 illustri esponenti, il Conte Bellone I di Carcassonne, dal quale discendono i Bellonidi e reali di Spagna. Nella penisola italica nel medioevo venne latinizzato in Bellones, Bellonis, Bellonus. Attorno all'anno mille una famiglia Bellonus proveniente da Turre in Valencia, divenne proprietaria e restaur\u00f2 il Palazzo Madama di Torino per circa 100 anni (la porta denominata fibellona \u00e8 dovuta ai figli di Bellone). Il paese francese \u201cBellonne\u201d fu costituito da famiglie Bellone provenienti dall'Italia. Una ricerca storica mondiale documentata, pubblicata nel 2009, ne approfondisce l'etimologia e la diramazione e diffusione nel mondo.\nUn omaggio di rilievo alla Dea Bellona, oltre a medaglie, polene, pitture, statue e sculture realizzate nel corso di due millenni, lo si pu\u00f2 ammirare a Bruxelles, in cui il teatro Bellona ha in facciata raffigurata la dea e tributo all'Impero romano.\nIn Italia, porta testimonianza del culto antico pagano, il comune di Bellona in provincia di Caserta; in Abruzzo \u00e8 attestato il culto ad Aschi nella Marsica."}
{"id": "702039", "revid": "65547", "url": "https://it.wikipedia.org/wiki?curid=702039", "title": "I primi uomini sulla Luna", "text": "I primi uomini sulla Luna (\"The First Men in the Moon\") \u00e8 un romanzo di fantascienza di H. G. Wells del novembre 1901.\nPubblicato per la prima volta sul periodico \"The Strand Magazine\" e riproposto in contemporanea sulla rivista \" The Cosmopolitan\" in 8 parti da novembre 1900 fino a luglio 1901, con illustrazioni a cura di E. Hering, molte delle quali sono a piena pagina e accreditati da didascalie.\nIl 5 ottobre 1901, la casa editrice Bowen-Merrill Company pubblica la prima edizione hardcover di \"The First Men in the Moon\", la compagnia annovera tra le sue pubblicazioni solo due volumi sebbene attiva dal 1883 fino al 1901 (preceduta da Samuel Merrill e succeduta da Bobbs-Merrill Company) nonostante questo la prima opera accreditata a H. G. Wells sar\u00e0 della Casa editrice George Newnes.\nIl romanzo narra la storia di due uomini - lo squattrinato uomo d'affari Mr. Bedford e lo scienziato distratto dott. Cavor - che giungono sulla Luna grazie a una sostanza inventata da quest'ultimo, scoprendo che il satellite della Terra, contro ogni aspettativa, \u00e8 abitato.\nDal romanzo sono stati liberamente tratti vari film, tra cui \"The First Men in the Moon\" (1919) e il classico \"Base Luna chiama Terra\" (\"First Men in the Moon\", 1964).\nTrama.\nPer dedicarsi alla scrittura in modo da racimolare un po' di denaro, Mr. Bedford affitta una casa di campagna per trovare la pace necessaria. \u00c8 in questa occasione che conosce il dottor Cavor, che passa ogni sera sotto la sua finestra gesticolando e parlando tra s\u00e9. Parlando con lo scienziato, Bedford scopre che sta lavorando a una sostanza, la \"cavorite\", capace di schermare la gravit\u00e0.\nI due diventano amici e decidono di partire in un viaggio esplorativo sulla superficie lunare, usando una navetta sferica costruita con la seconda partita di cavorite fabbricata (la prima, immune alla gravit\u00e0, viene scagliata nello spazio dalla rotazione terrestre, assieme alla colonna d'aria che la sovrasta).\nSulla Luna scoprono che l'atmosfera del satellite congela durante la lunghissima notte del satellite per poi tornare allo stato gassoso di giorno: le piante che spuntano e crescono rapidissimamente durante il d\u00ec lunare lasciano i semi sul suolo a superare la notte e germinare il giorno successivo.\nLa Luna \u00e8 anche abitata da esseri senzienti, che vivono nel sottosuolo, da cui Bedford e Cavor vengono catturati dopo essersi ubriacati mangiando incautamente un vegetale lunare. I due riescono a fuggire, ma Cavor viene ripreso mentre l'altro ritrova la navicella e riesce a tornare sulla Terra. La navicella, rimasta incustodita, va perduta poich\u00e9 un ragazzino vi si introduce e la fa partire accidentalmente, rendendo impossibile a Bedford o a chiunque altro ritornare sulla Luna.\nIn seguito, Bedford scopre che Cavor \u00e8 vivo sulla Luna, \u00e8 riuscito a comunicare con i seleniti e sta trasmettendo le sue scoperte alla Terra per radio. Le prime comunicazioni sono la sua versione dell'avventura lunare con Bedford, quindi segue una descrizione della societ\u00e0 lunare - simile sotto molti aspetti a quelle degli insetti sociali - e infine il resoconto dell'incontro di Cavor con il \"Gran Lunare\", il capo dei seleniti, un cervello gigantesco. Il Gran Lunare si mostra sconvolto dalla descrizione di Cavor delle guerre della Terra, e l'ultima trasmissione si interrompe prima che lo scienziato terrestre disperato riesca a comunicare la formula della cavorite.\nLa luna di Wells.\nAspetti geologici e climatici.\nCos\u00ec com'\u00e8 descritta da Wells, la luna ha un'atmosfera respirabile leggermente pi\u00f9 rarefatta di quella terrestre. Durante la notte - che ha una durata lunghissima a causa della lentezza della rotazione lunare - la temperatura scende a tal punto che l'aria congela, formando ghiacciai che tornano allo stato gassoso il mattino successivo.\nI due protagonisti scoprono che sulla luna c'\u00e8 acqua, in parte in superficie - nel mattino lunare, ancora freddo dopo la notte, scorgono della neve - ma perlopi\u00f9 all'interno del satellite, in un mare interno che occupa il nucleo della luna e che Cavor visita durante la sua permanenza tra i seleniti.\nIl sottosuolo lunare \u00e8 percorso da una rete di cunicoli, comunicanti con l'immensa grotta del mare interno, nei quali vivono i suoi abitanti, al riparo dall'escursione termica della superficie.\nAspetti biologici.\nNel romanzo di Wells, la luna presenta forme di vita vegetali e animali evolute.\nLe piante lunari si presentano in grande variet\u00e0 di forme - arbusti, piante erbacee, vegetali simili a licheni o a cactus - tutte caratterizzate da una crescita estremamente rapida, addirittura visibile ad occhio nudo, presumibilmente dovuta al fatto che devono completare il loro ciclo vitale in un d\u00ec lunare (circa due settimane terrestri) prima di un nuovo congelamento. Almeno una pianta lunare \u00e8 commestibile per l'uomo, ma provoca euforia, come sperimentano Bedford e Cavor.\nI soli animali che i protagonisti incontrano sulla luna - a parte i seleniti intelligenti - sono i \"vitelli lunari\", animali immensi (lunghi una sessantina di metri) allevati per la loro carne, con una testa minuscola rispetto alla loro massa e senza arti visibili. \u00c8 possibile che sia la bassa gravit\u00e0 lunare a impedire a questi animali di essere schiacciati dal loro stesso peso, ma il libro non accenna alla questione. Non \u00e8 ben chiaro come facciano i vitelli lunari a muoversi e come facciano i seleniti a proteggerli dall'estremo rigore delle notti.\nI seleniti hanno un corpo vagamente umanoide, ma una testa che ricorda l'anatomia degli insetti: priva di naso e orecchie, con occhi sporgenti sui lati e un collo snodato in tre punti. Sono privi di cranio e presumibilmente anche di scheletro interno. L'aspetto di un individuo, comunque, varia notevolmente a seconda della classe sociale di appartenenza. La bassa gravit\u00e0 lunare, che permette a esseri simili a insetti di crescere fino alle dimensioni degli esseri umani, fa anche s\u00ec che i corpi dei suoi abitanti siano molto pi\u00f9 fragili di quelli dei terrestri.\nAspetti sociologici.\nLa societ\u00e0 lunare \u00e8 divisa in classi, a cui i seleniti vengono assegnati dall'infanzia. Il metodo educativo lunare consiste nel far sviluppare al massimo in un individuo l'abilit\u00e0 che pi\u00f9 gli \u00e8 utile per il suo lavoro e reprimere severamente ogni inclinazione diversa.\nCome risultato, i seleniti crescono secondo il principio dell\"'uso che sviluppa l'organo\" di Lamarck, anche se le caratteristiche che acquisiscono non sembrano essere ereditarie. Un individuo sviluppa al massimo grado le parti del corpo e le aree del cervello che sono utili al suo compito nella societ\u00e0, mentre le altre rimangono atrofizzate. Per esempio, chi lavora con sostanze chimiche ha organi olfattivi estremamente sviluppati; gli addetti ai lavori di precisione sono nani; la polizia lunare consiste in individui estremamente muscolosi e addestrati ad obbedire alla classe aristocratica.\nQuest'ultima \u00e8 formata da seleniti intellettuali che hanno potuto sviluppare un cervello enorme, non possedendo una scatola cranica che li ostacolasse. Si dividono in \"amministratori\", \"eruditi\" (dotati di una memoria fotografica, sostituiscono tutte le forme di archiviazione dei dati) e \"specialisti\" esperti nella soluzione di problemi particolari. Queste classi si distinguono grazie alla diversa forma della testa, dato che ognuno sviluppa solo le aree del cervello che gli servono. Sono due intellettuali lunari, l'amministratore \"Phi-oo\" e l'erudito \"Tsi-puff\", che imparano la lingua di Cavor, rendendo possibile la comunicazione.\nLa massima autorit\u00e0 della luna \u00e8 il cosiddetto \"Gran Lunare\" (il termine \u00e8 coniato da Cavor), un essere dal corpo atrofizzato e con un cervello ampio quattro o cinque metri, su cui vengono periodicamente versati liquidi rinfrescanti.\nOpere derivate.\nDal romanzo sono stati liberamente tratti vari film, programmi radiofonici e opere televisive:\nInfluenza culturale.\nIl personaggio di Cavor e soprattutto la cavorite sono presenti nel fumetto \"La Lega degli Straordinari Gentlemen\" di Alan Moore.\nRiferimenti ad altre opere.\nQuando Cavor propone il viaggio spaziale a Bedford, questi gli chiede se voglia imitare \"Dalla Terra alla Luna\" di Jules Verne (che era stato pubblicato trentasei anni prima del libro di Wells)."}
{"id": "702042", "revid": "287204", "url": "https://it.wikipedia.org/wiki?curid=702042", "title": "Dodaitosu", "text": ""}
{"id": "702054", "revid": "124033583", "url": "https://it.wikipedia.org/wiki?curid=702054", "title": "Beppe Dettori", "text": "Dal novembre 2006 al dicembre 2012 \u00e8 stato la voce ufficiale dei Tazenda dopo la morte di Andrea Parodi.\nBiografia.\nBeppe si trasferisce a Milano all'et\u00e0 di 22 anni. Dopo le prime difficolt\u00e0, molto utili sono i consigli ricevuti da Fabio Concato, che lo aiutano a muoversi nell'intricata industria discografica.\nDal 1994 al 1996 lavora in studio con artisti come Ron, Vasco Rossi ed Enrico Ruggeri e va in tour con Gatto Panceri. Nel 1997, scrive per i Ragazzi Italiani, che partecipano a \"Un disco per l'estate\" con la canzone \"Non finire mai\". Nel 2000 scrive \"Il mio amore per te\" per Eros Ramazzotti, inserito nell'album \"Stile libero\".\nAltre collaborazioni importanti negli anni a seguire sono quelle con Paolo Meneguzzi e Gianluca Grignani. Nel 2006 ha pubblicato l'album \"Kapajanka Project 01\".\nBeppe \u00e8 anche \"vocalist\" di numerosi spot pubblicitari e ha collaborato con Mediaset sia per show televisivi (\"La sai l'ultima?\", \"Meteore e Matricole\" e \"Viva Napoli\"), sia per sigle di cartoni animati (ha cantato \"Beyblade VForce\" con Giorgio Vanni, \"Sherlock Holmes indagini dal futuro\", \"Belfagor\", \"Gladiator's Academy\", \"Quella strana fattoria\" con Cristina D'Avena e infine \"Pok\u00e9mon: The Master Quest\" con Giorgio Vanni e Cristina D'Avena).\nCon i Tazenda.\nNel novembre dello stesso anno diventa la nuova voce del gruppo dei Tazenda, a poco pi\u00f9 di un mese dalla morte del leader storico Andrea Parodi. Nel 2007 insieme alla band sarda pubblica gli album in studio Vida, Madre Terra nel 2008. Nel 2010 scrive per Valerio Scanu \"Cos\u00ec distante\" contenuta all'interno del disco Per tutte le volte che... e nel 2012 con i Tazenda, pubblica l'album in studio Ottantotto. Nel 2007 pubblica con la band l'album dal vivo Il nostro canto - Live in Sardinia e Desvelos tour nel 2011. Rimarr\u00e0 nel gruppo sino al 2012, quando lascia per \"motivi strettamente personali in primis e per mancanza di intesa artistico-musicale e progettuale in secondis\", come dichiarer\u00e0 successivamente lo stesso Dettori.\nDa solista.\nNel 2014 dopo la partenza dai Tazenda, pubblica il singolo Abba (feat. Paolo Fresu &amp; Tenores di Bitti. Nel 2019, pubblica il nuovo album in studio @90.Nel 202o si esibisce insieme a Raoul Moretti.\nCollegamenti esterni.\nMedia"}
{"id": "702055", "revid": "287204", "url": "https://it.wikipedia.org/wiki?curid=702055", "title": "Maestri campionesi", "text": "I maestri campionesi sono stati costruttori e scultori, spesso riuniti in corporazioni, provenienti da Campione d'Italia (attualmente enclave italiana in Svizzera sul lago di Lugano) o da altre localit\u00e0 dei laghi lombardi e attivi in Lombardia, Emilia, Veneto e nel Trentino dal XII al XIV secolo.\nLe maestranze comasco-ticinesi.\nI maestri campionesi sono una delle maestranze provenienti dalla Diocesi di Como (che nel Medioevo comprendeva l'attuale Cantone Ticino svizzero), che si succedono nel corso dei secoli e si distinguono in base alla provenienza locale. In ordine cronologico si passa dai maestri Comacini (o Commacini), attivi dall'Alto Medioevo al periodo romanico, quindi agli Antelamici, attivi soprattutto a Genova, ai campionesi, attivi in Lombardia, Veneto e Liguria.\n\u00c8 indubbio che l'Italia ha avuto nel Medio Evo artisti di grande valore e sono i monumenti a testimoniarlo. Incerta \u00e8 invece la condizione in cui questi artisti operavano, secondo alcuni anche nel periodo barbarico erano rimaste in vita le corporazioni romane da cui deriverebbero le corporazioni medioevali. Altri invece ritengono che non vi sia stata questa continuit\u00e0 e i Longobardi avrebbero distrutto ogni forma di \"corpora artium\" per sostituirvi il sistema curtense per cui ogni corte, ogni collettivit\u00e0 doveva procurarsi ogni mezzo di sussistenza senza ricorrere a risorse esterne: da qui deriverebbero i \"ministeria\" legati al territorio.\nL'unica eccezione \u00e8 rappresentata dagli operai addetti alla lavorazione dei metalli o alla costruzione di edifici. Per queste attivit\u00e0 si hanno corporazioni di costruttori e scultori che operano spesso fuori dal territorio di origine e un esempio \u00e8 dato dai maestri campionesi, appunto costruttori e scultori. Va precisato che in quei tempi non si faceva grande differenza fra il mestiere di muratore e di scultore, che poteva per\u00f2 anche essere l'architetto progettista o direttore dei lavori, un esempio classico \u00e8 quello del Duomo di Modena in cui Wiligelmo \u00e8 scultore ma contemporaneamente opera alla costruzione della facciata e di parte dell'edificio, sempre nell'ambito del progetto dell'architetto Lanfranco. La distinzione fra scultore e architetto compare solo agli inizi del XVI secolo. Lo scultore, quando non era anche costruttore, non interveniva solo quando si era finito di murare, ma operava al fianco del costruttore.\nIn questo ambito va inquadrata l'attivit\u00e0 dei maestri campionesi. A volte sono legati fra loro da vincoli di parentela ma non \u00e8 detto che fossero sempre tutti della stessa famiglia, l'unica condizione \u00e8 la provenienza dalla stessa zona.\nI campionesi.\nA distinguere tra queste maestranze il gruppo dei campionesi, \u00e8 il fatto di essere originari di Campione sul lago di Lugano.\nNon si pu\u00f2 nemmeno parlare per loro di una vera e propria \"scuola campionese\", come si parla di \"scuola modenese o di Wiligelmo\" e di \"scuola dell'Antelami\" per il ruolo che assumono i loro contemporanei grandi capiscuola Wiligelmo e Benedetto Antelami nei confronti dei loro allievi e seguaci. Non risulta che esistano capiscuola campionesi, ogni maestro ha caratteristiche proprie, anche se si pu\u00f2 affermare che in un certo senso rappresentano la transizione dal romanico al gotico.\nLa loro caratteristica costante era quella di lavorare come corporazione; in tal modo si tramandavano conoscenze specifiche in materia; se questo procedere da una parte bloccava l'estro individuale, dall'altra parte essi supplivano a tale impaccio riprendendo gli stili da maestri maggiori, nel caso del gotico dalle forme di Giovanni Pisano ed Arnolfo di Cambio, mutuate soprattutto dal diffusore delle sue forme in Lombardia, Giovanni di Balduccio. Questo passaggio avviene nel XIV secolo, ed i maestri campionesi traducono tali innovazioni dei grandi nomi nei modi adatti al loro metodo di lavoro ripetitivo, con invenzioni tecniche che possono essere tramandate all'interno della loro bottega. In tal modo nel passaggio dal romanico al gotico, pur sapendo dare forma e concretezza alle novit\u00e0 formali, la loro opera mantiene sempre retaggi degli stili precedenti.\nPer quanto riguarda la loro architettura si parla di tardo romanico per l'alleggerimento delle masse e dei volumi rispetto al romanico pieno, senza per\u00f2 l'accentuazione dinamica delle nervature del gotico. Per la scultura c'\u00e8 chi preferisce definire il gusto dei campionesi in generale pi\u00f9 romanico fiorito che non gotico; \u00e8 evidente per\u00f2 in tutti una certa dipendenza stilistica con le sculture provenzali contemporanee. L'attivit\u00e0 dei campionesi si conclude con gli ultimi maestri che operano alla fine del XIV secolo i quali mostrano per\u00f2 elementi stilistici gotici.\nFigure emergenti di maestri campionesi.\nSolo di alcuni maestri conosciamo i nomi, in generale le loro opere sono anonime per cui s'individuano gli artisti col nome di maestro seguito dall'indicazione del tema della sua opera, come l'eccellente scultore autore dei rilievi delle tavole del parapetto del pontile del Duomo di Modena, rappresentanti scene della Passione di Cristo e indicato come Maestro campionese della Passione. Da documenti del tempo e contratti di lavoro conservati negli archivi \u00e8 possibile conoscere i nomi di alcuni maestri.\nA Modena, dove i campionesi operarono per lungo tempo alla fabbrica del Duomo, si possono individuare alcuni nomi: Anselmo da Campione, citato in un documento del 1209, \u00e8 indicato come autore del \"rosone\" e della \"Porta Regia\".\nArrigo da Campione (o Enrico) ha partecipato all'erezione della torre Ghirlandina. Un suo discendente chiamato pure Enrico da Campione \u00e8 certamente autore del pulpito al centro della navata principale realizzato nel 1322.\nIn Lombardia, dove sono loro a portare la tradizione della scultura lombarda, ancora legata ai modi del romanico, nella direzione del gotico internazionale, si ricordano alcuni nomi.\nUgo da Campione.\nAttivo nella prima met\u00e0 del XIV secolo \u00e8 Ugo da Campione, che esegue le \"sculture\" della loggia degli Osii a Milano, in Piazza Mercanti attorno al 1314. Alcuni critici ritengono che sia l'autore del monumento sepolcrale in arcosolio del cardinale Guglielmo Longhi ora conservato nella basilica di Santa Maria Maggiore di Bergamo.\nGiovanni da Campione.\nGiovanni da Campione lavora prevalentemente a Bergamo, nell'apparato scultoreo di Santa Maria Maggiore e del Battistero. Opera sua sono i protiri e un portale della chiesa di Santa Maria Maggiore a Bergamo datati dal 1353 al 1367.\nBonino da Campione.\nUno dei pi\u00f9 noti tra i maestri campionesi fu Bonino da Campione, gi\u00e0 attivo nel 1337, e citato in un documento perch\u00e9 chiamato a deliberare per il Duomo di Milano. La sua maggiore opera \u00e8 quella relativa alle Arche degli Scaligeri a Verona, in particolare sua \u00e8 la fastosa arca di Cansignorio della Scala.\nZenone da Campione.\nZenone da Campione opera a Spilimbergo e suo \u00e8 il portale del fianco sinistro del Duomo; questo capolavoro di architettura e scultura realizzato nel 1376 viene detto \"porta moresca\" ed era l'entrata dei Signori.\nMatteo da Campione.\nMatteo da Campione opera come architetto e come scultore nel rinnovamento del Duomo di Monza, A lui si deve l'attuale facciata marmorea a bande bianche e verdi, il pulpito (evangelizzatorio) e molte delle decorazioni scultoree (sec XIV). Le opere di Matteo sono esplicitamente ricordate dalla sua lapide tombale nel Duomo di Monza. Per molti altri lavori si parla genericamente di maestri campionesi.\nGiacomo da Campione.\nLe pi\u00f9 antiche opere scultoree del Duomo di Milano sono i portali trecenteschi delle sagrestie, in particolare quello a sinistra del presbiterio \u00e8 opera di Giacomo da Campione (1389).\nAltre opere dei campionesi.\nMolte altre opere nelle chiese del nord Italia sono attribuite a maestri campionesi, che contribuirono largamente alla diffusione dello stile romanico in architettura e scultura, ma sono rimasti ignoti i nomi dei singoli artisti. Come esempio si pu\u00f2 citare la Basilica di San Pietro in Ciel d'Oro di Pavia contenente la grandiosa Arca di sant'Agostino ornata da circa 1500 fra statue e bassorilievi."}
{"id": "702056", "revid": "103238", "url": "https://it.wikipedia.org/wiki?curid=702056", "title": "Mike Bison", "text": ""}
{"id": "702057", "revid": "1728", "url": "https://it.wikipedia.org/wiki?curid=702057", "title": "Salvatore Barzilai", "text": "Biografia.\nNacque a Trieste, nell'Impero austro-ungarico, da famiglia ebraica, figlio dell'archeologo Giuseppe Barzilai e di Elena Saraval. Si laure\u00f2 in giurisprudenza presso l'Universit\u00e0 di Bologna nel 1882 e lavor\u00f2 presso la corte d'appello di Graz; nel corso della sua carriera d'avvocato svolse importanti studi di criminologia. Nel 1890 divenne deputato tra le file dell'\"estrema sinistra\" radicale. Nel 1895 partecip\u00f2 alla fondazione del Partito Repubblicano Italiano e, nel 1897, alla costituzione del gruppo parlamentare repubblicano alla Camera dei deputati.\nFu il primo esponente del Partito Repubblicano a rivestire incarichi di governo, come ministro senza portafoglio per le Terre liberate dal 15 luglio 1915 al 18 giugno 1916, durante il secondo governo di Antonio Salandra. Nel 1920 fu nominato senatore e fu anche presidente della FNSI.\nIniziato massone alla loggia \"Universo\" di Roma nel 1886, ha fatto parte del Consiglio dell'Ordine della massoneria del Grande Oriente d'Italia, fu pure carbonaro.\nRiferimenti nella cultura di massa.\nNei banchetti elettorali, Salvatore Barzilai era solito offrire caraffe di vino ai suoi elettori; per tale abitudine, la caraffa da due litri, a Roma, venne denominata \"er barzilai\"."}
{"id": "702060", "revid": "1745361", "url": "https://it.wikipedia.org/wiki?curid=702060", "title": "Polinice", "text": "Polinice \u00e8 un personaggio della mitologia greca (parte integrante del ciclo tebano), figlio di Edipo e di Giocasta, fratello di Eteocle, Antigone, Ismene e padre di Tersandro, Adrasto e Timea.\nLa cacciata di Edipo e la diarchia.\nNel dodicesimo anno in cui Edipo regnava su Tebe, una virulenta pestilenza colp\u00ec la citt\u00e0: interrogando l'indovino Tiresia, Edipo scopr\u00ec che la citt\u00e0 era contaminata da un \u03bc\u03af\u03b1\u03c3\u03bc\u03b1 (\"m\u00ecasma\", in greco, \"contaminazione\") inviato dal dio Apollo, e che questi non l'avrebbe richiamato fino a che non fosse stato scoperto e punito l'assassino di Laio, predecessore di Edipo sul trono. L'indagine port\u00f2 a un risultato agghiacciante: Edipo scopr\u00ec di essere il figlio di Laio e Giocasta, di aver ucciso inconsapevolmente suo padre per una lite a un crocicchio, ed essendo divenuto re al suo posto, dopo aver sconfitto la Sfinge, di aver sposato e aver giaciuto con sua madre Giocasta. Sconvolto per il parricidio e l'incesto, Edipo si cav\u00f2 gli occhi e, per allontanare la pestilenza, fu bandito ed esiliato dalla citt\u00e0; sulla porta cittadina, pressato dalla folla, avrebbe scagliato maledizioni sugli d\u00e8i, su Creonte e in particolare sui suoi figli, \"augurando\" loro di uccidersi vicendevolmente. Secondo una variante del mito Edipo non avrebbe abbandonato Tebe dopo essersi accecato, ma si sarebbe rinchiuso in una delle camere pi\u00f9 remote del palazzo. Giocasta, invece, disgustata dalla relazione avuta con il figlio e omicida del precedente marito, si impicc\u00f2.\nIl regno, dunque, fu gestito da Creonte, il fratello di Giocasta, per un breve periodo d'interregno. Una volta raggiunta l'et\u00e0 per regnare, Eteocle e Polinice, essendo gemelli e non potendo vantare un diritto certo sul trono, si accordarono per istituire una forma di diarchia, regnando insieme, a turno, un anno alla volta. Fu estratto a sorte chi avrebbe iniziato per primo: Eteocle.\nEsilio di Polinice ad Argo.\nE la spartizione avrebbe funzionato, se, nel momento in cui Polinice doveva salire al trono, Eteocle non l'avesse fatto imprigionare e allontanare dalla citt\u00e0, tacciandolo d'incompetenza e malvagit\u00e0 ed escludendolo dalla successione al trono.\nInizi\u00f2 cos\u00ec l'esilio di Polinice, che allontanandosi dalla Beozia raggiunse il Peloponneso e quindi la rocca di Argo, dove regnava Adrasto. Qui era radunato uno stuolo di pretendenti che si contendeva le figlie di Adrasto, Argia (o Egia) e Deipile; per non farsi nemici potenti, Adrasto aveva domandato alla Pizia di Delfi quale pretendente dovesse scegliere, ottenendo questa risposta:\n\"Aggioga a un carro a due ruote il cinghiale e il leone che combattono nel tuo palazzo.\" Essendo un leone l'emblema di Tebe e un cinghiale quello di Calidone, da cui proveniva un altro principe esiliato, Tideo, quando Adrasto vide i due principi litigare e giungere quasi ad uccidersi per motivi futili, memore della profezia assegn\u00f2 Egia a Polinice e diede Deipile a Tideo. Non solo: promise ai due principi di restaurare il potere che era stato loro usurpato.\nLa guerra contro Tebe.\nRiun\u00ec dunque i capi argivi: Capaneo, Ippomedonte, il veggente Anfiarao, l'arcade Partenopeo; pose se stesso e il genero Polinice al comando.\nMarciarono verso Tebe, nonostante le resistenze di Anfiarao, il quale aveva previsto che quella spedizione non avrebbe portato nulla di buono ai suoi comandanti; fu convinto da sua moglie Erifile, sorella di Adrasto, corrotta da Polinice con il dono della collana magica di Afrodite, che si diceva capace di conservare l'eterna bellezza, e che la dea aveva in passato donato all'ava tebana Armonia.\nAttestatisi gli argivi sul monte Citerone, Adrasto invi\u00f2 Tideo come messo a Eteocle, affinch\u00e9 questi rinunciasse al trono in favore di Polinice. Vedendo la richiesta respinta, Tideo sfid\u00f2 a duello tutti i capi tebani, li sconfisse uno dopo l'altro incutendo in essi un forte timore. Vedendo fallire le vie diplomatiche, l'esercito di Adrasto e Polinice si dispose ad attaccare la citt\u00e0: un campione per ciascuna delle sette porte di Tebe.\nTiresia, consultato dai tebani, garant\u00ec che i tebani sarebbero stati vittoriosi se un principe di sangue reale si fosse volontariamente offerto in sacrificio ad Ares; si dice allora che Meneceo, uno dei figli di Creonte, si uccise davanti alle porte. La profezia di Tiresia si rivel\u00f2 veritiera: pur essendo i tebani sconfitti in una scaramuccia e respinti in citt\u00e0, nel momento in cui Capaneo appoggi\u00f2 una scala alle mura e cominci\u00f2 a salirvi, gloriandosi della propria forza, fu abbattuto da un fulmine inviato da Zeus. I tebani ripresero vigore, si scagliarono fuori dalle porte uccidendo altri tre dei sette eroi; il tebano Melanippo fer\u00ec al ventre Tideo; Atena, profondamente affezionata al suo protetto, si affrett\u00f2 a ottenere da Zeus un miracoloso filtro che gli avrebbe consentito immediatamente di riprendersi: ma Anfiarao, che odiava Tideo per l'impegno con cui aveva spinto a favore di questa spedizione, uccise Melanippo staccandogli la testa, che offr\u00ec astutamente all'alleato comandandogli di spaccarne il cranio e inghiottirne le cervella. Tideo obbed\u00ec e Atena, disgustata, rovesci\u00f2 a terra il filtro e fugg\u00ec via.\nSolo Anfiarao, Adrasto e Polinice restavano in vita: proprio il principe tebano si offr\u00ec di stabilire la successione al trono in duello con il fratello, che accett\u00f2 la sfida. Nel corso di un'aspra battaglia, i due contendenti si uccisero a vicenda. Creonte, il loro zio, assunse la reggenza e si scagli\u00f2 con l'esercito contro i nemici, ormai demotivati e demoralizzati. Anfiarao, che fuggiva con un cocchio lungo le rive del fiume Ismeno, fu inghiottito da un buco scavato nel terreno da una folgore divina, e divenne uno dei sovrani del regno dei morti.\nI cadaveri insepolti: l'eroismo di Antigone, l'astuzia di Teseo.\nPolinice, dichiarato nemico della patria, doveva restare, per ordine di Creonte, insepolto, alla merc\u00e9 di vermi e animali; Antigone, impietosita dalla sorte dell'amato fratello, disobbed\u00ec, accingendosi a salutarlo con una sepoltura simbolica (secondo altre versioni, invece, allestendo una pira e cremando il cadavere). Arrestata dalle guardie, ammise di fronte allo zio le proprie responsabilit\u00e0, richiamandosi alle \"norme non scritte degli d\u00e8i\", che prevalgono sempre su quelle poste dagli uomini. Condannata a essere sotterrata viva, l'adolescente Antigone non resse di fronte alla sua sventura, e s'impicc\u00f2; il suo promesso sposo, Emone, che aveva tanto insistito perch\u00e9 venisse graziata e aveva infine ottenuto di andare a liberarla, la scopr\u00ec suicida e si tolse a sua volta la vita.\nAdrasto era sfuggito dalla disfatta in sella al suo cavallo alato, Arione. Quando scopr\u00ec che, per editto di Creonte, vigeva il divieto di dar sepoltura ai corpi dei nemici, si rec\u00f2 ad Atene e impetr\u00f2 da Teseo che marciasse contro Tebe e punisse l'empiet\u00e0 del nuovo tiranno. Teseo lo fece immediatamente, attacc\u00f2 la citt\u00e0 di sorpresa, fece prigioniero Creonte e affid\u00f2 i cadaveri insepolti al rogo funebre. Evadne, moglie di Capaneo, si gett\u00f2 sul rogo comune e arse viva, per giacere vicino al luogo in cui era stato fulminato suo marito.\nA distanza di anni, furono i figli degli eroi sconfitti nella prima spedizione a impadronirsi di Tebe (nel corso della spedizione degli Epigoni, vale a dire \"discendenti\"), guidata da Tersandro, figlio di Polinice ed Egia, che riconquist\u00f2 cos\u00ec il trono, riuscendo nell'impresa che il padre aveva fallito.\nCuriosit\u00e0.\nBen duecento anni prima che nascesse il detto \"vittoria di Pirro\", per indicare una vittoria pagata a caro prezzo i greci si servivano dell'espressione \"vittoria cadmea\" (cfr. Erodoto, \"Storie\" I, 166).\nIl suicidio per impiccagione di Giocasta deriva forse da un'immagine trasfigurata nel mito: quella delle mezzelune che i tebani appendevano agli alberi per onorare la dea Selene."}
{"id": "702065", "revid": "436907", "url": "https://it.wikipedia.org/wiki?curid=702065", "title": "Another One Bites the Dust", "text": "Another One Bites the Dust \u00e8 un singolo del gruppo musicale britannico Queen, pubblicato il 22 agosto 1980 come quarto estratto dall'ottavo album in studio \"The Game\".\nScritto dal bassista John Deacon, divenne il singolo di maggior successo dell'album, raggiungendo la vetta della Billboard Hot 100 negli Stati Uniti d'America (posizione mantenuta per tre settimane) e della Billboard Canadian Hot 100, mantenuta per quattro settimane. \u00c8 accreditata come la hit dal pi\u00f9 alto numero di vendite dei Queen, con oltre sette milioni di copie vendute nel mondo.\nMichael Jackson convinse i Queen a pubblicare la canzone come singolo, credendo fortemente nel suo potenziale commerciale. Nel 1981 venne inserita nella raccolta \"Greatest Hits\". Nel 1998, la canzone \u00e8 stata remixata con l'aggiunta della voce del rapper Wyclef Jean per essere inserita nella colonna sonora del film \"Small Soldiers\"; tale versione \u00e8 stata poi, l'anno successivo, inserita nella raccolta \"Greatest Hits III\".\nDescrizione.\nBrano molto influenzato da elementi funk e tipici della disco music, fu scritto dal bassista John Deacon. La linea di basso \u00e8 molto simile a quella presente nel brano \"Good Times\" degli \"Chic\", riutilizzata anche per il brano \"Rapper's Delight\" della Sugarhill Gang.\nInoltre, nel brano non sono impiegati sintetizzatori: tutti gli effetti sono creati infatti attraverso pianoforte, chitarre elettriche e batteria, con successivi nastri in playback suonati al contrario a varie velocit\u00e0. Alla fine, gli effetti sonori furono filtrati attraverso un armonizzatore.\nRegistrazione.\nLe sedute di registrazione nelle quali venne incisa la canzone \u2013 prodotte da Reinhold Mack, si svolsero ai Musicland Studios di Monaco di Baviera nella primavera del 1980. Deacon suon\u00f2 quasi tutti gli strumenti nel pezzo: basso, pianoforte, chitarra elettrica, e forn\u00ec il battito di mani. Roger Taylor aggiunse poi un loop di batteria e Brian May contribu\u00ec con un'altra parte di chitarra e un Eventide Harmonizer.\nDopo aver assistito a un concerto dei Queen a Los Angeles, nel backstage Michael Jackson sugger\u00ec a Freddie Mercury che \"Another One Bites the Dust\" sarebbe stato un singolo perfetto.\nIl 30 gennaio, agli American Music Awards del 1981, \"Another One Bites the Dust\" si aggiudic\u00f2 il premio come \"Favorite Pop/Rock Single\". Il singolo fece guadagnare ai Queen una candidatura ai Grammy Award nella categoria Best Rock Performance by a Duo or Group with Vocal, perdendo tuttavia nei confronti di \"Against the Wind\" di Bob Seger.\nLa traccia era stata inserita nella colonna sonora preliminare di \"Rocky III\", prima di essere sostituita da \"Eye of the Tiger\" dei Survivor.\nPresunti messaggi nascosti.\nAgli inizi degli anni ottanta, \"Another One Bites the Dust\" fu uno dei brani accusati da cristiani evangelici di contenere messaggi subliminali. Venne quindi affermato che il ritornello, se riprodotto al contrario, rivelasse qualcosa del tipo \"Decide to smoke marijuana\", \"It's fun to smoke marijuana\", o \"Start to smoke marijuana\".\nUn portavoce della Hollywood Records sment\u00ec categoricamente che il brano contenesse tali messaggi.\nVideo musicale.\nIl videoclip del brano, diretto da Daniella Green, fu girato il 9 agosto 1980, presso la Reunion Arena di Dallas in Texas, durante una tappa del The Game Tour."}
{"id": "702068", "revid": "1752268", "url": "https://it.wikipedia.org/wiki?curid=702068", "title": "Abbordaggio", "text": "L'abbordaggio (o abbordo) in nautica \u00e8 l'azione di accostare fra loro i \"bordi\" di due navi. Nella storia millenaria delle battaglie navali si abbordava una nave per combattere da ponte a ponte, e catturare o eventualmente affondare il vascello nemico. In questo caso, quando le due navi vengono avvicinate a forza tramite ganci o cime, si dice anche \"andare all'arrembaggio\". Tale attivit\u00e0 \u00e8 inoltre molto essenziale nelle azioni di pirateria.\nStoria.\nIn tempi antichi le navi, tipicamente triremi, avevano sulla prua una struttura rinforzata detta rostro, col quale potevano sfondare la fiancata della nave nemica, e quindi (essendo sconosciuto l'uso dei \"compartimenti stagni\") causarne l'affondamento. Qualora tale manovra non fosse andata a buon fine, l'alternativa era cercare di assaltare, armi in pugno, l'altra trireme ormai vicina.\nI Romani decisero le sorti e la vittoria definitiva della loro Patria mediante l'abbordaggio; con questa tattica, trasformavano le piattaforme delle navi, saldamente unite mediante i corvi, in un ristretto e stabile campo di battaglia. In tal modo non era necessario manovrare in maniera accurata per scontrare la nave nemica nel bordo, ma era sufficiente riuscire ad affiancarla. Esempio classico di battaglia vinta tramite l'abbordaggio \u00e8 quella data da Gaio Duilio ai Cartaginesi presso le isole Lipari. Devono ritenersi ordigni di abbordaggio le cime munite di \"falce\" con cui le navi di Bruto ebbero ragione di quelle dei Britanni, nella campagna di Cesare nelle Gallie.\nDurante il Medioevo, le galere pi\u00f9 che la tecnica del rostro sfruttarono ampiamente l'abbordaggio, malgrado l'invenzione delle armi da fuoco.\nCon l'adozione della navigazione a vela, scomparve del tutto il rostro, in quanto il bompresso sporgeva ampiamente oltre la sagoma della prua.\nNei vascelli, nelle fregate, nelle corvette a vela, si tenevano pronti i plotoni d'arrembaggio. Al comando dato, dalle manovre, dalle batterie, dai vari servizi di bordo, accorrevano gli uomini designati a correre all'arrembaggio o a respingere quello nemico.\nLa manovra di abbordaggio era di solito la mossa conclusiva dello scontro tra due unit\u00e0 navali. Infatti inizialmente le navi si fronteggiavano col fuoco dei cannoni e solo dopo aver ridotto la possibilit\u00e0 di manovra dell'imbarcazione nemica, magari distruggendo le velature e gli alberi che le sostenevano, ci si affiancava ad essa, ricorrendo anche, come ausilio, a cime con appositi rampini con le quali agganciare l'altra nave.\nUn'altra tecnica consisteva nel far impigliare il bompresso nel sartiame della nave da abbordare ed usarlo poi come un \"ponte\".\nSimilmente, nella guerra di corsa, in cui uno degli scopi del corsaro era anche l'arricchimento personale, l'abbordaggio era pratica molto diffusa in quanto permetteva di entrare in possesso della nave predata integra e di poterla quindi derubare delle merci trasportate.\nCon l'avvento della navigazione a vapore, la guerra moderna, il siluro e lo sviluppo di cannoni di grosso calibro e a lunga gittata, la guerra sui mari \u00e8 totalmente cambiata e, poich\u00e9 viene spesso combattuta tra unit\u00e0 a notevole distanza l'una dall'altra, l'abbordaggio non vi ha quasi pi\u00f9 alcun ruolo.\nNei combattimenti navali del XX secolo \u00e8 estremamente improbabile che due unit\u00e0 possano venire all'abbordaggio. Il fatto pu\u00f2 verificarsi specialmente nei combattimenti notturni del naviglio leggero. Ne abbiamo un esempio nel periodo della Grande Guerra, quando due cacciatorpediniere inglesi, l'HMS Swift e l'HMS Broke, in una notte del dicembre 1917, incontrando nei pressi dello stretto di Dover una squadriglia di cacciatorpediniere tedeschi che compiva una scorreria, vi posero lo scompiglio, affondando due unit\u00e0 con una manovra di abbordaggio, in cui i marinai di ambo i lati combatterono con rivoltelle e armi bianche.\nL'abbordaggio in diritto internazionale.\nInteso come problema di rilevanza internazionale, l'abbordaggio \u00e8 la collisione, avvenuta per cause accidentali in alto mare, tra due navi battenti bandiere di Stati diversi. La questione giuridico-diplomatica che si pone al riguardo \u00e8 quella di stabilire se le eventuali conseguenze penali dell'arrembaggio in alto mare rientrino nella competenza dei giudici dello Stato della bandiera, ovvero se appartengano a quella dello Stato ai danni del quale l'abbordaggio \u00e8 avvenuto. \nLa Corte permanente di Giustizia internazionale,nel 1927, chiamata a decidere sul caso di abbordaggio in alto mare del vapore Lotus, accolse la tesi della competenza dello Stato danneggiato. Per contro, la Convenzione di Bruxelles del 10 maggio 1952 ha posto come regola la competenza dello Stato della bandiera, riaffermato anche dalla successiva Convenzione di Ginevra sull'alto mare del 1958.\nL'abbordaggio oggi.\nOggigiorno si verificano ancora sporadici episodi di abbordaggio, soprattutto durante atti di pirateria: ad esempio in zone ben precise lungo le coste africane e asiatiche, su rotte commerciali dove ancora si pratica la pirateria; oppure in tutti quei casi in cui occorra effettuare operazioni di polizia marittima. In entrambi i casi, per\u00f2, solitamente l'abbordaggio della nave ostile o predata, al contrario dei tempi passati, viene effettuato mediante piccole unit\u00e0 leggere e veloci (motoscafi e gommoni) e in generale con imbarcazioni con un dislocamento molto minore di quello delle unit\u00e0 da abbordare, che sono per lo pi\u00f9 navi prive di armamento.\nAbbordaggi famosi.\nVari sono gli episodi famosi di abbordaggio. Se ne riportano qui alcuni a titolo esemplificativo e non esaustivo.\nPare che il capitano Domenico Castellini, della Repubblica di Genova, in navigazione da Genova a Cadice sul \"San Francesco da Paola\", una nave armata di 26 cannoni su vari ponti e 6 sul castello di prora con pi\u00f9 di 200 uomini a bordo, riuscisse a sbaragliare una flotta di ben 6 navi di corsari algerini che potevano contare su circa 2000 uomini e 170 cannoni. Le cronache parlano di diverse ore di battaglia, con vari arrembaggi e la morte di quasi 700 uomini.\nAnche nella battaglia di Trafalgar vi furono degli arrembaggi, come tra la HMS Tonnant e l'Alg\u00e9siras.\nLo stesso dicasi della battaglia navale che nel 1588 vide coinvolti pi\u00f9 di 260 vascelli e che determin\u00f2 la sconfitta dell\"'Invincibile Armada\"."}
{"id": "702069", "revid": "48344", "url": "https://it.wikipedia.org/wiki?curid=702069", "title": "Abbordare", "text": ""}
{"id": "702071", "revid": "775372", "url": "https://it.wikipedia.org/wiki?curid=702071", "title": "Movimento Indipendentista Democratico Repubblicano", "text": "Il Movimento Indipendentista Siciliano Democratico-Repubblicano (MISDR) \u00e8 stato un movimento e successivamente un partito politico separatista, attivo in Sicilia tra il 1947 e il 1949.\nStoria.\nFondazione.\nIl MISDR fu fondato nel febbraio 1947, da Antonino Varvaro e Antonio Crisafulli, quando vennero espulsi dal Movimento Indipendentista Siciliano (MIS). I due esponenti furono messi in minoranza durante il III Congresso di Taormina dalla maggioranza di centro-destra per motivi mai chiariti: secondo alcuni per la spinta dei latifondisti che premevano per una svolta pi\u00f9 autoritaria a destra, secondo altri a causare l'espulsione furono le pressioni politiche esercitate su Varvaro e sua moglie dal Partito Comunista Italiano, avendo questi assunto una posizione progressivamente provocatoria e di contestazione nei confronti della leadership di Andrea Finocchiaro Aprile.\nElezioni del 1947.\nIl MISDR fu un movimento di sinistra e di ispirazione repubblicana. Il movimento di Varvaro si present\u00f2 alle elezioni regionali del 20 aprile 1947 per l'elezione della prima Assemblea Regionale Siciliana, dove per\u00f2 ottenne appena 19.542 voti, senza nessun seggio. Dopo le elezioni ader\u00ec Giuseppe Caltabiano che era stato eletto nel MIS.\nScioglimento.\nVarvaro abbandon\u00f2 il MISDR e conflu\u00ec nel Blocco del Popolo. In questa lista nel 1951 fu eletto deputato all'Assemblea Regionale Siciliana; fu poi rieletto nelle liste del PCI nelle successive elezioni del 1955, 1959 e 1963."}
{"id": "702072", "revid": "767487", "url": "https://it.wikipedia.org/wiki?curid=702072", "title": "I duellanti", "text": "I duellanti (\"The Duellists\") \u00e8 un film del 1977 diretto da Ridley Scott, basato sul racconto \"Il duello\", di Joseph Conrad.\nTrama.\nNell'anno in cui Napoleone prende il potere in Francia, il tenente ussaro Armand D'Hubert \u00e8 incaricato dal generale Treillard di comunicare lo stato d'arresto al suo pari grado, ma di umili origini, Gabriel F\u00e9raud, responsabile del ferimento in duello del nipote del sindaco di Strasburgo. F\u00e9raud, disturbato durante un incontro galante con la nobildonna Madame de Lionne, chiede immediata soddisfazione a D'Hubert, ma durante il duello \u00e8 ferito a un avambraccio e il confronto si interrompe senza esito. Le conseguenze sono immediate: F\u00e9raud dichiara di voler affrontare nuovamente D'Hubert finch\u00e9 non avr\u00e0 soddisfazione, mentre D'Hubert richiede al generale Treillard una commissione d'inchiesta che per\u00f2, a causa del sopraggiungere della guerra, non avr\u00e0 seguito. Il dottor Joaquin, amico di D'Hubert e da lui mandato a medicare F\u00e9raud, sa bene che esistono tre possibilit\u00e0 per evitare di battersi nuovamente: la lontananza, la differenza di grado e lo stato di belligeranza della nazione, chiosando scherzosamente \u00abTieniti alla larga da lui, fa' pi\u00f9 carriera di lui e abbi fede in Bonaparte\u00bb.\nNegli anni successivi, la vita dei due ufficiali si intreccia con la vicende di Napoleone e della Grande Arm\u00e9e; prigionieri del codice d'onore, sono tenuti a sfidarsi ogni volta che le circostanze lo permettono, ma senza mai riuscire a concludere un duello e ottenere giusta soddisfazione. Non sfugge a tale consuetudine lo scontro avvenuto durante la ritirata dalla Russia: D'Hubert e F\u00e9raud non esitano a fare fuoco contro alcuni cosacchi, anteponendo lo scontro tra nazioni a quello personale, secondo le norme disciplinari e le regole dell'onore. Con il rientro di Napoleone in Francia dall'esilio all'Isola d'Elba, F\u00e9raud decide di seguire nuovamente l'imperatore, mentre D'Hubert rimane fedele a Re Luigi, da poco salito al trono. Dopo la sconfitta nella battaglia di Waterloo, F\u00e9raud cade in disgrazia e, come tutti i bonapartisti rimasti, \u00e8 arrestato, mentre D'Hubert continua la sua carriera nell'esercito monarchico e ottiene il comando di una brigata.\nLa questione d'onore tra i due, tuttavia, non \u00e8 ancora risolta. Venuto a conoscenza della prossima condanna a morte dell'antico rivale, D'Hubert si reca personalmente dal ministro della polizia Joseph Fouch\u00e9 affinch\u00e9 il nome di F\u00e9raud sia cancellato dalla lista dei condannati. F\u00e9raud \u00e8 rimesso in libert\u00e0 ma \u00e8 costretto a vivere sotto la sorveglianza della polizia; nonostante ci\u00f2, contatta segretamente D'Hubert tramite i suoi secondi per lo scontro finale. Il duello sar\u00e0 idealmente la conclusione di quello interrotto in Russia: si svolger\u00e0 con pistola e con due colpi a testa. F\u00e9raud esplode a vuoto i suoi colpi, mentre D'Hubert ne consuma solo uno, potendo cos\u00ec disporre della vita del rivale. Sorprendentemente, il lungo confronto durato anni ha un epilogo incruento: D'Hubert \u00abdichiara morto\u00bb F\u00e9raud e questi dovr\u00e0 rispettare la sua volont\u00e0, in ottemperanza alle regole del codice d'onore. Da questo momento le strade dei due uomini si separano per sempre."}
{"id": "702079", "revid": "17351", "url": "https://it.wikipedia.org/wiki?curid=702079", "title": "A-5", "text": ""}
{"id": "702080", "revid": "400694", "url": "https://it.wikipedia.org/wiki?curid=702080", "title": "Ipno", "text": "Ipno () o Ipnos, nella mitologia greca \u00e8 il dio del sonno, figlio di Notte e fratello gemello di Tanato.\nIl ruolo di Ipno nel mito.\nIl potere di Ipno era tale che poteva addormentare uomini e numi. Nel XIV libro dell\"Iliade\" Era lo prega di addormentare Zeus, affinch\u00e9 Poseidone possa portare aiuto ai Greci senza che il re degli d\u00e8i lo venga a sapere.\nOmero, nell'Iliade, definisce Ipno e Tanato come gemelli (da qui la celebre locuzione latina \"consanguineus lethi sopor\") e descrive come furono mandati da Zeus su richiesta di Apollo, per recuperare il corpo di Sarpedonte, ucciso da Patroclo, per portarlo in Licia per ricevere gli onori funebri.\nIpno, sempre secondo Omero, dimorava a Lemno. Un'altra versione ne fa lo sposo di Pasitea, una delle Cariti, originaria di quella citt\u00e0. Invece il suo equivalente romano, Somnus, per Virgilio viveva nel vestibolo dell'Ade, per Ovidio nel lontano paese dei Cimmeri.\nFu Ipno a dare ad Endimione la facolt\u00e0 di dormire ad occhi aperti.\nPoteva inviare gli Oneiroi (i Sogni) dei quali i principali sono Morfeo, Momo, Fobetore (o Icelo), e Fantaso, suoi fratelli secondo Esiodo, suoi figli nel suo equivalente romano, Somnus, secondo Ovidio. Nel V libro dell\"Eneide\" bagna con un ramo imbevuto di acque letee il volto del timoniere Palinuro, per assopirlo e farlo cadere in mare. Sempre al dio appartengono le Porte del Sonno, nel VI libro, all'uscita dell'Ade.\nSimboli e attributi.\nVeniva rappresentato come un giovane nudo alato o con le ali sul capo, avente nella mano dei papaveri, fiore che condivideva col fratello Tanato e la madre Notte."}
{"id": "702081", "revid": "17351", "url": "https://it.wikipedia.org/wiki?curid=702081", "title": "North American A-5", "text": ""}
{"id": "702084", "revid": "767487", "url": "https://it.wikipedia.org/wiki?curid=702084", "title": "Ribalta nera", "text": "Ribalta nera (\"Black Limelight\") \u00e8 un film del 1938 diretto da Paul L. Stein.\nSceneggiata da Dudley Leslie da un soggetto teatrale di Gordon Sherry, la pellicola venne accolta favorevolmente dalla critica cinematografica britannica che ebbe come unica lamentela il fatto che i due protagonisti, Joan Marion e Raymond Massey, non avessero cercato di adattare i personaggi teatrali alle esigenze specifiche del grande schermo.\nTrama.\nIl film narra la storia dell'omicidio di una donna e del principale sospettato, Peter Charrington, un uomo sposato, fuggito per paura dalla scena del delitto.\nLa moglie di Charrington, Mary, innamorata comunque del marito, crede alla sua innocenza e cerca di scagionarlo. Nel frattempo il vero colpevole dell'omicidio, Lawrence Crawford, segue con interesse lo sviluppo delle indagini e si mette alla ricerca di Peter, incappando in sua moglie, che scopre la verit\u00e0 e riesce a tendergli una trappola grazie alla quale riuscir\u00e0 a farlo arrestare e a far cadere le accuse contro suo marito.\nProduzione.\nIl film fu prodotto dall'Associated British Picture Corporation (ABPC).\nDistribuzione.\nDistribuito dall'Associated British Picture Corporation (ABPC), il film usc\u00ec nelle sale cinematografiche britanniche il 9 gennaio 1939."}
{"id": "702085", "revid": "1876278", "url": "https://it.wikipedia.org/wiki?curid=702085", "title": "Iacopo Aconcio", "text": "Biografia.\nFiglio del giurista Girolamo, studi\u00f2 giurisprudenza a Trento e lavor\u00f2 a Ossana, per poi aprire, nel 1548, uno studio notarile a Trento. Assunto nel 1549 al seguito dell'arciduca Massimiliano d'Asburgo, per qualche anno visse a Vienna, dove scrisse le prime opere, il \"Dialogo nel qual si scuoprono le astutie che usano lutherani per ingannar i semplici\" [...] e la \"Somma brevissima della dottrina christiana\". A dispetto del titolo, il \"Dialogo\" non \u00e8 semplicemente un testo antiluterano, ma \u00e8 soprattutto, come la \"Somma\", uno scritto anticattolico: mentre \u00e8 ancora in corso il Concilio di Trento, vi espone l'idea che la riforma della Chiesa debba avvenire \"dal basso\", nell'intima convinzione di ciascun cristiano, in modo che, espandendosi e divenendo opinione comune, renda ineluttabile la necessit\u00e0 del rinnovamento religioso. Una tale posizione esprime la sua sfiducia tanto nella volont\u00e0 delle gerarchie ecclesiastiche di proporre una seria riforma, quanto, soprattutto, la sfiducia nella necessit\u00e0 della stessa esistenza di una struttura ecclesiale. Pur ammettendo che ogni Stato abbia una propria confessione ufficiale, deve essere tollerata qualunque altra fede cristiana, dal momento che, secondo l'Aconcio, nessuno pu\u00f2 pretendere di possedere la verit\u00e0.\nDal 1556 fu a Milano dove assunse l'incarico di segretario del cardinale Cristoforo Madruzzo, vescovo di Trento e governatore di Milano ma abbandon\u00f2 improvvisamente Milano nel giugno 1557 raggiungendo la Svizzera con l'amico romano Francesco Betti. Si ritiene che le ragioni dell'improvvisa fuga consistano nel pericolo rappresentato dalla ricerca, da parte dell'Inquisizione, dei responsabili della fuga dell'eretico Claudio Pralbino, gi\u00e0 detenuto nelle carceri milanesi.\nGi\u00e0 nicodemita, l'Aconcio, in quanto esule in una citt\u00e0 riformata, dovette professare un'aperta fede protestante, per quanto le sue convinzioni lo avessero ormai portato al rifiuto di qualunque particolare confessione. A Basilea conobbe il tipografo Pietro Perna, suo futuro editore e, se pur non si erano gi\u00e0 frequentati in precedenza, il noto umanista Celio Secondo Curione che lo raccomand\u00f2 a Heinrich Bullinger, il capo della chiesa riformata di Zurigo, dove si stabil\u00ec e scrisse il \"De Methodo, hoc est, de recte investigandarum tradendarumque scientiarum ratione\", un trattato sul corretto metodo di indagine razionale, stampato dal Perna a Basilea nel 1558. Pubblic\u00f2 anche le opere viennesi, la \"Somma\" e il \"Dialogo\", quest'ultimo in due edizioni col titolo mutato, il primo, in \"Dialogo di Giacopo Riccamati ossanese nel quale si scuoprone le astutie\" [...] e il secondo col titolo \"Dialogo di Giacopo Riccamati Ossanese nel quale in proposito del giorno del Giudicio\" [...].\nOspite di Bernardino Ochino, and\u00f2 poi a Strasburgo e a Ginevra. Nel 1559 \u00e8 a Londra, occupandosi di bonifiche e di progetti di fortificazioni. Ader\u00ec alla Chiesa riformata olandese ma il suo essere \"infetto da opinioni anabattiste e ariane\" lo escluse dai sacramenti, per decisione del vescovo londinese Edmund Grindal.\nNel 1564 torn\u00f2 a Basilea, dove pubblic\u00f2 quello stesso anno o nel 1565 gli otto libri delle \"Satanae Stratagemata\" (Le astuzie di Satana), ossia le opinioni dogmatiche che albergano in tutte le Chiese. Aconcio cerca di trovare il comune denominatore delle diverse opinioni in modo da ridurre al minimo le affermazioni dogmatiche.\nIl pensiero.\nNel trattato \"De Methodo, hoc est de recta investigandarum tradendarumque artium ac scientiarum ratione\", pubblicato a Basilea nel 1558, Aconcio distingue, muovendosi nell'ambito della speculazione aristotelica, i \"proposita\", le proposizioni che definiscono i dati empirici dell'esperienza, dalle \"quaestiones\", l'analisi dell'accertamento della verit\u00e0 delle proposizioni.\nIl suo metodo di accertamento della verit\u00e0 \u00e8 analitico, un metodo che intende svolgersi passando dalle proposizioni pi\u00f9 generali alle pi\u00f9 particolari, ritenendo che in questo modo, diversamente dal metodo sintetico, il soggetto conoscente resti legato ai dati dell'esperienza immediata, garantendosi una maggiore possibilit\u00e0 di appropriazione della verit\u00e0.\nNe \"Gli stratagemmi di Satana\" l'Aconcio contest\u00f2 l'adesione acritica alla religione cattolica richiamando la necessit\u00e0 di comportarsi nella pratica della vita come nelle teorie espresse nelle nostre pi\u00f9 intime convinzioni; dalla constatazione che nelle discussioni sulla fede e nelle interpretazioni delle Sacre Scritture nascono controversie e odii, \u00e8 necessario invitare al dialogo, dal momento che \u00abchi si dedichi alla lettura delle divine scritture, non spinto da una vana curiosit\u00e0 o dall'ambizione di riuscire un acuto controversista intorno alle cose divine, ma da una vera devozione verso Dio e da un astratto desiderio di salvezza, non avr\u00e0 nessuna difficolt\u00e0 a conoscere quali questioni siano futili e vuote e quali non sono indegne di essere svolte\u00bb.\nEssendo il fine della dottrina cristiana il procacciamento della vita eterna, l'uomo di fede dovr\u00e0 vivere facendo riferimento alla testimonianza di Ges\u00f9 Cristo; molte sono invece, secondo Aconcio, le inessenziali interpretazioni speculative che risalgono unicamente a forme di pensiero umano: anche queste sono \"stratagemmi di Satana\" che vogliono distogliere l'uomo dalla retta via, negandogli il riconoscimento della verit\u00e0 e seminando la discordia, attraverso controversie di natura dogmatica, le quali sono fra le cause pi\u00f9 comuni del sorgere e della diffusione dell'intolleranza. La persecuzione religiosa, derivata dalla pretesa di essere i depositari delle verit\u00e0 dogmatiche, \u00e8 una manifestazione satanica: la salvezza si raggiunge attraverso la fede in Cristo, non gi\u00e0 mediante l'accettazione di dogmi."}
{"id": "702087", "revid": "729019", "url": "https://it.wikipedia.org/wiki?curid=702087", "title": "Via Nomentana", "text": "La via Nomentana era un'importante via consolare romana che collegava Roma a Nomentum, citt\u00e0 situata all'incirca dove sorge l'attuale Mentana. La denominazione originale era via Ficulensis, perch\u00e9 la strada era inizialmente limitata a Ficulea; il prolungamento fino a Nomentum port\u00f2 al cambio di nome.\nDescrizione.\nLa strada aveva origine da Porta Collina, nelle mura serviane, e da l\u00ec proseguiva in direzione nord-est fino ad arrivare a Nomentum.\nAttualmente, via Nomentana ha origine da Porta Pia, a un centinaio di metri dall'originale Porta Nomentana; nel suo percorso urbano tocca i quartieri Nomentano, Salario, Trieste, Monte Sacro e Monte Sacro Alto; una volta superato il Grande Raccordo Anulare, attraversa i quartieri di Sant'Alessandro e Prato Lauro, sempre del comune di Roma. Successivamente, dopo la rotatoria dell'incrocio con la via Palombarese, entra nella provincia, toccando Colleverde di Guidonia, Tor Lupara di Fonte Nuova, Mentana (l'antica Nomentum) e Monterotondo ed arriva infine a Monterotondo Scalo dove confluisce nella via Salaria.\nLa via Nomentana.\nLa via Nomentana \u00e8 classificata come Strada Provinciale (SP 22/a) della Citt\u00e0 Metropolitana di Roma.\n \u00c8 munita anche di alcune varianti (ugualmente classificate come Strade Provinciali):"}
{"id": "702091", "revid": "125938035", "url": "https://it.wikipedia.org/wiki?curid=702091", "title": "Cillian Murphy", "text": "Dopo aver inizialmente intrapreso una carriera da musicista, inizi\u00f2 a recitare in teatro e a prendere parte a piccoli film indipendenti irlandesi verso la fine degli anni 90. Da allora ha recitato in film di successo come \"28 giorni dopo\", \"Ritorno a Cold Mountain\", \"Intermission\", \"Red Eye\" e \"Sunshine\", divenendo noto per l'interpretazione del villain Spaventapasseri nella Trilogia del cavaliere oscuro di Christopher Nolan, per quella di Thomas Shelby nella serie TV \"Peaky Blinders\", per il quale ha vinto il primo per la miglior interpretazione drammatica al NTAs 2020, per quella di Patrick Braden nel film \"Breakfast on Pluto\", per il quale ha ricevuto una candidatura al Golden Globe per il miglior attore in un film commedia o musicale nel 2006, e per il ruolo di Robert Michael Fischer nel film \"Inception\" di Christopher Nolan.\nBiografia.\nCillian Murphy, il cui nome irlandese si pronuncia (spesso mal pronunciato ), \u00e8 nato a Cork ed \u00e8 cresciuto a Ballintemple (sobborgo di Cork), assieme al fratello P\u00e1idi e al fratello maggiore Arci alle sorelle Sile e Orla, figli di una insegnante di francese, di origine scandinava, e di un ispettore scolastico statunitense. Dopo gli studi al Presentation Brothers College, inizia a studiare teatro. Inizialmente interessato alla musica, cantava e suonava il basso in una band \"alternative rock\" locale.\nCarriera.\nDopo qualche ruolo minore in film quali \"Come Harry divenne un albero\", Murphy si fa notare in piccoli film irlandesi come \"Disco Pigs\" (2001) e \"On the Edge\" (2001), nei quali interpreta ruoli di adolescente problematico. Nel 2002 il regista Danny Boyle lo scrittura per il ruolo di protagonista nel film \"28 giorni dopo\", un horror a basso budget che inaspettatamente ottiene grande successo in tutto il mondo.\nSuccessivamente viene chiamato a Hollywood per partecipare (in ruoli minori) ai film \"La ragazza con l'orecchino di perla\" e \"Ritorno a Cold Mountain\", entrambi del 2003. Qualche tempo dopo, ritorna in Irlanda per partecipare alla pellicola \"Intermission\", accanto a Colin Farrell. Nel 2005 riscuote grande plauso da parte della critica la sua interpretazione in \"Breakfast on Pluto\" di Neil Jordan. Il 2005 \u00e8 anche l'anno della sua interpretazione del villain Spaventapasseri in \"Batman Begins\", di Christopher Nolan: inizialmente il regista del film Christopher Nolan fece un provino all'attore per il ruolo principale di Batman e non ne rimase colpito, tuttavia gli assegn\u00f2 il ruolo di Spaventapasseri, affascinato dalle sue capacit\u00e0 recitative. Del provino sono rimaste comunque alcune scene girate con Cillian con indosso il costume dell'Uomo Pipistrello. Lo stesso anno \u00e8 anche il protagonista, insieme a Rachel McAdams, del thriller \"Red Eye\" di Wes Craven. L'anno successivo \u00e8 scelto come attore principale per \"Il vento che accarezza l'erba\" di Ken Loach, sulla guerra civile irlandese. Nel 2007 \u00e8 uno dei protagonisti di \"Sunshine\", ancora di Danny Boyle, e di \"I Love Movies\", accanto a Lucy Liu.\nNel 2008 lo si rivede, in un cameo, nel ruolo del Dr. Jonathan Crane/lo Spaventapasseri nel seguito di Batman Begins \"Il cavaliere oscuro\" sempre diretto da Nolan. Sempre nello stesso anno, interpreta il ruolo di William Killick nel film \"The Edge of Love\" assieme all'attrice Keira Knightley. Quest'ultimo \u00e8 ambientato durante la seconda guerra mondiale. Nel 2010 \u00e8 tra i protagonisti di un altro film di Nolan, \"Inception\", mentre fa una breve apparizione in \"\" nel ruolo del figlio di Dillinger, Ed Dillinger, Jr. Nel 2011 interpreta \"Il Custode del Tempo\" Raymond Leon, nella pellicola fantascientifica \"In Time\", ambientata in una futuristica Los Angeles. Nel 2012 torna nel ruolo del Dr. Jonathan Crane, nel film di Nolan \"Il cavaliere oscuro - Il ritorno\". Dal 2013 \u00e8 protagonista della serie TV della BBC Two, \"Peaky Blinders\", nelle vesti di Thomas \"Tommy\" Shelby, leader dell'omonima gang di matrice criminale, attiva nella Birmingham del 1919.\nNel 2014 \u00e8 co-protagonista, con Jennifer Connelly e M\u00e9lanie Laurent, del film drammatico \"Il volo del falco\" della regista peruviana Claudia Llosa, dove interpreta il tormentato e malinconico Ivan Ephron. Nel 2015 ricopre il ruolo di Matthew Joy, marinaio di una nave baleniera, nella pellicola di Ron Howard \"Heart of the Sea - Le origini di Moby Dick\". Nel 2017 interpreta il ruolo di un soldato vittima di stress post traumatico nel film \"Dunkirk\", diretto nuovamente da Nolan.\nVita privata.\nDal 2004 \u00e8 sposato con l'artista irlandese Yvonne McGuinness, conosciuta durante un suo concerto nel 1996 e da cui ha avuto due figli.\nL'attore \u00e8 stato vegetariano per molti anni, ma recentemente ha ripreso a consumare carne per il suo ruolo in \"Peaky Blinders\" e ha dichiarato che ci\u00f2 che lo ha reso vegetariano \u00e8 stato vedere soprattutto le condizioni di alcuni allevamenti di animali. L'attore non ama diffondere notizie sulla sua vita privata. Ha anche dichiarato che non ama girare film a Hollywood, preferendo piuttosto prendere parte a pellicole di produzione europea.\nMurphy \u00e8 molto amico dei colleghi irlandesi Liam Neeson, Colin Farrell e Jonathan Rhys Meyers.\nDoppiatori italiani.\nNelle versioni in italiano, Murphy \u00e8 stato doppiato da:\nDa doppiatore \u00e8 sostituito da:"}
{"id": "702093", "revid": "599013", "url": "https://it.wikipedia.org/wiki?curid=702093", "title": "Glaucoma pigmentario", "text": "Il glaucoma pigmentario \u00e8 una forma secondaria di glaucoma ad angolo aperto, distinto dal glaucoma cronico semplice. \nStoria.\nLa malattia \u00e8 stata individuata per la prima volta dal tedesco Krukenberg F nel 1899.\nEpidemiologia.\nSi manifesta principalmente nei maschi bianchi, la presenza di segni di miopia costituisce fattore di rischio.\nLa sua incidenza \u00e8 massima nei giovani di et\u00e0 dai 20 ai 40 anni.\nFisiopatologia.\nSi evidenzia un intasamento del trabecolato (il canale di fuoriuscita dell'umor acqueo), determinato dalla deposizione di granuli di pigmento, con impedimento al deflusso ed aumento della pressione intraoculare. \nSono diverse le circostanze che possono far scaturire tale evento. Il glaucoma pigmentario pu\u00f2 essere una complicanza della sindrome della dispersione pigmentaria (nel 10% dei casi), caratterizzata da accumulo di granuli senza innalzamento della pressione intraoculare.\nTerapia.\nSi utilizza la trabeculoplastica con laser.. Pu\u00f2 residuare molto raramente ipotonia."}
{"id": "702095", "revid": "287204", "url": "https://it.wikipedia.org/wiki?curid=702095", "title": "Giacinto Menotti Serrati", "text": "Biografia.\nFin da giovane fu un acceso sostenitore della causa socialista e operaia; si dedic\u00f2 alla propaganda e alla formazione di associazioni. Durante gli anni Novanta, per evitare di essere arrestato e processato, si rifugi\u00f2 in Francia e quindi in Svizzera, dove si dedic\u00f2 alla costituzione del Partito Socialista italiano in Svizzera.\nNel 1902 era negli Stati Uniti d'America, fra gli emigrati italiani, e qui entr\u00f2 in contrasto con il gruppo di anarchici che faceva riferimento a Luigi Galleani. Nel 1903, durante uno scontro fra i due gruppi socialista e anarchico a Barre (Vermont), rimase ucciso lo scultore anarchico Elia Corti. Per l'omicidio venne condannato la guardia del corpo di Serrati, Alessandro Garetto. Tornato in Italia nel 1911, Serrati entr\u00f2 rapidamente nella direzione del Partito Socialista Italiano, su posizioni massimaliste.\nIl 1\u00ba novembre 1914 sostitu\u00ec Mussolini alla direzione dell\"Avanti!\", conducendo sul quotidiano socialista una forte campagna contro l'intervento italiano nella prima guerra mondiale. Nel settembre 1915, e poi nell'aprile 1916 fu inviato alla Conferenza di Zimmerwald e a quella di Kienthal, dove si verificarono significative convergenze con le componenti di sinistra dei partiti operai socialisti e con i bolscevichi di Lenin. Nell'agosto 1917, durante i moti torinesi per la mancanza di pane, fu arrestato e trasferito alle Carceri Nuove.\nNel 1919 fu a capo della frazione massimalista dei \"comunisti unitari\" divenuta maggioritaria nel congresso di Bologna, e nel 1921 sottoscrisse il documento degli \"unitari\" del congresso di Livorno, che tuttavia port\u00f2 alla scissione della frazione dei \"comunisti puri\" di Amadeo Bordiga e alla nascita del Partito Comunista d'Italia.\nContinu\u00f2 dalle colonne dell\"Avanti!\" a condurre una forte polemica contro il nascente movimento fascista, e nell'aprile del 1920 un suo editoriale considerato diffamatorio gli cost\u00f2 un'aggressione di squadristi nel centro di Milano.\nPur essendo stato contrario alla scissione comunista nel 1921, fu inviato al IV Congresso dell'Internazionale Comunista del dicembre 1922; condivise la fusione col Partito Comunista d'Italia e vi ader\u00ec infine nel 1924. \nMor\u00ec, a 54 anni, nel 1926 ad Asso, in provincia di Como, colpito da un attacco cardiaco mentre risaliva un sentiero di montagna, verso un convegno clandestino dove si recava in adempimento ad un compito assegnatogli dal Partito Comunista d\u2019Italia. \nIl suo funerale rappresent\u00f2 l\u2019ultima grande manifestazione pubblica del movimento operaio prima dell\u2019emanazione delle Leggi eccezionali del fascismo."}
{"id": "702096", "revid": "712828", "url": "https://it.wikipedia.org/wiki?curid=702096", "title": "Zazie Rainyday", "text": ""}
{"id": "702097", "revid": "174925", "url": "https://it.wikipedia.org/wiki?curid=702097", "title": "Difterite nasale", "text": ""}
{"id": "702103", "revid": "880848", "url": "https://it.wikipedia.org/wiki?curid=702103", "title": "Ceralacca", "text": "La ceralacca \u00e8 una miscela di resine e pigmenti colorati che fonde col calore e che risolidifica quando si raffredda; \u00e8 utilizzata per sigillare.\nLa ceralacca pi\u00f9 pregiata \u00e8 costituita da gommalacca, trementina veneta, cariche incolori e pigmenti colorati. Nella ceralacca commerciale la gommalacca \u00e8 sostituita dalla colofonia. Una buona ceralacca deve fondere senza bruciare anche a contatto diretto con la fiamma, deve rimanere plastica sufficientemente a lungo da potervi imprimere il sigillo, aderire al supporto e raffreddarsi senza formare crepe.\nL'uso della ceralacca era molto diffuso fino all'inizio del XX secolo, poi \u00e8 stata sostituita da metodi pi\u00f9 pratici. Oggi \u00e8 utilizzata solo a scopo decorativo per sigillare bottiglie e flaconi, oppure per chiudere documenti ufficiali o lettere di rappresentanza."}
{"id": "702106", "revid": "287204", "url": "https://it.wikipedia.org/wiki?curid=702106", "title": "Berberis", "text": "Berberis \u00e8 un genere di piante appartenente alla famiglia delle Berberidaceae, dalla distribuzione cosmopolita.\nDescrizione.\nLe specie incluse all'interno del genere \"Berberis\" sono in genere specie arbustive o piccoli alberi, sia caducifoglie che sempreverdi, non molto ramificate e di media grandezza, raggiungendo i 1,5-2 m di altezza (in alcuni casi fino agli 8 m). \nI fusti sono legnosi, con colore tendente al marrone scuro-grigiastro, mentre le foglie sono imparipennate, divise in una decina di piccole foglie ovali, appuntite, con piccole spine e di colore generalmente verde scuro. Possiedono fiori appariscenti, foglie pennate, a volte anche delle spine. I fiori, trimeri e generalmente raccolti in racemi, si presentano in grappoli ascellari, mentre il frutto \u00e8 una bacca.\nAlcune specie contengono berberina.\nDistribuzione e habitat.\nIl genere \u00e8 diffuso in Nord America, Sud America, Eurasia e Nord Africa.\nTassonomia.\nDescritto per la prima volta nel 1753 da Linneo nel suo Species Plantarum come composto da sole 2 specie, ovvero \"B. vulgaris\" e \"B. cretica\", attualmente all'interno del genere \"Berberis\" ne sono incluse 604.\nTra gli ultimi cambiamenti nella struttura del genere si ricorda l'inclusione di \"Mahonia\" al suo interno, decisione non condivisa dalla totalit\u00e0 dei botanici, anche se largamente accettata.\nColtivazione.\nLe berberis sono piante abbastanza facile da coltivare: le variet\u00e0 sempreverdi sono ricercate per le foglie lucenti, mentre quelle caducifoglie per i loro colori e le bacche.\nEsse vanno tenute esposte al sole, poich\u00e9 le variet\u00e0 aventi foglie color porpora acquistano un colore pi\u00f9 intenso se esposte al sole, mentre le variet\u00e0 a foglie verdi diventano pi\u00f9 scure se lasciate in penombra.\nQuesto tipo di piante ha bisogno di essere innaffiata due volte alla settimana, durante tutto l'anno.\nLe piante si innaffiano in base a perdite ed apporti idrici, quindi in base a superficie del fogliame, tipologia del terriccio, quantit\u00e0 di precipitazioni, temperatura, soleggiamento e grado di umidit\u00e0, per cui si innaffia all'occorrenza, personalizzata per tipologia di vegetale e condizioni al contorno."}
{"id": "702111", "revid": "767487", "url": "https://it.wikipedia.org/wiki?curid=702111", "title": "Chimo", "text": "Il chimo, in fisiologia umana, \u00e8 quella sostanza liquida presente nello stomaco, prima di passare attraverso la valvola pilorica ed entrare nel duodeno. \u00c8 un prodotto della digestione degli alimenti ed \u00e8 composto dai succhi gastrici e dagli alimenti da questi modificati; si presenta come sostanza lattiginosa, ricca d'acqua.\n\u00c8 il risultato di scariche chimiche e meccaniche del bolo alimentare ed \u00e8 costituito da cibo parzialmente digerito, acqua, acido cloridrico e svariati enzimi digestivi.\nAttraversa lentamente lo sfintere del piloro e da esso vengono estratti, una volta entrato nel duodeno, i nutrienti.\nLo stomaco digerisce il cibo in chimo in un periodo variabile da 40 minuti a poche ore, a seconda della quantit\u00e0 ingerita.\nPresenta un pH acido di valore 2 e, una volta nel duodeno, la stabilizzazione dell'acidit\u00e0 viene raggiunta a causa della secrezione di un ormone, la colecistochinina (CCK), che provoca la contrazione della cistifellea e il conseguente rilascio di bile alcalina nel duodeno stesso. \nIl duodeno produce inoltre l'ormone secretina, che agisce stimolando la secrezione pancreatica di larghe quantit\u00e0 di bicarbonato di sodio che porta a 7 il pH del chimo prima che esso raggiunga l'ileo.\nEssendo protetto da uno strato di muco e utilizzando le azioni neutralizzanti del bicarbonato di sodio e della bile, il duodeno non risente dell'alta acidit\u00e0 del chimo, cos\u00ec come la rimanente parte dell'intestino."}
{"id": "702114", "revid": "48479", "url": "https://it.wikipedia.org/wiki?curid=702114", "title": "Triskele", "text": ""}
{"id": "702115", "revid": "287204", "url": "https://it.wikipedia.org/wiki?curid=702115", "title": "Franco Di Giacomo", "text": "Biografia.\nHa partecipato a pi\u00f9 di ottanta film in sessant'anni di attivit\u00e0, collaborando con registi come i fratelli Taviani, Marco Bellocchio, Nanni Moretti, Ettore Scola e Bernardo Bertolucci.\nAnche insegnante di Fotografia per il Cinema presso l'Accademia del Cinema ACT Multimedia di Cinecitt\u00e0, \u00e8 morto il 30 aprile 2016 nella frazione romana di Acilia."}
{"id": "702116", "revid": "111873150", "url": "https://it.wikipedia.org/wiki?curid=702116", "title": "Carica (additivo)", "text": "In scienza dei materiali, una carica \u00e8 una sostanza che viene aggiunta alla formulazione di un materiale per ridurne il costo o per ottenere il miglioramento di alcune caratteristiche. In genere le cariche non partecipano alle reazioni chimiche (cio\u00e8 sono inerti) e rimangono praticamente inalterate nel prodotto finito (cio\u00e8 presentano un'elevata stabilit\u00e0).\nEsempi.\nAlcuni esempi di materiali che contengono cariche sono la carta e la gomma.\nNella carta le cariche pi\u00f9 comuni sono il caolino, il talco, i carbonati di calcio e magnesio, il diossido di titanio e la bentonite.\nNella gomma si aggiungono invece nerofumo, carbonati di calcio e magnesio, caolino, silice, silicati di calcio e alluminio, ossidi di ferro, zinco e titanio, litopone, barite e farina fossile."}
{"id": "702117", "revid": "1355461", "url": "https://it.wikipedia.org/wiki?curid=702117", "title": "Argolide (unit\u00e0 periferica)", "text": "L'Argolide \u00e8 una regione geografica della Grecia e dal punto di vista amministrativo \u00e8 una delle cinque unit\u00e0 periferiche del Peloponneso, una delle tredici periferie (, \"perif\u00e9reies\" - informalmente \"regioni amministrative\") della Grecia. Il capoluogo \u00e8 la citt\u00e0 di Nauplia.\nGeografia fisica.\nOccupa la parte nord-orientale della penisola delPeloponneso. Bagnata dal mar Egeo, si affaccia sul golfo di Nauplia. Il territorio \u00e8 montuoso con un'unica pianura al centro, dove sorge la citt\u00e0 di Argo.\nI fiumi sono brevi ed hanno scarsa portata.\nArgo \u00e8 la citt\u00e0 pi\u00f9 popolosa, seguita da Nauplia, piccolo porto affacciato sul golfo omonimo. Altri centri abitati sono Kranidi ed Epidauro.\nArcheologia.\nL'Argolide \u00e8 uno dei territori pi\u00f9 importanti dell'archeologia greca: qui infatti, oltre al sito neolitico ed Antico Elladico di Lerna, si trovano le rovine delle citt\u00e0 di Tirinto, Micene, Argo, Asini, che costituirono il cuore della civilt\u00e0 micenea ed il centro d'irradiazione della sua cultura.\nDi molto posteriori (dal IV sec. a.C. in poi) sono il celebre teatro di Epidauro ed i resti del santuario di Asclepio.\nPrefettura.\nL'Argolide era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura dell'Argolide era suddivisa in 14 comuni e 2 comunit\u00e0."}
{"id": "702119", "revid": "6923", "url": "https://it.wikipedia.org/wiki?curid=702119", "title": "Long Island", "text": "Long Island, nello Stato di New York (pron. italiana: ; pron. statunitense: ) \u00e8 un'isola della costa orientale degli Stati Uniti, situata di fronte agli Stati di New York e Connecticut. \u00c8 lunga e ha una larghezza massima di . \u00c8 separata dal continente dal Long Island Sound, un braccio di mare lungo circa e largo da 5 a .\nGeografia.\nLong Island \u00e8 la 10\u00ba isola degli Stati Uniti per superficie (), dopo l'isola di Hawaii e altre otto isole dell'Alaska, risultando la maggiore per superficie degli Stati Uniti continentali e la pi\u00f9 popolata in assoluto degl'interi Stati Uniti ( abitanti nel 2010). Se fosse uno Stato federato degli USA sarebbe il 13\u00b0 per popolazione, ed \u00e8 la 17\u00aa isola del mondo per popolazione (ha pi\u00f9 abitanti dell'Irlanda e dell'isola giapponese di Hokkaid\u014d).\nL'isola \u00e8 suddivisa in quattro contee: Kings, Queens, Nassau e Suffolk: le prime due corrispondono rispettivamente ai distretti di Brooklyn e di Queens della citt\u00e0 di New York. Comunque, quando ci si riferisce a \"Long Island\" nel linguaggio di tutti i giorni, di solito si intende parlare solo delle contee di Suffolk e Nassau, in quanto Brooklyn e Queens, pur facendo parte dell'isola a tutti gli effetti, nell'immaginario collettivo sono maggiormente legati alla citt\u00e0 di New York.\nLong Island, soprattutto nel secondo senso sopra esplicitato, \u00e8 nota per il suo benessere e per l'alta qualit\u00e0 della vita. Secondo i dati forniti dal censimento del 2000, la contea di Nassau \u00e8 la seconda per reddito pro capite nello Stato di New York e la sesta pi\u00f9 ricca degli Stati Uniti. Della Contea di Suffolk sono famose le numerose cittadine che si trovano sul mare, inclusi gli Hamptons.\nSecondo le statistiche dell'FBI, il complesso delle contee di Nassau e Suffolk ha il secondo pi\u00f9 basso livello di criminalit\u00e0 negli Stati Uniti."}
{"id": "702123", "revid": "1318658", "url": "https://it.wikipedia.org/wiki?curid=702123", "title": "Piazza Grande (Modena)", "text": "Piazza Grande \u00e8 la piazza principale di Modena, situata in pieno centro storico della citt\u00e0.\nLa Piazza Grande, con il duomo e la Torre civica della citt\u00e0, \u00e8 stata inserita dal 1997 nella lista dei siti italiani patrimonio dell'umanit\u00e0 dall'UNESCO.\nCaratteristiche.\nLa piazza si trova sul lato sud del Duomo, che con la torre campanaria Ghirlandina forma un insieme monumentale dichiarato patrimonio dell'umanit\u00e0. Sul lato orientale della piazza si erge il Palazzo Comunale, edificio seicentesco a portici che ha unito gli antichi palazzi medievali del Comune e della Ragione. Il Palazzo, che nel medioevo aveva pi\u00f9 torri, una delle quali detta \"torre mozza\" a causa di un terremoto che l'aveva decapitata, \u00e8 oggi porticato con pianta ad L.\nSul lato occidentale della piazza si trova la parte posteriore dell'Arcivescovado, mentre sul lato meridionale c'\u00e8 il palazzo moderno di una banca, anch'esso porticato. Questo palazzo, opera dell'architetto Gio Ponti, ha sostituito un precedente palazzo di giustizia costruito alla fine del XIX secolo nello stile dei ministeri romani. Venduto dal Comune alla locale Cassa di Risparmio, l'edificio \u00e8 stato demolito e sostituito da quello di Gio Ponti, che ha affrontato il problema cercando di riprendere in chiave moderna motivi del Palazzo Comunale e dell'Arcivescovado.\nNell'angolo nord-orientale di Piazza Grande, vicinissimo al Palazzo Comunale, si trova la \"Preda Ringadora\" (che in dialetto modenese significa \"pietra dell'arringa\"), un grosso masso marmoreo di forma rettangolare lungo oltre 3 metri che probabilmente, in origine, apparteneva ad un edificio romano. Durante il medioevo la Preda veniva utilizzata come palco degli oratori, ma anche come luogo in cui eseguire sentenze di morte ed esporre cadaveri (affinch\u00e9 qualcuno potesse identificarli) nonch\u00e9 ad essere usata come pietra del disonore: secondo quanto emerge dall'Archivio Storico Comunale ogni debitore insolvente nel giorno del mercato dopo aver fatto il giro della piazza con la testa rasata e uno speciale copricapo, preceduto dal suono di una tromba doveva dichiararsi tale poi era costretto a \"dare a culo nudo suso la preda rengadora, la quale sia ben unta de trementina, tre volte dicendo tre volte cedo bonis, cedo bonis, cedo bonis\", cio\u00e8 promettendo di saldare il debito coi suoi beni e questo doveva accadere per tre sabati consecutivi a richiesta del creditore che poteva cos\u00ec ben valutare la possibilit\u00e0 di riavere i propri soldi rifacendosi sui beni del debitore.\nStoria.\nIl medioevo.\nLa piazza si \u00e8 venuta formando man mano che vennero costruiti e modificati nei secoli i vari edifici che la delimitano. Negli affreschi di Nicol\u00f2 dell'Abate nella cinquecentesca sala del fuoco del palazzo comunale la fantasiosa ricostruzione della citt\u00e0 romana Mutina ai tempi del triumvirato presenta una tozza torre quadrata, che, romana o longobarda che sia come alcuni sostengono, esisteva certamente sulla via Claudia, detta poi via Maestra, via Imperiale e infine via Emilia. La citt\u00e0 romana si estendeva ad est dell'attuale centro di Modena e Nicol\u00f2 rappresenta anche il \"forum\", che non coincideva per\u00f2 con l'attuale piazza, la quale si pu\u00f2 collocare subito all'esterno delle mura di Mutina. La torre era l'unico edificio che vi sorgeva. Qui, dopo la morte del santo vescovo Geminiano, patrono della citt\u00e0, venne costruita nel VII secolo sulla sua tomba la \"basilica ad corpus\" attorno alla quale con alterne vicende si venne a formare il nucleo abitativo della citt\u00e0 medioevale. Verso la fine del IX secolo il vescovo Leodoino munisce la citt\u00e0 di mura con torri di guardia, poi passa diverso tempo prima di trovare notizie della piazza: un documento di enfiteusi del 1046 viene redatto nel palazzo comunale, altro documento viene redatto nel palazzo vescovile e nel 1194; essendo ormai cadente il vecchio edificio ha inizio la costruzione del \"palatium vetus Communis Mutine\", ossia della parte pi\u00f9 antica dell'attuale palazzo comunale.\nNel 1099 inizia la costruzione del nuovo Duomo e la piazza per tre lati si sta gi\u00e0 delineando nei limiti dell'attuale: a nord il Duomo, ad ovest l'Arcivescovado e ad est il palazzo comunale, tutte le sedi del potere politico e religioso si affacciano quindi su di essa.\nNel 1216 \u00e8 fatto il Palazzo Comunale nuovo e negli Annali di Alessandro Tassoni senior si dice che nel 1216 \"facta fuit aula Palatii Comunis Mutinae ubi yus dicitur\" cio\u00e8 un'aula dove si fa giustizia, prima parte della costruzione del Palazzo della Ragione (ossia di giustizia) che sar\u00e0 poi l'attuale ala corta del Palazzo Comunale a pianta ad L, verso la Ghirlandina. La piazza \u00e8 ormai il luogo dove si unisce il popolo a protestare e a ribellarsi. Davanti al palazzo comunale nel 1218 accorre una gran massa di uomini urlanti e armati, a piedi e a cavallo che, le cronache non riferiscono il motivo preciso della rivolta, cacciano da palazzo con la sua famiglia il podest\u00e0 Lanterio degli Adelasii, giunto a Modena da Bergamo da appena due mesi. La torre del Duomo ancora mancante della guglia \u00e8 presidiata da armati ed \u00e8 merlata come i due palazzi comunali, dal 1261 inizia la costruzione della guglia che sar\u00e0 terminata solo nel 1319. Nel 1269 si innalza di un piano il Palazzo Comunale e viene costruita la \"renghiera\" cio\u00e8 l'arengo al centro della torre del palazzo. Nel 1268 viene posta in piazza la statua della Bonissima. La piazza, che sul lato meridionale \u00e8 ancora occupata da case basse e modeste, \u00e8 sempre pi\u00f9 testimone e palcoscenico della vita della citt\u00e0. Nel 1318 \u00e8 cacciato da palazzo il podest\u00e0 Passerino Bonaccolsi di Mantova dal popolo in rivolta guidato da Francesco Pico della Mirandola e da Guido Pio signore di Carpi. Passerino deve fuggire ma riesce a tornare a Modena l'anno dopo, si vendica uccidendoli dei partigiani dei suoi nemici, uccide il signore della Mirandola, imprigiona i suoi due figli e li lascia morire di stenti. Passerino \u00e8 podest\u00e0 ma governa come fosse un duca e tale lo considera il popolo sicch\u00e9 fino a qualche decennio fa era abbastanza comune il detto dialettale \"an sam pi\u00f2 al teimp dal doca Passarein\", cio\u00e8: \"non siamo pi\u00f9 al tempo del duca Passerino\" per indicare tempi di violenza o comunque antichi. Imponendo tassazioni pesanti con l'alternativa della morte per chi non pagasse Passerino si procura il denaro necessario per fortificare le mura e per costruire il palazzo nuovo lungo la via Emilia detto Palazzo dello Spelta, cio\u00e8 dei cereali, che in seguito verr\u00e0 unito al palazzo della Ragione e tuttora fa parte del palazzo comunale. Nel 1325 giungono in piazza uomini in arme trionfanti e festanti che portano un trofeo: la secchia rapita ai Bolognesi a testimonianza del loro ingresso in Bologna dopo la vittoria nella battaglia di Zappolino. Passerino diventa poi duca di Mantova, ma in seguito ad una congiura dei Gonzaga, che iniziano con un crimine il loro ducato, con l'aiuto degli Sforza viene imprigionato e lasciato morire di fame in prigione. Modena ritorna ad essere governata dai Conservatori eletti dal popolo, vengono abbandonate le vecchie leggi e sono promulgati i nuovi Statuti che regolano anche tutto ci\u00f2 che si svolge abitualmente nella piazza: qui si fa il mercato settimanale e gli statuti dicono che il venerd\u00ec la piazza sia \"disgombrata di letame\" che evidentemente si accumulava nel corso della settimana e provvedevano alla bisogna i lebbrosi dell\"'ospitale di San Lazzaro\", cio\u00e8 il lazzaretto che sorgeva ad est della citt\u00e0 alla parte opposta da dove proveniva generalmente il vento per evitare che questo portasse i miasmi dei malati in citt\u00e0 (anche a Bologna, come anche nelle citt\u00e0 di Piacenza, Parma e Reggio Emilia, la localit\u00e0 di San Lazzaro per lo stesso motivo \u00e8 ad oriente delle citt\u00e0).\nGli statuti prevedono anche i posti della piazza dove possono vendere le loro merci i mercanti secondo le diverse categorie merceologiche e prevedono anche le pene per chi commetta frodi in commercio o non si attenga alle unit\u00e0 di misura legali che per alcune merci sono riprodotte sul basamento della statua della Bonissima e sull'abside del duomo. Altre norme dimostrano come l'igiene non fosse molta se si prescrive che i fruttivendoli si astengano di portare con s\u00e9 i loro maiali per cibarli, come evidentemente prima era loro abitudine (va notato che ancora nel '600 secondo una nota poesia di Alessandro Tassoni in citt\u00e0 venivano allevati animali, i canali scoperti che attraversavano la citt\u00e0 erano maleodoranti e le strade sporche e fangose).\nIn piazza si poteva giocare d'azzardo, mentre non lo si poteva fare in ambienti chiusi e il motivo era chiaro: in piazza il gioco era osservato e controllato dalle persone che vi sostavano e dalle guardie presenti, sicch\u00e9 erano molto ridotti i rischi di imbrogli e di risse.\nGli Statuti prevedono anche le pene per i bestemmiatori che consistevano in multe diverse a seconda del destinatario della bestemmia (10 lire per le bestemmie contro Dio, cinque lire per quelle alla Vergine o al santo patrono e 3 per gli altri santi). In piazza o alle finestre del palazzo comunale vigilavano le guardie. Intanto Modena \u00e8 caduta sotto il dominio degli Estensi prima chiamati, poi cacciati e poi imposti dall'imperatore. Alla fine del XIV secolo giunge a Modena Nicol\u00f2 III d'Este, duca di Ferrara, uomo d'armi ma noto soprattutto per la sua intensa attivit\u00e0 amatoria come testimoniano il detto popolare \"di qua e di l\u00e0 del Po son tutti figli di Nicol\u00f2\" e la vicenda che lo vide protagonista: andato a Rimini per concordare il matrimonio fra il figlio Ugo e la bella Parisina, trov\u00f2 quest'ultima molto piacevole e fin\u00ec per sposarla lui, salvo poi a uccidere lei ed Ugo quando scopr\u00ec il tradimento dei due che si amavano gi\u00e0 prima del suo matrimonio. A Modena comunque l'avvento del nuovo duca porta un po' di pace e si provvede a sistemare la piazza con una nuova pavimentazione e a prendere provvedimenti onde evitare che le prostitute stiano in piazza e nelle vie circostanti ad esercitare il loro mestiere di adescamento e accendano fuochi per richiamare l'attenzione e per riscaldarsi. Era infatti successo nel 1416 che uno di questi fuochi acceso troppo vicino al palazzo comunale fece incendiare una colonna di legno del palazzo, le fiamme si estesero e il palazzo bruci\u00f2 in buona parte; nella successiva ricostruzione la parte nuova fu fatta a volte e con materiale laterizio e marmoreo. Alle prostitute fu proibito di stare all'aperto e ordinato di esercitare il loro mestiere, regolarmente tassato, in bordelli ubicati in una via del centro.\nNella piazza veniva rinnovata la cerimonia di sottomissione al marchese di Ferrara quando questi succedeva nel ducato alla morte del suo predecessore. Sempre in piazza venivano eseguite le pene delle sentenze sia quelle corporali consistenti in un numero prescritto di frustate, o quelle di morte. Con l'avvento dei duchi d'Este si svolgono sempre nella piazza feste, giostre, tornei e il palio, che \u00e8 stato risuscitato recentemente dal Consiglio Comunale per le \"Settimane Estensi\" che, in estate, prevedono anche altre manifestazioni rievocanti vecchie tradizioni.\nEra moderna.\nNel 1501 Modena \u00e8 colpita da un terremoto e cadono i merli del palazzo comunale e dell'Arcivescovado e la vecchia torre del comune subisce gravi danni per cui i Conservatori (cio\u00e8 i consiglieri comunali) decidono di demolirla nella parte superiore, per cui la torre sar\u00e0 poi chiamata \"torre mozza\". Nel 1510 Modena cade sotto il dominio di Giulio II, il papa guerriero in lotta contro gli Estensi, e un suo legato entra in citt\u00e0 e si installa in Comune. Alla morte di Giulio II il nuovo papa Leone X invia a Modena come suo commissario il noto letterato e storico Francesco Guicciardini, le leggi sono formalmente diverse ma sostanzialmente uguali a quelle precedenti; Guicciardini vuole che la piazza abbia maggiore decoro e pulizia e impone al Consiglio comunale di spostare da Palazzo Comunale dove si trovavano le beccherie, cio\u00e8 i macelli, onde evitare che i rifiuti di queste venissero gettati, come avveniva da tempo e avverr\u00e0 in seguito, nei pressi del palazzo e di far spostare i bordelli delle prostitute dalle strade vicine alla piazza alla periferia.\nIl popolo \u00e8 stanco dei soldati papalini, stranieri e arroganti e accoglie il 6 giugno 1527 il duca Alfonso I d'Este con una grande festa nella piazza per tre giorni di seguito; intanto si verifica un'epidemia di peste e si decide di non suonare pi\u00f9 le campane a morto prima di ogni sepoltura di vittime della peste \"affinch\u00e9 gli infermi non si spaventino\" e si pone nell'apposita nicchia del palazzo comunale la bella statua della \"Madonna\" di Antonio Begarelli, attualmente esposta nel Museo Civico. Ad Alfonso I succede Ercole II e a questo Alfonso II, che viene accolto nella sua visita a Modena nel giugno del 1561 con l'erezione di sei archi di trionfo, di cui quattro nella piazza dove si svolge la festa, quattro anni dopo passa da Modena la seconda moglie del duca Barbara d'Austria e sono di nuovo feste in piazza con apparati scenici ed archi trionfali. La piazza nel 1580 viene allagata per meglio ripulirla e si provvede a sistemare la pavimentazione con pietre e laterizi, \u00e8 cos\u00ec pronta per le feste che si faranno un anno dopo in onore della terza moglie di Alfonso II Margherita Gonzaga con i soliti addobbi e apparati. Negli ultimi anni del XVI secolo si restaura l'oratorio di San Nicolo dei condannati a morte che si trova nel palazzo comunale e si restaurano le carceri che danno sul lato sud della piazza.\nNonostante le tre mogli e la profezia di Nostradamus che, interpellato dal duca, aveva affermato che la terza moglie gli avrebbe dato un figlio maschio, Alfonso quando muore non ha eredi diretti e per testamento ha designato il cugino Cesare che non sa resistere ai pretesti legali del papa ed \u00e8 costretto a cedergli il territorio del ferrarese; gli restano solo Reggio e Modena e il duca si trasferisce in questa citt\u00e0 scelta come capitale del ridotto ducato. Il suo ingresso a Modena \u00e8 ovviamente accolto in piazza con entusiasmo e festeggiamenti. Il duca ripristina il palio che si tiene in piazza ed era stato sospeso per diversi anni a causa della mancanza di denaro. Si costruisce sul lato sud della piazza un nuovo palazzo per la \"Residentia dei Giudici alle vettovaglie\" modesto ma che riesce a conferire un migliore aspetto a questo lato della piazza che era sempre stato delimitato da casupole e dalle carceri, che vengono ampliate e si eliminano le bottegucce che affiancavano il palazzo comunale. Continuano anche le esecuzioni pubbliche e le feste. Per avere dei mutamenti sostanziali dei palazzi che si affacciano sulla piazza occorre lasciare passare l'anno di governo del duca Alfonso III, che, depresso dalla morte della moglie al momento di mettere alla luce il quattordicesimo figlio, abdica e si fa frate. Il figlio Francesco I, salito al trono a diciannove anni nel 1629 \u00e8 certamente il pi\u00f9 grande dei duchi modenesi, coltissimo, ambizioso e un po' megalomane vuole portare la corte del suo piccolo ducato ai fasti delle pi\u00f9 celebrate corti europee, chiama e protegge artisti e invita personalit\u00e0 di alto rango, che giungono a Modena dando occasione al popolo di festeggiare in piazza, si fa ritrarre dai due pi\u00f9 grandi artisti del secolo Gianlorenzo Bernini e Diego Vel\u00e1zquez (il busto del Bernini e il ritratto di Velasquez sono oggi alla Galleria Estense) fa costruire un nuovo palazzo ducale e il palazzo di Sassuolo per le vacanze estive, intanto scoppia nel 1630 la peste che miete molte vittime e la gente s'interroga quale sia il motivo che ha determinato questo castigo divino, si procede perci\u00f2 a riparare immagini sacre deteriorate, a fare il voto di costruire una nuova chiesa se la clemenza della Madonna far\u00e0 cessare questo flagello, in particolare si rif\u00e0 la statua di San Geminiano che stava sulla Porta Regia del Duomo verso la piazza e che era andata distrutta, forse colpita a sassate dai ragazzi che si divertivano a tirare con la fionda sui leoni stilofori di questa porta e su ogni altra cosa che potesse servire da bersaglio. Nel 1654 arriva la terza moglie del duca Lucrezia Barberini e, come sempre, grandi sono le feste in piazza: luminarie, musiche, tornei e carri allegorici; la piazza diventa come un teatro con i palchi per gli spettatori e per i musici venuti anche da lontano. Le spese a carico della comunit\u00e0 ammontano a pi\u00f9 di 35.000 ducati e la gente si lamenta di queste spese giudicate eccessive.\nFrancesco I non si \u00e8 limitato a pensare alle sue nuove residenze, ma ha pensato anche alla piazza e al pianterreno del Palazzo comunale ha fatto costruire dall'architetto di corte Gaspare Vigarani un grande teatro, che va dalla piazza grande alla \"piazzetta del pallone\", uno spazio retrostante il palazzo comunale, oggi via Scudari, dove si praticava questo gioco. Il teatro (detto dello Spelta o Ducale, dice un cronista pu\u00f2 contenere 3.000 persone, ha venticinque gradinate per il pubblico illuminate a giorno con lampade \"a fuoco artificiato\", un grande palcoscenico dotato di macchine grandiose ed ha anche una scuderia per i cavalli che \"servir dovevano nelle rappresentazioni\". Il cronista aggiunge anche che nel 1659 l'architetto Vigarani \u00e8 chiamato a Parigi da Luigi XIV che gli commissione un teatro uguale che verr\u00e0 detto sala delle Tuileries. Questa notizia ci informa che il proposito del duca si stava forse avverando: la modesta capitale del piccolo ducato pu\u00f2 offrire addirittura alla Parigi del re Sole un'opera da imitare. La presenza del nuovo teatro, che attira anche ospiti da fuori, impone che la piazza sia tenuta pi\u00f9 pulita e si vieti l'uso di seppellirvi i morti delle famiglie nobili e illustri eliminando anche i sepolcri gi\u00e0 presenti con le lapidi e le arche che le ornavano, ricavate da monumenti romani.\nIl duca mor\u00ec di l\u00ec a poco nel 1658 a causa delle febbri malariche contratte, mentre come comandante in capo delle truppe francesi partecipava alla campagna militare in Piemonte contro gli Spagnoli.\nNegli anni successivi la piazza non cambia aspetto e tutto procede regolarmente: esecuzioni pubbliche di sentenze penali, problemi e proteste dei commercianti e artigiani che svolgono le loro attivit\u00e0 all'aperto e nei negozi della piazza, corse dei cavalli, palii e tornei e feste in occasione di particolari avvenimenti come quella fastosissima per il matrimonio nel 1720 del futuro duca Francesco III con Carlotta d'Orleans che abituata a fare la bella vita alla corte di Francia non doveva sentire troppo la differenza fra vivere a Parigi e vivere a Modena. Queste feste non basteranno perch\u00e9 poi la duchessa vivr\u00e0 molto a Parigi. Oltre ai grandi festeggiamenti si cerca di apportare alla citt\u00e0 migliorie alla viabilit\u00e0 e alla fontana che sorgeva in piazza. Pure con grande solennit\u00e0 viene accolto il principe ereditario al suo rientro dall'Ungheria dove era a capo dell'artiglieria imperiale contro i turchi. Era infatti morto il padre Rinaldo I e Francesco III assunse il titolo di duca. Francesco III che, nominato Governatore della Lombardia per conto dell'imperatore, viveva quasi sempre a Varese nella lussuosa Villa d'Este fatta costruire per lui, s'interess\u00f2 ugualmente della sistemazione edilizia e viaria della citt\u00e0; ormai la piazza ha gi\u00e0 assunto la forma definitiva anche se rimane da sistemare il lato sud, si provvede allora a imbiancare le facciate dell'antica tipografia Soliani, della residenza e delle carceri e ad abbellire la piazza nella parte verso via Emilia. Si continua comunque in piazza a fare l'estrazione del lotto, a fare corse dei cavalli con arrivo e partenza in piazza e a far giustizia pubblica: c'\u00e8 chi prende frustate, chi \u00e8 esposto in berlina sulla \"capra\", chi viene marchiato a fuoco sul viso e chi viene impiccato.\nAlla morte di Francesco III nel 1780 gli succede nel governo della citt\u00e0 il figlio Ercole III d'Este, che trova il ducato dissestato dalle spese fatte dal padre non solo per la citt\u00e0 ma anche in feste e gioco d'azzardo oltre che per la villa di Varese e per il palazzo di Rivalta nel Reggiano, previsto simile a Versailles e mai finito che prevedeva anche un lago e un'isola artificiali (Il palazzo in parte distrutto, il lago e parte dell'edificio sull'isola destinato alle feste esistono ancora ma sono ben lontani dal grandioso progetto).\nErcole III di carattere bonario e piuttosto spilorcio e cauto nelle spese cerca d'ingraziarsi il popolo stando gli pi\u00f9 vicino, non imponendo gabelle per sanare il bilancio, parlando spesso in dialetto, frequentando i locali per prendere il caff\u00e8, ovviamente un caff\u00e8 \"da padrone\" e non \"da servitore\", cio\u00e8 pi\u00f9 buono e pi\u00f9 caro, ed anche andando a piedi alla casa dell'amante Chiara Marini, una cantante che poi sposer\u00e0 alla morte della moglie. Tutto questo non impedisce per\u00f2 che i cittadini accolgano festosamente le truppe francesi di Napoleone mentre il duca \u00e8 costretto a fuggire a Venezia nominando una Reggenza. Un gruppo di cittadini che si dichiarano repubblicani innalza in piazza un pioppo imbandierato: l'albero della libert\u00e0, ma intervengono le guardie della Reggenza e la cosa finisce nel sangue. Napoleone allora rompe gli indugi ed entra in citt\u00e0 accolto dal popolo festante che stacca i cavalli e a braccia traina la sua carrozza fino in piazza. Un secondo albero viene allora innalzato in piazza e dal palazzo ducale, dove allogger\u00e0 Napoleone, \u00e8 presa una statua di fattura romana di Minerva, gi\u00e0 proveniente da Villa d'Este a Tivoli, che viene ornata alla moda rivoluzionaria e col berretto frigio in testa, ribattezzata dea della Ragione \u00e8 esposta accanto all'albero della libert\u00e0 su una colonna del basamento di una statua equestre di Francesco III, gi\u00e0 in piazza S. Agostino, distrutta a martellate da un fanatico ammiratore di Napoleone che sperava erroneamente di farsene un merito presso di lui. La piazza cambia il nome e diventa Piazza della Rivoluzione, vengono tolte le immagini sacre e la statua della Madonna del Begarelli, che trovano ricovero nell'Accademia di belle Arti.\nLa piazza \u00e8 spesso piena di gente che festeggia e balla la \"carmagnola\" attorno alla dea Ragione. I Francesi se ne vanno nel 1815 e viene il nuovo duca Francesco IV, arciduca d'Austria, Este per parte della madre figlia di Ercole III ed erede del nome d'Este per un contratto fatto gi\u00e0 dal nonno Francesco III con Maria Teresa d'Austria.\nEra contemporanea.\nIn piazza vengono tolte alcune casupole che si erano appoggiate al palazzo comunale e si decide di cambiare l'orologio della torre del palazzo comunale ormai non funzionante a dovere, sostituendolo con uno nuovo di un famoso orologiaio modenese Lodovico Gavioli con un carillon e statue che si muovono. Per vari motivi si dovr\u00e0 attendere il 1867 per l'affidamento al Gavioli e la sistemazione definitiva dell'orologio avverr\u00e0 solo nel 1867 ed avr\u00e0 due quadranti uno su piazza grande ed uno sulla piazzetta delle ova distanti circa quaranta metri e a livelli diversi, ne risulta un complicato sistema di leve che fanno dell'orologio un vero capolavoro di meccanica. Francesco V passa come una meteora e Modena entra a far parte del regno sabaudo e poi del regno d'Italia e la vita della piazza scorre normalmente, i commercianti dei negozi e delle bancarelle continuano a fare i loro affari regolati da nuove norme, cambiano con il nuovo regime le guardie di piazza e i pompieri che avevano sede nei pressi del palazzo comunale vengono spostati per soddisfare alle esigenze dell'aumentato numero di pompe, nel 1885 viene bandito un concorso per un nuovo palazzo di giustizia che viene vinto dall'architetto Giacomelli di Treviso: \u00e8 nello stile un po' pomposo caratteristico del tempo, con portico ed \u00e8 sormontato da statue. Finito nel 1892 occupa il posto delle vecchie case e negozi ormai cadenti del lato sud della piazza finalmente chiusa da un imponente edificio anche se non molto coerente per stile agli altri palazzi, ma gi\u00e0 nel 1906 le statue cominciano a sgretolarsi essendo costruite in tufo piuttosto scadente risentono infatti del clima; invece di ripararle o sostituirle il Consiglio comunale decide di toglierle definitivamente. In locali al piano terreno di questo palazzo viene sistemato nel 1903 un posto di pronto soccorso esercitato da volontari della \"Croce verde\", che il popolo chiama \"croce della bolletta\" non si sa se a causa del colore o del bisogno di offerte che ha per mandare avanti il servizio che prevede anche l'intervento degli infermieri che trasportano gli infermi nelle lettighe dotate di ruote a braccia o, pi\u00f9 tardi, con un carro tirato da un cavallo. Sulla piazza si affacciavano diverse osterie che vengono chiuse o trasferite altrove, resta solo un chiosco posto fra la Ghirlandina e il palazzo comunale (il chiosco Schiavoni) in ferro costruito in ferro fuso e battuto, che diventa polo di ritrovo per i modenesi, eliminato poi durante il periodo fascista. Viene anche inaugurata l'illuminazione elettrica pubblica, interrotta durante la prima guerra mondiale per paura di possibili bombardamenti che avverranno invece durante la seconda guerra mondiale con danni per il Duomo.\nNel 1936 vengono tolte dalla piazza le bancarelle con le loro tende variopinte che hanno ispirato i diversi pittori modenesi che hanno ritratto la piazza, \u00e8 stato infatti costruito un mercato coperto poco distante per ospitare tutte le bancarelle che vendono prodotti alimentari, mentre quelle di merceria, calzature e vestiario sono trasferite nella vicina piazza XX Settembre. Durante l'occupazione tedesca nella seconda guerra mondiale, il 10 novembre 1944 i fascisti uccidono in piazza Grande i partigiani Emilio Po, Alfonso Piazza e Giacomo Ulivi, i cui corpi sono lasciati per un certo tempo a terra prima di portarli al cimitero a monito dei cittadini. Una lapide murata sulla parete dell'Arcivescovado ricorda questo eccidio.\nIl palazzo di giustizia costruito dal Giacomelli viene demolito nel 1961.\nIl restauro della Ghirlandina.\nPer opera del Comune, proprietario dei due edifici, dal 2008 sono incominciati i lavori di restauro del duomo e della torre campanaria che presentavano alcune lesioni. Mentre le impalcature attorno al duomo, rimasto in attivit\u00e0 e visitabile, lasciavano intravedere l'architettura e in parte anche le famose lastre di Wiligelmo, per nascondere le impalcature della torre Ghirlandina il Comune ha commissionato all'artista Domenico Paladino una controversa copertura provvisoria costituita da un telone sul quale erano riportate figure geometriche di vari colori, che \u00e8 stata rimossa nel 2011.\nEventi.\nOgni anno, in occasione del gioved\u00ec grasso, la piazza si riempie per assistere allo \"sproloquio\" della \"Famiglia Pavironica\", composta da Sandrone, dal figlio Sgorgh\u00ecguelo e dalla moglie Pulonia; sono queste le tre maschere tipiche del carnevale modenese, e a dare un'idea di quanto sia importante per la citt\u00e0 lo sproloquio (ricco di commenti arguti sulla vita cittadina e bonarie critiche all'amministrazione) basti ricordare che esso viene pronunciato dal balcone del Palazzo Comunale.\nIn una nicchia del Palazzo Comunale si trova la piccola statua del XII secolo detta \"La Bonissima\" che rappresenta probabilmente la raffigurazione dell'onest\u00e0 nel commercio (era posta di fronte all'ufficio della Buona Stima), ma che la leggenda vuole rappresentare come una nobildonna generosa che aiutava i poveri durante le frequenti carestie.\nLa piazza da sempre \u00e8 il centro di ogni manifestazione sociale e politica della citt\u00e0: qui si concludono le manifestazioni di protesta, i comizi dei politici, le celebrazioni delle varie ricorrenze, la partenza e l'arrivo delle corse a piedi per la citt\u00e0, l'esposizione di prodotti dell'industria e dell'agricoltura locale a partire dalle automobili Ferrari e Maserati, all'aceto balsamico tradizionale e quello industriale, ai tre tipi di Lambrusco doc della provincia, al parmigiano reggiano, ai prodotti tipici della montagna, in sintesi ogni cosa che possa interessare modenesi o turisti viene portata e mostrata in piazza, che si riempie, come le vie principali del centro, di bancarelle di ambulanti provenienti da tutta Italia che offrono le pi\u00f9 svariate merci in occasione delle due \"fiere\" : il 31 gennaio festa del patrono, la pi\u00f9 grande e il 17 gennaio di sant'Antonio abate, protettore degli animali e delle stalle dei contadini che non mancano mai del quadretto che raffigura il santo con a fianco un maiale, animale prediletto dalla cucina modenese, tanto che nel vicino paese di Castelnuovo Rangone gli hanno eretto un monumento. \u00c8 tradizione che alla fiera di Sant'Antonio le donne comprino un piccolo regalo per il fidanzato o marito, dono che viene ricambiato dagli uomini alla fiera di San Geminiano. La piazza, fino a qualche anno fa, si riempiva ogni luned\u00ec, giorno di mercato che ha sostituito il sabato, di contadini e commercianti che sancivano con la tradizionale stretta di mano alla presenza dei mediatori i contratti di vendita e acquisto di animali bovini, suini ed equini visti prima al mercato bestiame dove erano stati portati. Le merci venivano trattate nel pianterreno del Palazzo Comunale. Questa usanza non c'\u00e8 pi\u00f9, soppiantata dalla telematica per cui tutto si svolge alla Borsa Merci della Camera di commercio, anche perch\u00e9 gli animali sono ora allevati in grande numero in grandi stalle e molto meno nelle piccole stalle che sorgono accanto alle abitazioni dei contadini.\nL'area dove sorgeva il mercato bestiame che, con l'ampliamento della citt\u00e0, si era venuta a trovare nella prima periferia, \u00e8 stata lottizzata e venduta per la costruzione di abitazioni.\nIl mercato di capi di abbigliamento, di scarpe, utensili vari si tiene il luned\u00ec nella ex Piazza d'armi, oggi parco Novi Sad dal nome della citt\u00e0 gemellata con Modena. Il mercato di antiquariato si tiene pure in questo parco due volte al mese. Piazza Grande comunque \u00e8 sempre animata da persone anziane che vi si fermano a chiacchierare, a commerciare piccoli oggetti e dai bambini che rincorrono i numerosi piccioni o cavalcano i leoni stilofori della Porta Regia del Duomo.\nLa piazza nonostante il suo nome non \u00e8 molto grande come ad esempio la piazza della vicina Carpi, una delle pi\u00f9 grandi d'Italia; era grande per le piccole dimensioni della citt\u00e0 medioevale, ma offre suggestivi scorci a chi la guardi dai punti in cui convergono le vie d'accesso e in questo senso il nome di grande \u00e8 pienamente giustificato. Per i modenesi \u00e8 sinonimo di centro e dire \"vado in piazza\" senza specificare altro significa dire \"vado in centro\". Sopravvivono quindi ancora alcune abitudini paesane e contadine di un tempo anche se l'economia locale da prevalentemente agricola che era dal boom degli anni sessanta in poi \u00e8 passata ai primi posti dell'Italia per la produzione industriale e la popolazione della citt\u00e0 \u00e8 quasi raddoppiata."}
{"id": "702125", "revid": "1652635", "url": "https://it.wikipedia.org/wiki?curid=702125", "title": "Smart", "text": "La Smart GmbH, acronimo di Swatch Mercedes ART, \u00e8 una casa automobilistica del gruppo Daimler AG (titolare anche del marchio Mercedes-Benz) fondata ufficialmente nel 1996, famosa per la produzione della piccola \"Fortwo\", automobile per uso cittadino lunga appena 2 metri e mezzo e omologata per due passeggeri.\nLa societ\u00e0 ha sede a B\u00f6blingen, in Germania, e ha assunto il nome attuale solo nel 2002: in precedenza era nota come Micro Compact Car GmbH.\nStoria.\nIl progetto per una macchina da citt\u00e0 di soli due posti risale al 1972 dall'idea di Johann Tomforde, dipendente della Mercedes-Benz. Il suo progetto venne abbandonato, anche a causa del problema della sicurezza su un'automobile che non possiede alcuna zona di deformazione.\nNel 1989 il progetto viene ripreso in mano, e si inizia lo studio di quella che diverr\u00e0 poi la cellula \"Tridion\" (all'inizio chiamata Crash Box) in acciaio ad altissima resistenza. Il progetto verr\u00e0 confermato e, tre anni dopo, Johann Tomforde mostrer\u00e0 il primo prototipo ad Irvine (California), in occasione della festa del 4 luglio. Nel dicembre dello stesso anno, Nicolas Hayek, inventore e proprietario della Swatch, convoca l'allora amministratore della Mercedes-Benz, Werner Niefer, per lo studio della \"Swatchmobile\". Nel 1996, nascono i prototipi ufficiali e ad agosto il marchio SMART (acronimo di Swatch-Mercedes ART, ma anche parola inglese che significa \"furbo\") viene registrato.\nA causa del mancato superamento del \"test dell'alce\" da parte della Mercedes-Benz Classe A, la Smart (che condivide con questa un baricentro alto) \u00e8 soggetta a una modifica della sua struttura per aumentarne la stabilit\u00e0 in curva e nelle manovre brusche. La produzione viene allora interrotta e il lancio, previsto per il marzo 1998, viene posticipato ad ottobre dello stesso anno.\nLa nascita.\nL'automobile, semplicemente denominata SMART (sar\u00e0 conosciuta come \"Fortwo\" solo a partire dal 2003), \u00e8 una macchina di appena due metri e mezzo, senza cofano anteriore, con pannelli di policarbonato facilmente removibili e sostituibili, in modo da personalizzare facilmente la propria auto, e la cellula Tridion a vista.\nAll'interno, due grandi sedili, molti elementi di forma rotonda (come le bocchette dell'aria condizionata, orologio e contagiri), plancia di ottima qualit\u00e0, e un bagagliaio discreto, ricavato nello spazio tra i sedili e il portellone. Il motore (al lancio, un tricilindrico turbo a benzina) \u00e8 alloggiato sotto il bagagliaio, la trazione \u00e8 affidata alle ruote posteriori.\nLa dotazione di base \u00e8 molto completa, con ABS, climatizzatore, cambio automatico e alzacristalli elettrico. Optional il servosterzo elettrico, la vernice metallizzata. Il prezzo di lancio, in Italia, \u00e8 superiore ai di lire.\nNel frattempo, viene fondata la \"MCC\" come azienda produttrice della piccola due posti, e alcuni mesi dopo gli accordi tra Mercedes-Benz e Swatch saltano. MCC acquista la quota azionaria della Swatch e diventa cos\u00ec l'unica proprietaria della smart.\nPer problemi di stabilit\u00e0 del veicolo, e a seguito del caso della Mercedes-Benz Classe A, nel 1998 la smart viene fornita di un controllo della stabilit\u00e0 simile all'ESP, ma meno sofisticato (Trust e modificato dopo pochi mesi in Trust Plus, a partire dal 2003 la fortwo monta il sistema ESP) e nel 1999 la citycar viene fornita di un motore turbodiesel common rail di 800 cm\u00b3 da 41 cavalli. Viene presentata la versione cabriolet e i prezzi vengono ridotti per far fronte a un sensibile calo di vendite.\nNel 2000 vengono annunciate delle novit\u00e0 della piccola casa: una smart con quattro posti e cinque porte e una roadster. Entrambe nasceranno pochi anni dopo. Nel corso dello stesso anno, la smart supera il crash test EuroNCAP: tre stelle su cinque.\nL'ampliamento della gamma.\nNel 2002 entra in gamma, per la piccola due posti, un nuovo motore a benzina, sempre tricilindrico, di 698 cm\u00b3 con turbocompressore, pi\u00f9 affidabile del precedente motore da 600 cm\u00b3, il quale tendeva a durare poche decine di migliaia di chilometri.\nL'anno successivo arriva la Smart Roadster, una city car con vocazione sportiva, che condivide della due posti buona parte della meccanica. \u00c8 declinata in due versioni, Roadster e Coup\u00e9. Vengono presentati, nel frattempo, i primi studi della smart a quattro posti.\nLa Smart Forfour (\"per quattro\"), sviluppata sul pianale della Mitsubishi Colt, con schema motore e trazione anteriore, viene presentata nel 2004. Lunga , offre motori benzina da 1,1 (tre cilindri), 1,3 e (quattro cilindri), turbodiesel da 1,5 litri a tre cilindri. La classica auto con due posti prende il nome di fortwo (\"per due\"), e il brand \"MCC\" sparisce, lasciando il posto al nome SMART.\nInizialmente, essa doveva nascere su base Fiat: le due case stavano iniziando un accordo di collaborazione, che non and\u00f2 mai in porto. Fu realizzato, dal designer Paolo Spada, un prototipo su pianale Fiat Punto, mai mostrato al pubblico e profondamente diverso dal modello di serie.\nNei progetti di espansione della gamma era previsto un modello SUV a trazione integrale, denominato ForMore, con un design ispirato alla Forfour, ma basato sul pianale della Mercedes-Benz Classe C, con motori benzina e diesel da 1.800 fino a 3.000; tuttavia, non \u00e8 mai entrato in produzione a causa delle scarse vendite della ForFour.\nLa crisi e la ripresa.\nIl biennio 2005-2006 fu segnato dai conti in rosso e dall'ammontare di debiti per Mercedes (a fine 2006 venne resa nota la cifra, 3,35 miliardi di euro, pari a 4.470\u20ac di passivo per esemplare). Causa di tutto ci\u00f2 \u00e8 l'insuccesso commerciale della Roadster e della neonata Forfour, insediatasi in un segmento dominato da FIAT, Renault e Citro\u00ebn, oltre al calo delle vendite della Fortwo che iniziava ad accusare il peso degli anni.\nLa gamma, invece di ampliarsi come promesso appena l'anno prima, vedr\u00e0 una ristrutturazione totale.\nAlla fine del 2005 la Smart Roadster usc\u00ec di scena (la sua prevista erede, denominata \"AC\", non vide mai la luce), cos\u00ec come la Forfour pochi mesi dopo. Il progetto della Smart Formore venne definitivamente abbandonato.\nDi fronte a pesanti debiti, la casa madre decise comunque di non chiudere la Smart ma di mettere in produzione la seconda generazione della Fortwo nel 2007: nuovo stile, sicurezza attiva e passiva migliorata (4 stelle nel crash test EuroNCAP, anche grazie a 20 centimetri in pi\u00f9 di lunghezza), nuovo motore da 999 cm\u00b3 tricilindrico di origine Mitsubishi, in versione aspirata e turbo. Invariato il motore turbodiesel, con un aggiornamento di potenza a 45 cavalli (successivamente a 54). Nel 2012 esce la variante elettrica Electric Drive.\nCon la nuova arrivata, il marchio Smart \"sbarca\" negli Stati Uniti attraverso i concessionari Mercedes-Benz.\nDi fronte a un iniziale numero di esemplari venduti nel 2008, tuttavia, nel 2009 le vendite calano del 60% ( esemplari). Ci\u00f2 a causa, pare, di frequenti guasti meccanici. Secondo CNW Marketing Research, solo l'8,1% dei clienti smart di New York l'acquisterebbe di nuovo, mentre la percentuale sale al 19,8% per i clienti di San Francisco.\nPer la terza generazione viene siglato un accordo di produzione con Renault per lo sviluppo congiunto della nuova Fortwo e della Renault Twingo. Sulla stessa base, a motore e trazione posteriore, nascono tre modelli: le nuove Fortwo, a due posti, e Forfour (una versione allungata della Fortwo) e la nuova Renault Twingo. I motori al lancio sono 2, un 999 aspirato e un 900 Turbo, entrambi di origine Renault. Inoltre per la prima volta viene proposta con cambio manuale oltre a un nuovo automatico a doppia frizione.\nDal 2020 la Casa commercializza solo auto completamente elettriche. Il motore montato posteriormente ha una potenza di 82 CV mentre la batteria di capacit\u00e0 di 17.6 kWh, portando la Smart EQ Fortwo Coup\u00e9 ad una autonomia massima di 159 km in ciclo NEDC.\nControversie.\nNel 2006, un piccolo produttore statunitense di automobili elettriche, \"ZAP\" (acronimo di \"Zero Air Pollution\", \"inquinamento zero\"), ha commercializzato negli Stati Uniti la piccola fortwo attraverso un importatore tedesco, riscuotendo un buon successo commerciale nonostante il prezzo di $ (alla stessa cifra, per fare un paragone, un americano pu\u00f2 acquistare una Ford Mustang). Ci\u00f2 non \u00e8 piaciuto ai vertici DaimlerChrysler, che hanno sporto denuncia nei confronti del venditore. La controversia non \u00e8 ancora conclusa.\nLa cessata produzione della forfour, in anticipo di molti anni rispetto agli accordi, ha creato non pochi problemi con la consociata Mitsubishi, poich\u00e9 la quattro posti tedesca e l'utilitaria giapponese Mitsubishi Colt condividono buona parte dei componenti, con conseguente crescita delle spese da parte dell'azienda nipponica, ora unica produttrice del pianale e dei motori. Mitsubishi ha chiesto un cospicuo risarcimento monetario, accolto dalla Daimler-Chrysler.\nIl Progetto E-mobility Italy.\nNel 2010 \u00e8 partito in Italia il Progetto E-mobility Italy, una sperimentazione basata su una flotta di 100 smart ED. Le auto sono state distribuite nelle citt\u00e0 di Roma (35 auto), Pisa (30 auto) e Milano (35 auto). La sperimentazione, in collaborazione con Enel, intende verificare la possibilit\u00e0 di utilizzare le smart ED per gli spostamenti in ambito urbano con veicoli elettrici. Per la ricarica dei veicoli si utilizzeranno le colonnine installate da Enel, che funzioneranno secondo lo schema di funzionamento dei contatori elettronici domestici che Enel ha installato nelle case italiane. Le richieste di adesione al progetto sono state oltre 2000, ben superiori alle 100 minime richieste per l'avvio dal progetto. L'energia elettrica utilizzata per la ricarica delle auto deriva da fonti rinnovabili, ed \u00e8 certificata secondo il sistema RECS (Renewable Energy Certificate System). Il progetto \u00e8 attivo anche in diverse citt\u00e0 estere.\nSerie speciali.\nProdotta in soli 2000 esemplari, la \"Crossblade\" \u00e8 una Fortwo senza tetto, portiere e parabrezza (una sorta di golf-kart). \u00c8 stata prodotta nel giugno del 2002 e monta un motore Brabus da 600 cm\u00b3 e 71 CV.\nLe versioni sportive delle Smart sono state prodotte in collaborazione con il preparatore tedesco Brabus, il cui marchio identifica i modelli pi\u00f9 lussuosi e performanti. Sono nate cos\u00ec le versioni Brabus della Fortwo (primo modello da 600 cm\u00b3 e 71 CV a tiratura limitata e con esemplari numerati, 698 cm\u00b3 da 75 CV e in edizione limitata nera e rossa da 101 CV e 101 esemplari per colore e un nuovo modello da 999 cm\u00b3 da 98 CV, aggiornato a 112 CV), della Roadster (101 CV) e in versione 1400 cm\u00b3 biturbo in edizione limitata di 10 esemplari e della Forfour (177 CV)."}
{"id": "702127", "revid": "39692", "url": "https://it.wikipedia.org/wiki?curid=702127", "title": "Parco dei Gessi Bolognesi e Calanchi dell'Abbadessa", "text": ""}
{"id": "702129", "revid": "39692", "url": "https://it.wikipedia.org/wiki?curid=702129", "title": "Parco Regionale dell'Alto Appennino Modenese", "text": ""}
{"id": "702132", "revid": "39692", "url": "https://it.wikipedia.org/wiki?curid=702132", "title": "Parco Regionale dei Sassi di Roccamalatina", "text": ""}
{"id": "702137", "revid": "767487", "url": "https://it.wikipedia.org/wiki?curid=702137", "title": "Mystic River", "text": "Mystic River \u00e8 un film del 2003 diretto da Clint Eastwood, tratto dal romanzo \"La morte non dimentica\" di Dennis Lehane. Presentato in concorso al 56\u00ba Festival di Cannes senza ottenere alcun riconoscimento, ha vinto due premi Oscar (miglior attore protagonista a Sean Penn e miglior attore non protagonista a Tim Robbins) e due Golden Globe (miglior attore in un film drammatico a Sean Penn e miglior attore non protagonista a Tim Robbins).\nTrama.\nBoston, 1975. Tre ragazzini, Sean, Jimmy e Dave giocano a hockey in-line per strada, poi si mettono a scrivere i loro nomi nel cemento fresco di un marciapiede. La loro vita cambia per sempre quando una macchina si avvicina a loro e un uomo, apparentemente poliziotto, li sgrida per la loro condotta, intimando a Dave di salire in macchina (in cui \u00e8 presente sul sedile anteriore, un \"apparente\" sacerdote) cos\u00ec da riaccompagnarlo a casa. Dave sparir\u00e0 per quattro lunghissimi giorni; nessuno, a parte lui, sa veramente cosa gli \u00e8 successo.\nLa storia riprende 25 anni pi\u00f9 tardi. I tre amici si ritrovano per caso, riuniti da un nuovo dolore: Katie, la figlia di Jimmy, \u00e8 stata barbaramente uccisa e Sean \u00e8 il poliziotto del Massachusetts State Police incaricato delle indagini insieme al sergente Whitey Powers. La sera dell'omicidio, Dave, che abita nello stesso quartiere di Jimmy, rientra a casa tutto coperto di sangue, ferito a una mano e alla pancia. Alla moglie Celeste, Dave racconta che un ladro lo ha aspettato nel parcheggio e, al rifiuto nel dargli i soldi, lo ha ferito, ma Dave ha risposto violentemente, forse uccidendolo.\nPer l'omicidio di Katie invece non ci sono sospettati e non c'\u00e8 un movente, l'indagine \u00e8 complessa, ma vecchi scheletri nell'armadio riappaiono all'improvviso. Si scopre che Katie preparava una fuga per Las Vegas insieme al suo fidanzato segreto, Brendan. Questi \u00e8 apparentemente orfano del padre Ray, \u00e8 sempre accompagnato da un fratello sordo-muto e verso di lui Jimmy ha una profonda avversione. Il ragazzo viene comunque scagionato dopo essere stato sottoposto alla macchina della verit\u00e0. Una storia parallela \u00e8 quella di Dave e Celeste. Quest'ultima trascorre molto tempo a leggere i quotidiani, cercando articoli che parlino di quanto raccontato dal marito, ma in realt\u00e0 \u00e8 sempre pi\u00f9 convinta che Katie sia stata uccisa da lui. Ad alimentare i sospetti su Dave vi sono le sue versioni discordanti addotte per spiegare le ferite: alla moglie racconta di essere stato colpito da un ladro, a Jimmy dice, invece, di essersi ferito mentre scaricava un divano, a Sean e Whitey dice che gli \u00e8 finita la mano dentro un tritarifiuti.\nSi scopre che il colpo letale che ha ucciso Katie \u00e8 stato sparato da una pistola usata molti anni prima in una sparatoria dal padre di Brendan, Ray Harris, che si scopre essere stato un malavitoso del quartiere in contatto con Jimmy. Un'altra scoperta \u00e8 che nel bagagliaio dell'auto di Dave si trova sangue di un gruppo sanguigno diverso da quello di Dave. Brendan diventa il primo sospettato di Sean, Whitey invece \u00e8 convinto della colpevolezza di Dave, conseguenza del trauma psicologico derivatogli dagli abusi subiti da piccolo durante il rapimento. Dave ogni giorno diventa sempre pi\u00f9 rabbuiato e introverso, e spaventa la moglie Celeste che una sera decide di fuggire con il figlio per dormire in motel: l'indomani si reca da Jimmy a raccontargli cosa \u00e8 successo la notte dell'omicidio di Katie e del racconto che non regge, confessando di esser convinta che Dave sia l'assassino.\nSean e Whitey ascoltano per la prima volta la registrazione della chiamata effettuata da due ragazzi la notte dell'omicidio, che avvertiva la polizia del ritrovamento di un'auto abbandonata e sporca di sangue, e dal tono e dalle parole capiscono che i due sanno che quella \u00e8 proprio l'auto di Katie e sono implicati nell'omicidio. Contemporaneamente, Jimmy e due suoi sodali hanno fatto ubriacare Dave e l'hanno portato dinnanzi a un burrone che si getta sul fiume Mystic; qui il discorso finisce su Katie e alla domanda fatidica se Dave abbia ucciso o no sua figlia, l'uomo racconta cosa \u00e8 successo davvero quella sera: dopo essere uscito da un locale, Dave scorse in una macchina un uomo che stava abusando sessualmente di un ragazzino; nel rivedere quella scena gli erano tornati in mente Henry e George, i due pedofili che avevano abusato di lui da piccolo; in preda alla furia apre la portiera dell'auto, spingendo alla fuga il ragazzo mentre lui uccide a pugni il violentatore, per poi portarlo in auto nella foresta.\nNon fidandosi pi\u00f9 di Dave, Jimmy lo invita a confessare l'omicidio di Katie giurandogli che comunque non gli avrebbe fatto del male. Dave, impaurito, sceglie di confessare l'omicidio per avere salva la vita ma Jimmy lo accoltella ugualmente e, dopo avergli sparato a morte, lo getta nel fiume Mystic.\nNel frattempo, Brendan ha capito che suo fratello minore e il suo amico hanno ucciso Katie. Quando il fratello di Brendan rientra a casa, accompagnato da un amico, Brendan li assale entrambi ma l'amico del fratello gli punta la pistola contro. Tuttavia, Sean e Whitey arrivano in tempo e lo disarmano. \nLa mattina seguente viene denunciata da Celeste la scomparsa di Dave e Sean va a parlare con Jimmy per annunciargli la fine del caso: gli assassini sono il fratello di Brendan e il suo amico, che hanno confessato poche ore dopo l'arresto. La loro intenzione era di spaventare Katie simulando una rapina per puro divertimento, ma dopo aver sparato involontariamente, presi dal panico avevano ucciso la ragazza per farla tacere.\nJimmy non regge al duro colpo e si rende conto che, se solo il caso fosse stato risolto prima, probabilmente sarebbe stata salvata la vita a Dave. I due amici infine parlano di come secondo loro in quella macchina non sia salito solo il loro amico ma anche loro, poich\u00e9 da quel momento la loro vita \u00e8 cambiata per sempre.\nNella scena finale, durante la parata del quartiere, una sperduta Celeste si aggira tra la folla forse in cerca del marito. Anche Sean e Jimmy assistono con le rispettive famiglie all'evento.\nDistribuzione.\nIl film \u00e8 uscito nelle sale cinematografiche italiane il 23 ottobre 2003.\nAccoglienza.\nCon un budget di 30 milioni di dollari, il film ne guadagn\u00f2 circa 90 milioni solo negli Stati Uniti, e altri 66 milioni e mezzo all'estero, risultando un grande successo al botteghino, con un incasso complessivo di ben 156 milioni e mezzo.\nLa pellicola \u00e8 stata anche ben accolta dalla critica, che lod\u00f2 in particolare la prestazione di Sean Penn e la regia di Clint Eastwood, definita dal \"The Sun\" come \"un capolavoro inquietante e probabilmente la miglior regia di Eastwood fino ad oggi\". Il film ha vinto due premi Oscar (miglior attore protagonista e miglior attore non protagonista) e due Golden Globe (miglior attore in un film drammatico e miglior attore non protagonista)."}
{"id": "702140", "revid": "1543377", "url": "https://it.wikipedia.org/wiki?curid=702140", "title": "Grecia romana", "text": "Con l'espressione di Grecia romana si tende ad indicare quel periodo della storia greca che va dalla distruzione di Corinto del 146 a.C., alla successiva trasformazione della Grecia in provincia romana (27 a.C.), fino alla divisione tra impero romano d'Occidente e d'Oriente (395).\nQuesta voce tende a considerare anche l'influenza che Roma esercit\u00f2 sull'intera area greca fin da prima della sua conquista e, quindi, per tutto il periodo che va dalla fine del III secolo a.C. al 146 a.C..\nStoria.\nLa Grecia prima del dominio romano (III secolo - 146 a.C.).\nI Greci sapevano dell'esistenza dei Romani gi\u00e0 a partire dal V secolo a.C., anche se fu solo con le guerre pirriche (280-275 a.C.) che Roma pot\u00e9 intervenire direttamente sul mondo greco. Dopo alterne vicende, infatti, i futuri padroni del mondo mediterraneo riuscirono a battere il re epirota, costringendolo a lasciare definitivamente l'Italia, e ad esercitare la propria egemonia sull'intera Magna Grecia, ad eccezione della Sicilia (Gerone II di Siracusa).\nI Romani intervennero direttamente nelle vicende della Grecia nel 230 a.C., quando furono costretti a metter fine alla pirateria illirica che danneggiava i commerci dei mercanti italici e delle citt\u00e0 greche della costa adriatica. Sconfitti gli Illiri, Roma strinse una serie di alleanze e rapporti di clientela con le citt\u00e0 di \"Apollonia\", \"Corcyra\", \"Epidamnus\", \"Issa\", \"Oricus\", \"Dimale\" e Faro del re Demetrio. Decise quindi di inviare un'ambasceria ad Etoli, Achei e tante altre popolazioni della Grecia, per rassicurarle sulle loro buone intenzioni. Gli ambasciatori romani furono non solo accolti con grande deferenza e disponibilit\u00e0 da parte delle genti greche, ma i Corinzi decisero sorprendentemente di ammetterli a partecipare ai giochi istmici.\nIl secondo intervento romano in Grecia si ebbe quando Roma venne a conoscenza dell'alleanza stretta tra Filippo V di Macedonia e Annibale, proprio nel mezzo della seconda guerra punica (nel 215 a.C.). I Romani allora reagirono, stringendo a loro volta un'alleanza con il principale dei nemici dei Macedoni, gli Etoli, a cui poi si un\u00ec anche il Regno di Pergamo. Le ostilit\u00e0 terminarono nel 206/205 a.C., quando si giunse ad una pace conveniente per entrambi gli schieramenti. Fino a questo momento i Romani non avevano mostrato alcun segno di rispetto verso i Greci, trattandoli alla pari di tante altre genti a loro sottomesse in passato. Agrigento era stata, infatti, saccheggiata durante la prima guerra punica ed identica sorte tocc\u00f2 a Siracusa e Taranto durante la seconda. Non a caso i Greci definirono i Romani, \"temibili barbari\".\nSconfitta Cartagine, Roma volse le sue mire espansionistiche a danno degli stati ellenistici d'Oriente, ora che era divenuta la potenza egemone del Mediterraneo occidentale. Nell'interpretazione di Polibio i Romani avevano iniziato a coltivare l'ambizione di dominare il mondo allora conosciuto, proprio con la fine vittoriosa della guerra annibalica e l'interessamento della Grecia ne era il compimento di un obiettivo inevitabile. Al contrario il Gruen ritiene che l'impulso iniziale fu, non tanto l'espansionismo romano, quanto attribuito alle ambizioni coltivate da Filippo V e dalla sua alleanza con Annibale.\nQuando nel 200 a.C., gli abitanti di Rodi e Pergamo inviarono a Roma una richiesta d'aiuto, sentendosi minacciati dalla Macedonia di Filippo V, l'Urbe invi\u00f2 a sua volta un \"ultimatum\" a quest'ultimo e, senza attendere la risposta del sovrano macedone, il Senato dichiar\u00f2 la Macedonia provincia consolare. I Romani, seppure avessero da poco concluso la sanguinosissima guerra contro Annibale, avevano accolto volentieri le lamentele dei due stati ellenistici. Il Gruen ritiene che le motivazioni complessive che portarono Roma ad intervenire direttamente furono: l'odio verso Filippo; il fatto di voler prevenire una possibile coalizione di stati, difficile poi da sconfiggere; il desiderio di ripristinare la propria reputazione, non del tutto emersa nel corso del primo conflitto, dove Roma di fatto non era stata coinvolta che marginalmente.\nNel 197 a.C. il console Tito Quinzio Flaminino, dopo tre anni di guerra in cui non era accaduto nulla di significante, inflisse alle truppe macedoni una sconfitta risolutiva presso Cinocefale in Tessaglia. Il Senato, nel rispetto degli impegni assunti da Flaminio, decret\u00f2 che tutte le citt\u00e0 sottomesse al Regno di Macedonia fossero dichiarate libere e autonome, tra l'entusiasmo dei Greci (196 a.C.). E come sostiene il Gruen, \u00ablibert\u00e0\u00bb e \u00abautonomia\u00bb erano perfettamente compatibili con l'egemonia che ora Roma esercitava nell'area. Negli anni successivi, fino al 194 a.C., quando Flaminio fece ritorno a Roma, il proconsole romano riorganizz\u00f2 il mondo greco, non sempre accontentando tutti. I Romani prima di andarsene fecero un altro importante proclama: avrebbero levato tutte le guarnigioni macedoni dai territori greci e le loro legioni sarebbero tornate in patria, lasciando il compito di difendere la loro libert\u00e0 ai Greci stessi. Si trattava forse di ipocrisia o inganno? Vero \u00e8 che da questo momento in poi Roma avrebbe dimostrato che non si sarebbe pi\u00f9 disinteressata del futuro dell'antica Grecia.\nMa il nuovo \"status quo\" imposto dai Romani, che volevano instaurare in Grecia una pace comune, fondata sulla risoluzione pacifica di tutte le controversie interne, fu messo a dura prova quando la Lega etolica, che si era sentita pesantemente danneggiata dagli accordi finali presi dai Romani al termine della seconda guerra macedonica, chiese l'aiuto di Nabide di Sparta e di Antioco III il Grande per liberare l'Ellade dalla tirannia romana. Fu l'inizio della guerra, prima contro il sovrano spartano, fino alla sua morte, e poi contro i Seleucidi, che si combatt\u00e9 tra il 191 e il 188 a.C. e che, ancora una volta, vide Roma prevalere sui regno ellenistici. Anche in questa occasione il Gruen ritiene che il conflitto fu innescato dalle aspirazioni ellenistiche, non tanto dall'espansionismo romano: Gli Etoli volevano riguadagnare i territori perduti con la pace del 196 a.C.; Nabide voleva colpire la confederazione achea; Eumene voleva indebolire la forza dei Seleucidi in Asia minore; Antioco voleva essere riconosciuto come il principale paladino della libert\u00e0 ellenica. Questa la descrizione che ne fece Floro:\nCome conseguenza del trattato di Apamea (188 a.C.), tutti i territori anatolici ad ovest del fiume Tauro entrarono nella sfera di influenza romana, Antioco fu obbligato a pagare un'enorme indennit\u00e0 di guerra pari a 15.000 talenti e i Romani donarono generosamente ampi territori ai loro alleati pi\u00f9 fedeli, come Eumene II di Pergamo e ai Rodi. Se ne avvantaggiarono anche il regno di Macedonia, ora \"amicus\" dei Romani, dopo aver offerto il proprio aiuto contro Antioco, e l'Acaia che era entrata nella mischia contro il re seleucide. Ancora una volta Roma aveva mostrato la sua potenza militare, ma nonostante ci\u00f2 prefer\u00ec non lasciare alcun presidio e neppure avviare procedimenti di annessione di qualche stato.\nIl dato grave al termine di questa guerra fu che l'intervento romano aveva distrutto l'equilibrio tra i vari stati dell'antica Grecia e che aveva permesso fino a quel momento una certa loro indipendenza. Indebolendo la monarchia del regno di Macedonia e dei Seleucidi, Roma aveva imposto un dominio esclusivo ed assoluto sulla Grecia. Giovannini sostiene che la libert\u00e0 che i Romani avrebbero donato ai Greci era di mera finzione. Era quindi prevedibile, prima o poi, una reazione al giogo romano e l'occasione giunse con Perseo di Macedonia, divenuto re nel 179 a.C.. Vi \u00e8 da aggiungere che Roma, pur mantenendo contatti con molti stati ellenistici che ne richiedevano l'approvazione sulle proprie politiche \"autonome\", risultava indifferente a prendere posizione a favore di uno o dell'altro, quando tra gli stessi si scatenavano conflitti.\nQuando Perseo divenne re nel 179 a.C., si premur\u00f2 di ottenere da Roma il rinnovo del trattato del 196 a.C., il riconoscimento del suo titolo di re e \"amicus\" del popolo romano. Il senato romano, soddisfatto dello \"status quo\", accord\u00f2 entrambe le richieste al re macedone, nella speranza che l'intera area venisse pacificata in un equilibrio favorevole a Roma. Il re macedone prosegu\u00ec negli anni successivi ad ingraziarsi i Seleucidi, la Bitinia, l'Etolia, la Beozia e i Rodii. Nel 174 a.C., comp\u00ec un viaggio a Delfi per consultare l'oracolo e proclamare la propria benevolenza verso tutti i Greci. L'errore fatale a Perseo fu di volersi ingraziare il mondo greco, ponendo l'accento sull'impopolarit\u00e0 e l'odio nei confronti dei Romani. L'egemonia imposta da Roma minacciava di crollare.\nIl senato romano, avvertito di quanto stava accadendo dal re di Pergamo e avendo capito che ci\u00f2 poteva minacciare gli interessi romani e mettere in discussione l'egemonia romana, invi\u00f2 in Grecia un suo \"legatus\" per placare gli animi e mettere un po' d'ordine; contemporaneamente il senato fece approvare ai comizi la dichiarazione di guerra contro il re macedone (172 a.C.). Il senato comunic\u00f2 a Perseo le sue condizioni, estremamente dure, per evitare lo scontro: resa incondizionate e abolizione della monarchia macedone. La guerra scoppi\u00f2, non tanto a causa dell'animosit\u00e0 di uno dei due contendenti o dello scontro tra due egemonie rivali, ma da un reciproco ed improvviso problema di mancanza di fiducia, risolvendosi in una sola battaglia: a Pidna. Il re fu sconfitto irreparabilmente, fatto prigioniero e inviato a Roma assieme a due suoi figli per il trionfo del console Lucio Emilio Paolo. Contemporaneamente il senato rese inoffensiva la Macedonia: i consiglieri del re, i suoi generali e funzionari furono deportati in Italia. La monarchia in Macedonia fu smantellata e l'ex-regno fu diviso in quattro repubbliche autonome e tributarie a Roma, alle quali venne imposto di non intraprendere pi\u00f9 tra loro relazioni commerciali. Vennero inoltre chiuse le miniere d'oro e d'argento, met\u00e0 delle imposte pagate dei Macedoni sarebbero finite nelle casse di Roma. I Romani poi trasferirono mille capi achei in Italia, trattandoli come semi-ostaggi e fecero la stessa cosa contro personaggi politici scomodi in Etolia, Beozia, Epiro, Acarnania, Tessaglia e Perrebia. Il comandante romano, Lucio Emilio Paolo, distrusse settanta citt\u00e0 epirote e vendette 150.000 uomini come schiavi.\nDopo la fine della terza guerra macedonica, i Romani, come avevano gi\u00e0 fatto nel corso dei precedenti conflitti, ritirarono le loro armate dall'Oriente. Non ci fu nessuna occupazione e neppure venne imposta una qualche forma di amministrazione romana. Essi non si accontentarono di indebolire la sola Macedonia: Rodi fu punita per essersi offerta di mediare a conflitto ormai concluso, sottraendole i territori attorno a Delo, che fu cos\u00ec trasformato in porto franco, riducendo notevolmente le entrate che ne derivavano dalla riscossione dei suoi diritti portuali; vecchi alleati di cui Roma non aveva ora pi\u00f9 bisogno, come lo stesso Eumene II di Pergamo, vennero allontanati o comunque lasciati in disparte; vennero trattati con la massima severit\u00e0 tutti coloro che avevano preso le parti del regno di Macedonia o che erano rimasti neutrali. Lo stesso storico Polibio venne deportato a Roma e molti altri messi a morte. Lo storico greco riconobbe che era ormai necessario per il mondo greco sottomettersi al dominio dei Romani. Contemporaneamente il senato romano si impegn\u00f2 negli anni successivi ad appoggiare continue rivolte di palazzo, usurpazioni, secessioni non solo nel vicino regno seleucide, ma dell'intero mondo ellenistico, per accelerarne la sua disgregazione e caduta.\nNonostante ci\u00f2 ci fu un ultimo tentativo di ribellione alla dominazione romana nel 150 a.C.. Si racconta di un avventuriero di nome Andrisco, che aveva finto di essere figlio di Perseo, re di Macedonia, voleva ricostituirne l'antico regno antigonide. Egli aveva radunato attorno a s\u00e9 un esercito e in breve tempo era riuscito a guadagnarsi il controllo della Macedonia attraverso una serie di successi militari travolgenti, tanto da minacciare la stessa Tessaglia. La facilit\u00e0 con cui aveva conseguito un tale risultato dopo quasi vent'anni di dominio romano, lasci\u00f2 sconcertati i Romani, che avevano dovuto constatare quanto i Macedoni fossero ancora legati alla loro antica forma di monarchia. Roma fu costretta ad inviare un nuovo esercito e, dopo i primi successi iniziali dei rivoltosi, Andrisco fu battuto pesantemente dal console Quinto Cecilio Metello (nel 148 a.C.) e costretto a riparare in Tracia. Nel 146 a.C. la Macedonia fu riunificata e ricevette lo statuto di provincia romana, includendo ora anche Epiro e Tessaglia; ma Roma aveva ora l'obbligo di organizzare e difendere anche militarmente la nuova provincia.\nFrattanto gli Achei non avevano mai completamente accettato la sottomissione a Roma e a partire dal 150 a.C. le tendenze indipendentiste presero il sopravvento in Grecia. Le legioni romane riuscirono per\u00f2 a punire duramente gli Achei e nel 146 a.C. la citt\u00e0 di Corinto fu saccheggiata e rasa al suolo, facendo di questa citt\u00e0 un esempio che servisse da lezione per tutti gli altri stati della regione. La lega achea fu smembrata e condannata ad una sopravvivenza puramente formale. Molte delle mura delle citt\u00e0 greche furono abbattute e l'organizzazione politica delle \"poleis\" fu adeguata al potere romano. Da questa data in poi solo gli stati deboli sopravvissero. Il mondo politico greco non esisteva pi\u00f9.\nProtettorato romano (146 - 27 a.C.).\nLa regione venne annessa alla Repubblica romana nel 146 a.C., dopo una campagna militare condotta da Lucio Mummio e terminata con la distruzione di Corinto, la cui popolazione venne uccisa o resa schiava, e con il saccheggio della citt\u00e0, che forn\u00ec opere d'arte per le ville dei patrizi romani. Per la sua vittoria, Mummio ricevette l\"agnomen\" \"Achaicus\", \"conquistatore dell'Acaia\". La Grecia divenne, quindi, un protettorato romano nel 146 a.C., mentre le isole dell'Egeo entrarono a farvi parte nel 133 a.C.\nL'effetto immediato che si ebbe una volta che la Grecia venne sottomessa a Roma, fu la cessazione di tutte le guerre interne tra stato e stato. Vero \u00e8 che se alcuni membri dell'oligarchia senatoria furono sinceramente filoellenici e molti Romani ammirarono profondamente la cultura greca, Roma non consider\u00f2 mai i Greci come suoi alleati o amici, ma come semplici sudditi, uguali a tanti altri. L'atteggiamento romano nei confronti della Grecia sembra che fosse improntato non tanto sul rispetto, ma sull'arroganza e disprezzo. Sul piano culturale, Atene mantenne il suo ruolo di centro intellettuale, venendo per\u00f2 surclassata da Alessandria d'Egitto.\nI Romani punirono severamente i Greci ribelli e, in Grecia come altrove, i Romani si preoccuparono di arricchirsi il pi\u00f9 possibile, con la guerra, la tassazione o il commercio. L'atteggiamento romano poi, per tutto il resto, fu di grande indifferenza, tanto da portare la Grecia ad una situazione drammatica, dove la pirateria prese il sopravvento sulla parte orientale del Mediterraneo, trovando in Creta e Cilicia le sue principali basi logistiche. Da queste regioni i pirati organizzarono spedizioni sempre pi\u00f9 ardite nel mar Egeo, costruendo vere e proprie flottiglie, e compiendo razzie il cui obbiettivo principale era di porre in schiavit\u00f9 intere popolazioni. Roma alla fine fu costretta ad intervenire, sebbene inizialmente non si fosse resa conto della politica distruttiva che aveva messo in atto, disinteressandosi della Grecia e degli stati ellenistici che gravitavano attorno ad essa. Si era inoltre reso necessario inviare in Macedonia le legioni romane per difendere i suoi confini dai continui attacchi delle popolazioni traciche e dalmatiche dell'ultimo terzo del II secolo a.C..\nI successi ottenuti contro i pirati nel 102 a.C. da parte del consolare Marco Antonio Oratore, che aveva condotto una campagna nell'area cilicia, portarono alla creazione di una seconda provincia romana, quella di Cilicia nel 101-100 a.C.. Sfortunatamente questi successi iniziali si risolsero in un nulla di fatto quando, nell'88 a.C. Mitridate VI Eupatore, re del Ponto, convinse molte citt\u00e0-stato greche a unirsi a lui contro i Romani. E cos\u00ec l'Acaia insorse. Il governo della stessa Atene, formato da un'oligarchia di mercanti di schiavi e proprietari di miniere, fu rovesciato da un certo Aristione, che poi si dimostr\u00f2 a favore di Mitridate, meritandosi dallo stesso il titolo di \"amico\". Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nLucio Cornelio Silla riusc\u00ec al termine di due duri anni di guerra ad allontanare Mitridate dalla Grecia e a sedare la ribellione, saccheggiando Atene nell'86 a.C. e Tebe l'anno successivo, depredando le citt\u00e0 sconfitte delle loro opere d'arte. Plutarco racconta che poco prima di assaltare la citt\u00e0 di Atene, il tiranno Aristione tent\u00f2 una mediazione con Silla:\nLe battaglie decisive delle successive guerre civili romane furono combattute in Grecia e Macedonia: durante la guerra civile tra Cesare e Pompeo a Farsalo (48 a.C.); durante quella combattuta tra triumviri e cesaricidi a Filippi (42 a.C.); o tra Ottaviano e Antonio ad Azio (31 a.C.). Questo periodo contribu\u00ec a far precipitare il mondo greco in un periodo di grande sofferenza e prostrazione, lasciandolo alla fine spopolato e in rovina.\nProvincia romana (27 a.C. - 395 d.C.).\nFu solo con la creazione del principato da parte di Ottaviano Augusto che, in Grecia torn\u00f2 a regnare pace ed equilibrio. Il primo imperatore romano, nel 27 a.C., trasform\u00f2 la Grecia nella provincia romana di Acaia, cosa che era stata progettata dal padre adottivo, Gaio Giulio Cesare. Fu soprattutto sotto il regno del suo successore Tiberio, che la regione conobbe benevolenza e benessere rivolto ai sudditi dell'Impero romano. Egli, infatti, ridusse la tassazione alle province di Acaia e Macedonia e per due volte invi\u00f2 aiuti alle citt\u00e0 asiatiche duramente colpite da un terremoto, nel 17 e 27. I successori poi continuarono questa politica di grande disponibilit\u00e0 verso il mondo greco, in particolare Nerone e Adriano adottarono una politica filoellenica. Giovannini aggiunge che: \u201cRoma fin\u00ec per assumersi\u2026 le proprie responsabilit\u00e0 nei confronti di un popolo che per due secoli aveva spietatamente umiliato e depredato\u201d. Al tempo di Strabone, Roma ormai si era ellenizzata, senza perdere per\u00f2 la propria identit\u00e0; i Romani non potevano pi\u00f9 essere percepiti come dei barbari dai Greci, quasi che la loro egemonia rappresentasse una minaccia per il mondo greco.\nScambi culturali fra Grecia e Roma.\nLa Grecia fu una delle province chiave dell'Impero romano. Orazio lasci\u00f2 scritto che \"Graecia capta ferum victorem cepit\" (\u00abla Grecia conquistata conquist\u00f2 il rude vincitore\u00bb). La civilt\u00e0 romana ricevette infatti un forte impulso dalla cultura greca e la lingua greca continu\u00f2 a servire da lingua franca in Oriente.\nRoma dal canto suo port\u00f2 in Grecia il proprio diritto, le proprie istituzioni politiche e la propria tecnologia sia civile (ponti, strade, anfiteatri ecc.) che militare. Molti intellettuali greci si recarono a Roma (Polibio, Dionigi di Alicarnasso, Elio Aristide, Plutarco) e ne celebrarono le glorie. Numerosi imperatori romani, fra cui il grande Adriano abbellirono Atene ed altre citt\u00e0 greche, e un gran numero di patrizi amarono soggiornare in Grecia attratti dal suo prestigioso passato e da una vita culturale che si mantenne sempre viva durante tutta l'et\u00e0 imperiale. Un certo numero di autori latini, fra cui Seneca ed Apuleio, furono influenzati dalla letteratura greca e, da parte loro, alcuni storici e letterati di cultura e lingua elleniche preferirono esprimersi in latino per far conoscere all'Occidente il proprio pensiero: Ammiano Marcellino e Claudiano in primo luogo. La \"pax romana\" permise alla Grecia di continuare a prosperare economicamente e socialmente fino alla vigilia delle invasioni barbariche. La diffusione del Cristianesimo avvenne con una relativa precocit\u00e0 in Grecia e nell'Oriente ellenizzato (soprattutto in Asia Minore). Ricordiamo che san Paolo predic\u00f2 a Corinto e ad Atene e che uno fra i primi grandi filosofi cristiani, Origene, seppur egiziano di nascita, era di etnia e di lingua greche.\nIl processo di trasformazione non pot\u00e9 ancora ritenersi compiuto all'epoca di Giustiniano I (565), ultimo imperatore di madrelingua latina a salire sul trono imperiale. Nella prima met\u00e0 del VII secolo tuttavia, l'imperatore Eraclio effettu\u00f2 drastici cambiamenti nell'organizzazione amministrativa e militare dell'impero d'Oriente, fino ad allora ispirata a modelli romani, e impose il greco come lingua ufficiale in sostituzione del latino, prendendo atto del definitivo declino della lingua di Roma in uno stato che pur continu\u00f2 a definirsi, fino alla sua definitiva scomparsa (1453), romano. Era iniziato per la Grecia un nuovo ciclo storico.\nArte greca e arte romana.\nLa vittoria romana in Asia Minore sui Seleucidi a Magnesia nel 189 a.C. e la conquista della Grecia nel 146 a.C., con la presa di Corinto e di Cartagine, costituiscono due date fondamentali per l'evoluzione artistica dei Romani. Fino a quest'epoca il contatto con l'arte greca aveva avuto un carattere episodico, o pi\u00f9 spesso mediato dall'arte etrusca e italica. Ora Roma possedeva direttamente i luoghi in cui l'arte ellenistica aveva avuto origine e sviluppo e le opere d'arte greche vennero portate come bottino a Roma. La superiorit\u00e0 militare dei romani cozzava con la superiorit\u00e0 culturale dei greci. Questo contrasto venne espresso efficacemente da Orazio, quando scrisse che la Grecia sconfitta aveva sottomesso il fiero vincitore (Graecia capta ferum victorem cepit). Per qualche tempo la cultura ufficiale romana disprezz\u00f2 pubblicamente l'arte dei greci vinti, ma progressivamente il fascino di questa arte raffinata conquist\u00f2, almeno nell'ambito privato, le classi dirigenti romane favorendo una forma di fruizione artistica basata sul collezionismo e sull'eclettismo. In un certo senso i Romani si definirono in seguito i continuatori dell'arte greca in un arco che da Alessandro Magno giungeva fino agli imperatori.\nMa, come riconosciuto da numerosi studiosi, vi sono alcune differenze sostanziali tra arte greca e romana, a partire in primo luogo dal tema principale della rappresentazione artistica stessa: i Greci rappresentavano un \"logos\" immanente, i Romani la \"res\". In parole pi\u00f9 semplici, i Greci trasfiguravano in mitologia anche la storia contemporanea (le vittorie sui Persiani o sui Galati diventavano quindi centauromachie o lotte fra Dei e Giganti o ancora amazzonomachie), mentre i Romani rappresentavano l'attualit\u00e0 e gli avvenimenti storici nella loro realt\u00e0.\nLa forza morale e il senso di eticit\u00e0 delle rappresentazioni dei miti greci si era gi\u00e0 comunque logorata nei tre secoli dell'ellenismo, quando da espressione comunitaria l'arte si era \"soggettivata\", diventando cio\u00e8 espressione di volta in volta della potenza economica e politica di un sovrano, della raffinatezza di un collezionista o dell'ingegnosit\u00e0 di un artefice. In questo solco i Romani procedettero poi ancora pi\u00f9 a fondo, arrivando a rappresentare l'attualit\u00e0 concreta di un avvenimento storico: prima di loro solo alcuni popoli del Vicino Oriente avevano praticato tale strada, rifiutata dai Greci.\nL'uso \"personale\" dell'arte nell'arte romana permise la fioritura dell'arte del ritratto, che si sostitu\u00ec all'astrazione formale delle teste nelle statue greche. L'aggiungere teste realistiche a corpi idealizzati (come nella statua di personaggio romano da Delos), che avrebbe fatto rabbrividire un greco di et\u00e0 classica, era per\u00f2 ormai praticata dagli artisti neoattici della fine del II secolo a.C., per committenti soprattutto romani.\nIl primo periodo dell'arte repubblicana fu una continuazione dello stile arcaico (come nei tempi gemelli dell'area di Sant'Omobono o quelli del largo Argentina). Una sostanziale rivoluzione si ebbe quando i romani entrarono in contatto sempre pi\u00f9 stretto coi greci, che culmin\u00f2 nella conquista della Magna Grecia, della Grecia ellenica, della Macedonia e dell'Asia Minore. I bottini di guerra fecero arrivare in patria un enorme afflusso di opere d'arte, che metteva i romani nell'imbarazzante questione di accettare come superiore una cultura da essi sconfitta. Nacquero due partiti, uno filoelleno, fine amante dell'arte greca, capeggiato dal circolo degli Scipioni, e uno tradizionalista e filoromano capeggiato da Catone il Censore e i suoi seguaci. L'enorme afflusso di opere greche non si arrest\u00f2, anzi quando la domanda da parte di collezionisti appassionati super\u00f2 l'offerta di opere originali, nacque il gigantesco mercato delle copie e delle opere ispirate ai modelli classici del V e IV secolo a.C. (neoatticismo).\nFu solo dopo un certo periodo che i romani, \"digerita\" l'invasione di opere greche di tanti stili diversi (per epoca e per regione geografica) iniziarono a sviluppare un'arte peculiarmente \"romana\", anche se ci\u00f2 fu dovuto in grande parte a maestranze greche e ellenistiche. In particolare fu sotto il governo di Silla che si notano i primi albori dell'arte romana, che si svilupp\u00f2 originalmente soprattutto in tre campi: l'architettura, il ritratto fisiognomico e la pittura.\nUn fenomeno tipicamente romano fu la produzione in quantit\u00e0 di massa di copie dell'arte greca, soprattutto del periodo classico databile tra il V e il IV secolo a.C. Questo fenomeno prese avvio nel II secolo a.C. quando crebbe a Roma una schiera di collezionisti appassionati di arte greca, per i quali ormai non bastavano pi\u00f9 i bottini di guerra e gli originali provenienti dalla Grecia e dall'Asia Minore. Il fenomeno delle copie ci \u00e8 giunto in massima parte per la scultura, ma dovette sicuramente riguardare anche la pittura, gli elementi architettonici e le cosiddette arti applicate. Le copie di statue greche di epoca romana hanno permesso la ricostruzione delle principali personalit\u00e0 e correnti artistiche greche, ma hanno anche perpetrato a lungo tempo negli studiosi moderni alcune idee errate, come la convinzione che le tipologie dell'arte greca fossero caratterizzate dalla fredda accademicit\u00e0 delle copie, o che l'arte romana stessa fosse un'arte dedita principalmente alla copiatura, falsandone la prospettiva storica.\nPer i romani non esisteva lo storicismo e in nessuna fonte antica si trovano echi di un diverso apprezzamento tra opera originale e copia, che evidentemente erano considerati pienamente equivalenti. Non mancarono esempi per\u00f2 di raffazzonature, pasticci e modifiche arbitrarie, come nel caso di un \"Pothos\" di Skopas, del quale esistono copie simmetriche usate per fare \"pendant\" nella decorazione architettonica.\nLetteratura greco-romana.\nGi\u00e0 in et\u00e0 ellenistica Roma si era fatta conoscere per i crescenti successi ottenuti, prima in Magna Grecia, poi nel Mediterraneo occidentale contro Cartagine, ed infine contro il regno di Macedonia e dei Seleucidi. Molti letterati, artisti e filosofi si erano, quindi, riversati nella giovane capitale romana. E cos\u00ec la letteratura latina aveva potuto crescere al punto da raggiungere in importanza e completezza quella greca: il suo apice si ebbe sotto Cesare e Augusto. Del resto fin dalle origini, la letteratura latina si era ampiamente nutrita di opere e modelli greci. La stessa storiografia greca, a partire da Polibio, aveva cominciato a porre Roma al centro della sua attenzione. Polibio, testimone principale della fine dell'indipendenza greca, cerc\u00f2 di convincere i suoi compatrioti della necessit\u00e0 di sottomettersi a Roma e condann\u00f2 coloro che avevano cercato di resisterle.\nCon la fine dei regni ellenistici, che avevano dato grande impulso alla diffusione del greco in tutta l'area mediterranea orientale e del vicino Oriente, addirittura permettendo di superare le antiche divisioni interne dialettali (\"koin\u0113 dialektos\"), questa lingua si trov\u00f2 ad essere all'interno dell'Impero romano come il mezzo naturale per comunicare verso le molte aree decentrate provinciali orientali. Vi \u00e8 da aggiungere che la classe dirigente romana conosceva il greco, mentre pochi erano i Greci che conoscevano in modo appropriato il latino.\nAd un periodo in cui la pubblicistica e storiografia ellenistica si erano dimostrate ostili all'invasore e dominatore romano, subentr\u00f2 un periodo in cui Roma apparve come la vera forza trainante e focale dei valori tradizionali e profondi dello stesso ellenismo e che vide, tra i suoi maggiori interpreti globali, Dionigi di Alicarnasso (60-7 a.C.), spalancando di fatto la via all'integrazione tra due culture, romana e greca. Publio Elio Aristide (117-180), nel suo \"Encomio a Roma\" dipingeva Roma come una \"polis\" greca, mostrando cos\u00ec uno dei punti massimi di incontro tra cultura greca e mondo romano. Dione di Prusa (40-120), pur essendo ostile a Domiziano, come del resto era anche lo stesso senato romano, mostr\u00f2 grande apprezzamento nei confronti degli imperatori romani Vespasiano, Tito e oltre all\"Optimus Princeps\", Traiano."}
{"id": "702141", "revid": "119558379", "url": "https://it.wikipedia.org/wiki?curid=702141", "title": "Le creature di Prometeo", "text": "Le creature di Prometeo (Die Gesch\u00f6pfe des Prometheus) \u00e8 un balletto in tre atti musicato da Ludwig van Beethoven nel 1801, per la coreografia di Salvatore Vigan\u00f2. Costituisce l'op. 43 del catalogo beethoveniano.\nHa debuttato al Burgtheater di Vienna il 28 marzo 1801.\nSi tratta dell'unico balletto propriamente detto pubblicato da Beethoven. Fu accolto tiepidamente alla prima rappresentazione e in seguito dimenticato con l'eccezione dell'ouverture, che visse una vita indipendente come pezzo da concerto.\nIl libretto originale \u00e8 perduto, mentre rimane il programma della prima rappresentazione.\nIl finale contiene, in forma di rond\u00f2, il tema con variazioni che chiuder\u00e0 la \"Sinfonia n. 3\", nota come l'\"Eroica\", e il tema delle \"Eroica-Variationen\" per pianoforte."}
{"id": "702142", "revid": "131962", "url": "https://it.wikipedia.org/wiki?curid=702142", "title": "Democristiano", "text": ""}
{"id": "702146", "revid": "767487", "url": "https://it.wikipedia.org/wiki?curid=702146", "title": "Ora o mai pi\u00f9 (film)", "text": "Ora o mai pi\u00f9 \u00e8 un film italiano del 2003 diretto da Lucio Pellegrini.\nIl film narra la formazione politica e sentimentale di un venticinquenne, che scopre ed esplora la realt\u00e0 dei centri sociali.\nTrama.\nDavid \u00e8 uno studente modello all'ultimo anno della facolt\u00e0 di fisica presso la Scuola Normale Superiore di Pisa; praticamente vive in una realt\u00e0 parallela, fatta di libri e ragionamenti sui massimi sistemi, senza alcun contatto con la realt\u00e0 quotidiana. Tutto cambia quando, pochi minuti prima del suo ultimo esame, partecipa ad un collettivo studentesco per seguire la sconosciuta Viola, dopo che quest'ultima gli aveva consegnato un volantino: l'esame salta, e con esso buona parte delle certezze di David. Il ragazzo si innamora subito di Viola, ma \u00e8 anche un buon amico di Luca, il ragazzo di Viola. Gli eventi portano David a partecipare all'occupazione di un centro sociale, e persino ad azioni pseudosovversive fino a catapultare l'intero gruppo di dissidenti nel bel mezzo delle violenze che scossero Genova nel 2001 in occasione del G8."}
{"id": "702149", "revid": "486946", "url": "https://it.wikipedia.org/wiki?curid=702149", "title": "Parco del complesso lacuale di Bracciano e Martignano", "text": ""}
{"id": "702151", "revid": "647919", "url": "https://it.wikipedia.org/wiki?curid=702151", "title": "Grecia (et\u00e0 romana)", "text": ""}
{"id": "702159", "revid": "1543377", "url": "https://it.wikipedia.org/wiki?curid=702159", "title": "Impero romano", "text": "LImpero romano fu lo Stato romano consolidatosi nell'area euro-mediterranea tra il I secolo a.C. e il XV secolo; in questo articolo si tratta il periodo che va dalla sua fondazione, generalmente indicato con il 27 a.C. (primo anno del principato di Augusto) e il 395, quando dopo la morte di Teodosio I, l'Impero fu suddiviso dal punto di vista amministrativo ma non politico in una \"pars occidentalis\" e in una \"pars orientalis\". L'Impero romano d'Occidente si fa terminare per convenzione nel 476, anno in cui Odoacre depone l'ultimo imperatore, Romolo Augusto, mentre, l'Impero romano d'Oriente (indicato talvolta come Impero bizantino nella sua fase medievale), si protrarr\u00e0 invece fino al momento della conquista di Costantinopoli da parte degli Ottomani, nel 1453.\nNella sua massima espansione, l'Impero si estendeva, in tutto o in parte sui territori degli odierni Stati di: Portogallo, Spagna, Andorra, Francia, Monaco, Belgio, Paesi Bassi (regioni meridionali), Regno Unito (Inghilterra, Galles, parte della Scozia), Lussemburgo, Germania (regioni meridionali e occidentali), Svizzera, Austria, Liechtenstein, Slovacchia (piccola parte), Ungheria, Italia, Vaticano, San Marino, Malta, Slovenia, Croazia, Bosnia ed Erzegovina, Serbia, Montenegro, Kosovo, Albania, Macedonia del Nord, Grecia, Bulgaria, Romania, Moldavia, Ucraina (parte costiera sud-occidentale con Isola dei Serpenti e Podolia), Turchia, Russia, Cipro, Siria, Libano, Iraq, Armenia, Georgia, Iran, Azerbaigian, Israele, Giordania, Palestina, Egitto, Sudan (piccola parte e per limitato periodo di tempo), Libia, Tunisia, Algeria, Marocco e Arabia Saudita (piccola parte). In totale, 52 dei 196 Stati riconosciuti nel mondo, pi\u00f9 3 parzialmente riconosciuti, pi\u00f9 di ogni altro impero del mondo antico. Si espandeva su tre diversi continenti: Europa, Africa e Asia.\nNel 117 sotto Traiano ricopriva un'area di 5,0 milioni di km2, includendo gli Stati vassalli e i regni clienti. L'esatta misura della superficie governata da questo potente impero in realt\u00e0 non \u00e8 certa, a causa della mancanza di dati precisi, di dispute territoriali e della presenza di stati clienti il cui rapporto nei confronti di Roma non \u00e8 sempre chiaro.\nPur non essendo il pi\u00f9 vasto Stato dell\u2019antichit\u00e0, spettando tali primati all'impero achemenide, cinese e Xiongnu, quello di Roma \u00e8 considerato il pi\u00f9 grande per gestione e qualit\u00e0 del territorio, organizzazione socio-politica, e per l'importante eredit\u00e0 lasciata nella storia dell'umanit\u00e0.\nIn tutti i territori sui quali estesero i propri confini i Romani costruirono citt\u00e0, strade, ponti, acquedotti, fortificazioni, esportando ovunque il loro modello di civilt\u00e0 e al contempo assimilando le popolazioni e civilt\u00e0 assoggettate, in un processo cos\u00ec profondo che per secoli ancora dopo la fine dell'impero queste genti continuarono a definirsi \"romane\". La civilt\u00e0 nata sulle rive del Tevere, cresciuta e diffusasi in epoca repubblicana ed infine sviluppatasi pienamente in et\u00e0 imperiale, \u00e8 essenziale componente della civilt\u00e0 occidentale.\nDefinizione e concetto di Impero romano.\nLe due date indicate come inizio (27 a.C.) e fine (395) convenzionali di un Impero romano unitario, come spesso accade nelle definizioni dei periodi storici, sono puramente arbitrarie. In particolare per tre ragioni: sia perch\u00e9 non vi fu mai una vera e propria fine formale della \"Res publica Romana\", le cui istituzioni non furono mai abolite, ma semplicemente persero il potere effettivo a vantaggio dell'imperatore; sia perch\u00e9 nei 422 anni tra esse compresi si alternarono due fasi caratterizzate da forme di organizzazione e legittimazione del potere imperiale profondamente diverse, il Principato e il Dominato; sia perch\u00e9 anche dopo la divisione dell'impero le due parti continuarono a sopravvivere, l'una sino alla deposizione dell'ultimo Cesare d'Occidente Romolo Augusto nel 476 (o pi\u00f9 precisamente fino al 480, anno della morte del suo predecessore, Giulio Nepote, che si considerava ancora imperatore), l'altra perpetuandosi per ancora un millennio in quell'entit\u00e0 nota come Impero bizantino. L'anno 476 \u00e8 stato inoltre convenzionalmente considerato come data di passaggio tra et\u00e0 antica e Medioevo.\nSe per alcuni - e in parte per gli stessi antichi - gi\u00e0 l'assunzione nel 49 a.C. della dittatura da parte di Gaio Giulio Cesare pu\u00f2 segnare la fine della Repubblica e l'inizio di una nuova forma di governo (tanto che il nome stesso di \"caesar\" divenne titolo e sinonimo di imperatore), \u00e8 anche vero che per essi l\"impero di Roma\" esisteva gi\u00e0 da tempo, da quando cio\u00e8 la citt\u00e0 repubblicana aveva iniziato a legare a s\u00e9 i territori conquistati sotto forma di province, estendendo su di esse il proprio \"imperium\", cio\u00e8 l'autorit\u00e0 politico-militare dei propri magistrati (ci\u00f2 accadde a partire dalla Sicilia, nel 241 a.C.).\nIl 31 a.C. invece (anno in cui la flotta romana comandata dal generale Marco Vipsanio Agrippa sconfisse quella egiziana guidata da Marco Antonio e Cleopatra presso Azio, in Grecia, segnando la fine del secondo triumvirato e la definitiva sconfitta dell'unico vero avversario di Ottaviano per il predominio a Roma) rappresenta l'inizio effettivo del potere di Augusto, ponendo infatti fine a quella lunga serie di guerre civili che avevano segnato nell'ultimo secolo la crisi della Repubblica. In breve tempo, Ottaviano divenne arbitro e padrone dello Stato: inaugur\u00f2 nel 27 a.C. la definitiva forma del suo principato e govern\u00f2 pur senza detenere nessuna carica, con una formula di \"primus inter pares\", \"pater patriae\" (nel 2 a.C.), \"princeps\" e, soprattutto, \"augustus\", titolo onorifico conferitogli in quell'anno dal Senato, per indicare il carattere sacrale e propiziatorio della sua persona. \u00c8 vero anche che Augusto ebbe pieni poteri solo nel 12 a.C., quando divenne Pontefice Massimo. Durante l'anarchia militare infatti, quando alla guida di Roma c'erano due imperatori, quello che aveva pi\u00f9 potere era quello che ricopriva anche la carica di Pontefice Massimo.\nIn realt\u00e0, per\u00f2, la denominazione di \"imperium\" ha un senso pi\u00f9 generale di quello a noi familiare: \u00e8 Tito Flavio Vespasiano il primo ad assumere la carica formale di \"Imperator\". Prima di Vespasiano, il titolo di \"Imperator\" era attribuito semplicemente al comandante in capo dell'esercito romano, che doveva essere acclamato come tale dalle sue truppe sul campo, solo in quel caso era imperator e deteneva il diritto ad inoltrare richiesta di trionfo al Senato che era libero di accordargliela o rifiutargliela. Ottaviano, del resto, rispett\u00f2 formalmente le istituzioni repubblicane, ricoprendo diverse cariche negli anni che lo portarono comunque ad ottenere un potere tale, che nessun altro uomo prima di lui a Roma aveva mai ottenuto.\nLa vita politica, economica e sociale durante i primi secoli dell'Impero gravitava attorno all'Urbe. Roma era la sede dell'autorit\u00e0 imperiale e dell'amministrazione, principale luogo di scambio commerciale tra Oriente ed Occidente oltre ad essere di gran lunga la pi\u00f9 popolata citt\u00e0 del mondo antico con circa un milione di abitanti; per questo migliaia di persone affluivano quotidianamente nella capitale via mare e via terra, arricchendola di artisti e letterati provenienti da tutte le regioni dell'Impero.\nEsisteva una netta differenza tra il vivere a Roma o nelle province: gli abitanti della capitale godevano di privilegi ed elargizioni, mentre il peso fiscale si riversava pi\u00f9 pesantemente sulle province.\nAnche tra citt\u00e0 e campagna, ovviamente tenendo conto del ceto sociale, la qualit\u00e0 di vita era migliore e pi\u00f9 agiata per i cittadini, che usufruivano di servizi pubblici come terme, acquedotti, teatri e circhi.\nDall'epoca di Diocleziano, Roma perse il suo ruolo di sede imperiale a favore di altre citt\u00e0 (Milano, Treviri, Nicomedia e Sirmio), restando, per\u00f2, capitale dell'Impero, fino a quando, nel corso del V secolo, si and\u00f2 sempre pi\u00f9 imponendo Costantinopoli (la \"Nova Roma\" voluta da Costantino), anche grazie ai mutati rapporti di forza tra un Oriente ancora prospero e un Occidente in balia delle orde barbariche e sempre pi\u00f9 prostrato dalla crisi economica, politica e demografica.\nDopo la crisi che paralizz\u00f2 l'Impero nei decenni centrali del III secolo, le frontiere si fecero pi\u00f9 sicure a partire dal regno di Diocleziano (284-305), il quale introdusse profonde riforme nell'amministrazione e nell'esercito. L'Impero pot\u00e9 cos\u00ec vivere ancora un periodo di relativa stabilit\u00e0 fino almeno alla battaglia di Adrianopoli (378) e, in Occidente, fino ai primi anni del V secolo, quando si produsse una prima, pericolosa incursione da parte dei Visigoti di Alarico I (401-402) cui seguirono altre che culminarono nel celebre sacco di Roma del 410, avvertito dai contemporanei (san Girolamo, sant'Agostino d'Ippona) come un avvenimento epocale e, da alcuni, come la fine del mondo. Gli ultimi decenni di vita dell'Impero romano d'Occidente (quello d'Oriente sopravviver\u00e0, come si \u00e8 detto, per un altro millennio) furono vissuti in un clima apocalittico di morte e di miseria dalla popolazione di molte regioni dell'Impero, falcidiata da guerre, carestie ed epidemie. La conseguenza finale fu la caduta della stessa struttura imperiale.\nCronologia dei principali eventi politici (27/23 a.C. - 476 d.C.).\nAlto Impero (27/23 a.C. - 284 d.C.).\nAugusto.\nQuando la Repubblica romana (509 a.C. - 27 a.C.) era ormai preda di una crisi istituzionale irreversibile, Gaio Giulio Cesare Ottaviano, pronipote di Giulio Cesare e da lui adottato, rafforz\u00f2 la sua posizione con la sconfitta del suo unico rivale per il potere, Marco Antonio, nella battaglia di Azio. Anni di guerra civile avevano lasciato Roma quasi senza legge. Essa, tuttavia, non era ancora del tutto disposta ad accettare il controllo di un despota.\nOttaviano ag\u00ec astutamente. Per prima cosa sciolse il suo esercito e indisse le elezioni. Ottenne, in tal modo, la prestigiosa carica di console. Nel 27 a.C., restitu\u00ec ufficialmente il potere al Senato di Roma, e si offr\u00ec di rinunciare al suo personale governo militare e occupazione dell'Egitto. Non solo il Senato respinse la proposta, ma gli fu anche dato il controllo della Spagna, della Gallia e della Siria. Poco dopo, il Senato gli concesse anche l'appellativo di \"Augusto\".\nAugusto sapeva che il potere necessario per un governo assoluto non sarebbe derivato dal consolato. Nel 23 a.C. rinunci\u00f2 a questa carica, ma si assicur\u00f2 il controllo effettivo, assumendo alcune \"prerogative\" legate alle antiche magistrature repubblicane. Gli fu, innanzitutto, garantita a vita la \"tribunicia potestas\", legata in origine alla magistratura dei tribuni della plebe, che gli permetteva di convocare il Senato, di decidere, porre questioni avanti ad esso, porre il veto alle decisioni di tutte le magistrature repubblicane e di fruire della sacrale inviolabilit\u00e0 della propria persona. Ricevette, inoltre, l\"imperium proconsulare maius et infinitum\", ossia il comando supremo su tutte le milizie in tutte le provincie (questa era una delle prerogative del proconsole nella regione di sua competenza). Il conferimento da parte del Senato di queste due prerogative gli dava autorit\u00e0 suprema in tutte le questioni riguardanti il governo del territorio. Il 27 a.C. e il 23 a.C. segnano le principali tappe di questa vera e propria riforma costituzionale, con la quale si considera che Augusto assumesse concretamente i poteri propri di imperatore. Egli tuttavia fu solito usare titoli quali \"Principe\" o \"Primo Cittadino\".\nCon i nuovi poteri che gli erano stati conferiti, Augusto organizz\u00f2 l'amministrazione dell'Impero con molta padronanza. Stabil\u00ec moneta e tassazione standardizzata; cre\u00f2 una struttura amministrativa formata da cavalieri (era normale che gli imperatori, nel loro conflitto latente con l'aristocrazia senatoriale, si appoggiassero agli \"equites\") e con l'erario militare previde benefici per i soldati al momento del congedo. Suddivise le province in senatorie (controllate da proconsoli di nomina senatoria) e imperiali (governate da legati imperiali).\nFu un maestro nell'arte della propaganda, favorendo il consenso dei cittadini alle sue riforme. La pacificazione delle guerre civili fu celebrata come una nuova et\u00e0 dell'oro dagli scrittori e poeti contemporanei, come Orazio, Livio e soprattutto Virgilio. La celebrazione di giochi ed eventi speciali rafforzavano la sua popolarit\u00e0.\nAugusto inoltre per primo cre\u00f2 un corpo di vigili, e una forza di polizia per la citt\u00e0 di Roma, che fu suddivisa amministrativamente in 14 regioni.\nIl controllo assoluto dello Stato gli permise di indicare il suo successore, nonostante il formale rispetto della forma repubblicana. Inizialmente si rivolse al nipote Marco Claudio Marcello, figlio della sorella Ottavia, al quale diede in sposa la figlia Giulia. Marcello mor\u00ec tuttavia nel 23 a.C.: alcuni degli storici successivi ventilarono l'ipotesi, probabilmente infondata, che fosse stato avvelenato da Livia Drusilla, moglie di Augusto.\nAugusto fece in seguito sposare la figlia al generale nonch\u00e9 suo fedele collaboratore, Marco Vipsanio Agrippa. Da questa unione nacquero tre figli: Gaio Cesare, Lucio Cesare e Postumo (cos\u00ec chiamato perch\u00e9 nato dopo la morte del padre). I due maggiori furono adottati dal nonno con l'intento di farne i suoi successori, ma morirono anch'essi in giovane et\u00e0. Augusto mostr\u00f2 anche favore per i suoi figliastri (figli del primo matrimonio di Livia) Tiberio e Druso, che conquistarono a suo nome nuovi territori nel nord.\nDopo la morte di Agrippa nel 12 a.C., il figlio di Livia, Tiberio, divorzi\u00f2 dalla prima moglie, figlia di Agrippa e ne spos\u00f2 la vedova, Giulia. Tiberio fu chiamato a dividere con l'imperatore la \"tribunicia potestas\", che era fondamento del potere imperiale, ma poco dopo si ritir\u00f2 in esilio volontario a Rodi. Dopo la morte precoce di Caio e Lucio nel 4 e 2 a.C. rispettivamente, e la precedente morte del fratello Druso maggiore (9 a.C.), Tiberio fu richiamato a Roma e venne adottato da Augusto, che lo designava in tal modo proprio erede.\nIl 19 agosto 14, Augusto mor\u00ec. Poco dopo il Senato decret\u00f2 il suo inserimento fra gli dei di Roma. Postumo Agrippa e Tiberio erano stati nominati coeredi. Tuttavia Postumo era stato esiliato e venne ben presto ucciso. Si ignora chi avesse ordinato la sua morte, ma Tiberio ebbe la via libera per assumere lo stesso potere che aveva avuto il padre adottivo.\nLa dinastia giulio-claudia (27 a.C. - 68 d.C.).\nCon dinastia giulio-claudia si indica la serie dei primi cinque imperatori romani, che governarono l'impero dal 27 a.C. al 68 d.C., quando Nerone, l'ultimo della linea, si suicid\u00f2 aiutato da un liberto. La dinastia viene cos\u00ec chiamata dal \"nomen\" (il nome di famiglia) dei primi due imperatori: Gaio Giulio Cesare Ottaviano (l'imperatore Augusto), adottato da Cesare e dunque membro della famiglia Giulia (gens Giulia) e Tiberio Claudio Nerone (l'imperatore Tiberio figlio di primo letto di Livia, moglie di Augusto), appartenente per nascita alla famiglia Claudia (gens Claudia).\nGli imperatori della dinastia furono: Augusto (27 a.C. \u2013 14), Tiberio (14\u00a0\u2013 37), Caligola (37\u00a0\u2013 41), Claudio (41\u00a0\u2013 54) e Nerone (54\u00a0\u2013 68)\nI Flavi (69-96).\nLa prima dinastia flavia fu una delle dinastie dell'Impero romano, che detenne il potere dal 69 al 96.\nI Flavii Vespasiani erano una modesta famiglia della Sabina, appartenente alla classe media, giunta poi all'ordine equestre grazie alla militanza fedele nell'esercito, che giunse al potere quando Tito Flavio Vespasiano, generale degli eserciti d'oriente, prese il potere durante l'Anno dei quattro imperatori. Gli imperatori membri della dinastia furono Vespasiano, Tito e Domiziano.\nImperatori adottivi, gli Antonini e l'inizio del secolo d'oro (96-193).\nIl periodo che va dalla fine del I alla fine del II secolo \u00e8 caratterizzato da una successione non pi\u00f9 dinastica, ma adottiva, basata sui meriti dei singoli scelti dagli imperatori come loro successori. Primo fra loro Nerva. L'Impero romano arriv\u00f2 all'apice della sua potenza durante i principati di Traiano, Adriano, Antonino Pio e Marco Aurelio. Alla morte di quest'ultimo, il potere pass\u00f2 al figlio Commodo, che port\u00f2 il principato verso una forma pi\u00f9 autocratica e teocratica. Il potere delle istituzioni tradizionali si and\u00f2 indebolendo e il fenomeno prosegu\u00ec con i suoi successori, sempre pi\u00f9 bisognosi dell'appoggio dell'esercito per governare. Il ruolo del Senato nei secoli successivi si ridusse progressivamente, fino a divenire del tutto formale. La dipendenza sempre pi\u00f9 accentuata del potere imperiale dall'esercito condusse, nel 235 circa, a un periodo di crisi militare e politica, definito dagli storici come anarchia militare.\nI Severi e la crisi del III secolo (193-235).\nDopo la morte di Commodo divenne ormai evidente come gli aspiranti imperatori dovevano passare attraverso il consenso militare pi\u00f9 che quello del Senato. I pretendenti alla pi\u00f9 alta carica erano di due tipi: italici, cio\u00e8 persone che fino ad allora avevano formato la classe dirigente e senatoria dell'impero e che cercavano il consenso dell'esercito attraverso forti donazioni; oppure militari provenienti dalle zone periferiche e che durante la loro carriera avevano gi\u00e0 guadagnato il consenso delle legioni che guidavano.\nNel 192 riusc\u00ec ad acquistare il titolo di imperatore Pertinace. Tre mesi dopo Didio Giuliano riusc\u00ec a farlo eliminare dai pretoriani in cambio di forti donazioni. Intanto dalle province arrivavano gli eserciti di Clodio Albino, Pescennio Nigro e Settimio Severo, tre militari che aspiravano a prendere il posto di Giuliano. Sar\u00e0 Severo, fondatore di una nuova dinastia, a essere nominato nuovo imperatore dal Senato. A lui succedettero i figli Caracalla e Geta, poi Macrino, Eliogabalo e infine Alessandro Severo.\nLa crisi del III secolo e l'anarchia militare (235-284).\nI cinquant'anni che seguirono la morte di Alessandro Severo segnarono la sconfitta dell'idea di impero delle dinastie giulio-claudia e Antonina. Tale idea si basava sul fatto che l'Impero si fondava sulla collaborazione tra l'imperatore, il potere militare e le forze politico-economiche interne. Nei primi due secoli dell'Impero la contrapposizione tra poteri politici e potere militare si era mantenuta, anche se pericolosamente (lotte civili), all'interno di un certo equilibrio, garantito anche dalle enormi ricchezze che affluivano allo Stato e ai privati tramite le campagne di conquista. Nel III secolo, per\u00f2, tutte le energie dello Stato venivano spese non per ampliare, ma per difendere i confini dalle invasioni barbare. Quindi, con l'esaurimento delle conquiste, il peso economico e l'energia politica delle legioni finirono per rovesciarsi all'interno dell'Impero invece che all'esterno, con il risultato che l'esercito, che era stato il fattore principale della potenza economica, fin\u00ec per diventare un peso sempre pi\u00f9 schiacciante, mentre la sua prepotenza politica diventava una fonte permanente di anarchia.\nNei quasi cinquant'anni di anarchia militare si succedettero ben 21 imperatori acclamati dall'esercito, quasi tutti morti assassinati. Inoltre, l'Impero dovette affrontare contemporaneamente una serie di pericolose incursioni barbariche (Goti, Franchi, Alemanni, Marcomanni) che avevano sfondato il limes renano-danubiano a nord e l'aggressivit\u00e0 della dinastia persiana dei Sasanidi, che aveva sostituito i Parti. Solo grazie alla determinazione di una serie di imperatori originari della Dalmazia, l'Impero, giunto sull'orlo della disgregazione e del collasso (intorno al 270 era avvenuta anche la secessione di alcune province, in cui si erano formate due entit\u00e0 separate dal governo di Roma: l'Imperium Galliarum in Gallia e in Britannia, e il Regno di Palmira in Siria, Cilicia, Arabia, Mesopotamia ed Egitto), riusc\u00ec a riprendersi.\nNel 235 divenne imperatore Massimino, proveniente dalla Tracia: fu il primo tra gli imperatori a poter vantare solo umilissime origini. Il fatto che la sua carriera fosse legata esclusivamente all'esercito (non si cur\u00f2 nemmeno di comunicare l'elezione al Senato) dimostra come i nobili senatori ed i ricchi finanzieri stessero perdendo il loro potere. Si credeva addirittura che facesse parte di una famiglia \"dediticia\", cio\u00e8 di quelle famiglie cui anche dopo l'editto di Caracalla non era stata riconosciuta la cittadinanza romana. Il suo regno avr\u00e0 una vita breve, giusto il tempo di difendere i confini nella zona del Danubio.\nNel 238 le province africane (un \"feudo\" di nobili senatori) in rivolta contro la politica fiscale di Massimino, volta a compiacere l'esercito, elessero nuovo imperatore Gordiano I, il quale affianc\u00f2 alla guida dell'impero suo figlio Gordiano II. Dopo pochi mesi verr\u00e0 assassinato da uomini fedeli a Massimino. Dopo l'assassinio di Gordiano I il Senato elesse due imperatori: Balbino e Pupieno. Sar\u00e0 quest'ultimo a sconfiggere definitivamente Massimino e a nominare suo successore Gordiano III.\nPoco dopo essere stato nominato imperatore dall'esercito con il consenso del Senato, Gordiano III decise di affrontare l'impero persiano, rinato sotto la nuova dinastia dei Sasanidi. Gordiano III affianc\u00f2 come proprio consigliere il prefetto Temesiteo. Tuttavia mor\u00ec durante il conflitto e venne sostituito da Giunio Filippo, figlio di un cittadino romano dell'Arabia.\nNel 244 il prefetto Giunio Filippo, chiamato Filippo l'Arabo per le sue origini, trad\u00ec il suo imperatore e ne prese il posto, affrettandosi a stipulare una pace con i Persiani. Poi raggiunse immediatamente la zona del Danubio per affrontare e sconfiggere i Carpi. Filippo l'Arabo \u00e8 ricordato come l'imperatore che organizz\u00f2 e celebr\u00f2, nel 248, i giochi e gli spettacoli per i mille anni della fondazione di Roma. L'imperatore (paradossalmente un \"non-romano\") predispose che tale festivit\u00e0 dovesse essere celebrata con giochi grandiosi (lotte gladiatorie ed esibizioni di animali esotici) sia per celebrare nel modo pi\u00f9 solenne l'evento, sia per dimostrare la forza e la grandezza dell'Impero. Una grandezza oramai del tutto apparente se si pensa che a distanza di pochi mesi dall'evento i goti forzeranno il \"limes\" mettendo la Grecia a ferro e fuoco, devastando Atene e Sparta. Nel 249 Filippo l'Arabo mor\u00ec in battaglia (o venne forse assassinato dai propri uomini), mentre si scontrava nei pressi di Verona con Decio, proclamato imperatore dalle legioni pannoniche.\nNel 249 divenne, quindi, imperatore Decio. Egli avvi\u00f2 una feroce repressione verso i cristiani: questo soprattutto per una politica di rafforzamento dell'autorit\u00e0 imperiale attraverso il culto dell'Imperatore, collante fondamentale per un Impero che stava crollando. Morir\u00e0 assassinato dal suo luogotenente Treboniano Gallo, mentre combatteva contro i Goti in Mesia.\nEra il 251 quando Gaio Vibio Treboniano Gallo venne proclamato imperatore, ma anch'egli morir\u00e0 assassinato dal suo luogotenente Emiliano due anni dopo, in Mesia.\nL'incarico di imperatore di Emiliano dur\u00f2 solo tre mesi.\nGli succedette Valeriano. Appena eletto, Valeriano nomin\u00f2 Augusto d'Occidente suo figlio Gallieno, mentre per s\u00e9 mantenne il controllo della parte orientale, dove dovette affrontare i Goti. Dopo averli sconfitti, nel 260, Valeriano cominci\u00f2 una guerra contro il regno persiano, ma cadde prigioniero del re persiano Sapore, lasciando tutto l'impero al figlio Gallieno.\nGallieno, divenuto imperatore, trover\u00e0 difficolt\u00e0 a mantenere il territorio unito. Nella zona occidentale \u00e8 nato il \"Regnum Gallicum\", di cui Postumo \u00e8 il re. Nelle zone orientali, un certo Macriano, un ufficiale dell'esercito stanziato in Oriente, cercava di prendere il potere. Gallieno allora chiese aiuto a Settimio Odenato, un notabile di Palmira, citt\u00e0 carovaniera, punto di incontro tra l'Impero romano e le zone interne dell'Asia. In cambio Odenato ottenne una specie di sovranit\u00e0 sulla parte orientale dell'Impero, ricevendo il titolo di \"Dux Orientis\", questo per\u00f2 porter\u00e0 alla nascita di una nuova potenza, il Regno di Palmira, a causa dell'ambizione della moglie di Odenato, Zenobia. In campo amministrativo Gallieno decise di reclutare i comandanti delle legioni non pi\u00f9 solo tra i senatori, ma anche dagli \"equites\" o da semplici militari di umili origini la cui carriera era legata all'esercito. Gallieno mor\u00ec assassinato nel 268 da ufficiali illirici.\nGli imperatori illirici (268-284) e inizio della ripresa di Roma.\nNel 268 fu imperatore di nuovo un militare: Claudio II detto il Gotico, proveniente dalle zone illiriche. Nelle zone balcaniche si impegn\u00f2 nell'arginare le incursioni gotiche. Mor\u00ec a Sirmio a causa della peste che in quegli anni falci\u00f2 l'Illiria.\nNel 270 divenne imperatore Aureliano. Intanto i due regni di Gallia e Palmira erano passati rispettivamente a Pio Tetrico e a Zenobia. Primo obiettivo di Aureliano fu la riconquista di Palmira, che avvenne tra il 271 e il 273. Tornando in Occidente riconquister\u00e0 anche il regno gallico, riunificando l'Impero romano e guadagnandosi il titolo di \"restitutor orbis\". Aureliano viene anche ricordato anche come colui che costru\u00ec le mura di Roma, che fra alti e bassi sarebbero durate per sempre. Con Aureliano termin\u00f2 il periodo pi\u00f9 cupo dell'impero romano, e ne inizi\u00f2 un altro migliore consentendo la ripresa economica con pieno di succedette Marco Claudio Tacito, imperatore dal 275 al 276.\nNel 276 divenne imperatore Marco Annio Floriano, ma per pochissimo tempo. Di rilievo furono: Marco Aurelio Probo, imperatore dal 276 al 282 che si fece notare per aver sconfitto ripetutamente i barbari sul Reno e il Danubio, Marco Aurelio Caro imperatore dal 282 al 283, Numeriano e Carino.\nNumeriano fu imperatore dal 283 al 284. Riusc\u00ec a dare vita ad un brevissimo periodo di recupero economico e culturale, inaugurando pi\u00f9 di 50 giorni di festivit\u00e0 un po' dappertutto nell'impero, da N\u00eemes a Roma, da Olimpia ad Antiochia. Carino fu imperatore dal 284 al 285.\nTardo impero (284-476).\nConsolidamento della ripresa di Roma.\nNel 284 sal\u00ec al potere il generale illirico Diocleziano che consolid\u00f2 la ripresa dell'impero di Roma ponendo definitivamente fine alla crisi del III secolo. Egli riorganizz\u00f2 il potere imperiale istituendo la tetrarchia, ovvero una suddivisione dell'impero in quattro parti, due affidate agli \"augusti\" (Massimiano e lo stesso Diocleziano) e due affidate ai \"cesari\" (Costanzo Cloro e Galerio), che erano anche i successori designati. Le province furono accresciute in numero e riunite in diocesi, e in questa circostanza anche l'Italia venne suddivisa in province. Pi\u00f9 in generale si verific\u00f2 in questi anni una progressiva marginalizzazione delle aree pi\u00f9 antiche dell'impero a vantaggio dell'Oriente, forte di tradizioni civiche pi\u00f9 antiche e di un'economia mercantile maggiormente consolidata, assai pi\u00f9 prospero quanto a politica, amministrazione e cultura.\nMalgrado il fallimento della tetrarchia, materializzatosi con il ritiro a vita privata di Diocleziano e le conseguenti guerre civili, si and\u00f2 imponendo una forma di monarchia assoluta detta Dominato dagli storici moderni, fondata sulla predominanza dell'esercito e su una forte burocrazia. Della vecchia aristocrazia senatoria che aveva guidato insieme al Principe l'Impero restavano soltanto gli ozii culturali, l'immane ricchezza e gli enormi privilegi rispetto alla massa del popolo, ma il potere ormai era nelle mani della corte imperiale e dei militari. Diocleziano, inoltre, per meglio sottolineare l'incontestabilit\u00e0 e la sacralit\u00e0 del proprio potere, evitando cos\u00ec le continue usurpazioni che avevano provocato la grave crisi politico-militare del III secolo, decise di evidenziare la distanza fra s\u00e9 e il resto dei sudditi, introducendo rituali di divinizzazione dell'imperatore tipicamente orientali. Il problema pi\u00f9 grave per la stabilit\u00e0 dell'Impero rimase, per\u00f2, quello di una regolare successione, che n\u00e9 Diocleziano con il sistema tetrarchico n\u00e9 Costantino I con il ritorno al sistema dinastico riuscirono a risolvere. Inoltre, in ambito economico-finanziario, n\u00e9 Diocleziano n\u00e9 Costantino riuscirono a risolvere i problemi che assillavano da tempo l'Impero, ovvero l'inflazione galoppante e la pressione fiscale oppressiva: l'editto sui prezzi massimi stabilito nel 301 da Diocleziano per calmierare le merci in vendita sul mercato si rivel\u00f2 fallimentare, mentre Costantino con l'introduzione del \"solidus\" riusc\u00ec a stabilizzare il valore della moneta forte, preservando il potere d'acquisto dei ceti pi\u00f9 ricchi, ma a scapito di quello dei ceti pi\u00f9 poveri, che furono abbandonati a s\u00e9 stessi.\nLa tetrarchia (284-305).\nLa struttura dell'Impero romano si era ormai evoluta, ai tempi di Diocleziano, in una specie di dualismo tra la citt\u00e0 di Roma, amministrata dal Senato, e l'Imperatore, che invece percorreva l'impero e ne ampliava o difendeva i confini. Il rapporto tra Roma e l'Impero era ambivalente: se l'Urbe era il punto di riferimento ideale della \"Rom\u00e0nia\", in ogni caso il potere assoluto era ormai passato al monarca o \"dominus\", l'Imperatore, che spostava il suo luogo di comando a seconda delle esigenze militari dell'Impero. Ormai era chiaro il decadimento di Roma come centro nevralgico dell'Impero.\nIl nuovo sistema tetrarchico si rivel\u00f2 efficace per la stabilit\u00e0 dell'impero e rese possibile agli augusti di celebrare i \"vicennalia\", ossia i vent'anni di regno, come non era pi\u00f9 successo dai tempi di Antonino Pio. Restava da mettere alla prova il meccanismo della successione: il 1\u00ba maggio del 305 Diocleziano e Massimiano abdicarono, ma la tetrarchia si riveler\u00e0 un fallimento politico, generando una nuova ondata di guerre civili.\nLe guerre civili (306-324).\nIl 1\u00ba maggio del 305 Diocleziano e Massimiano abdicarono (ritirandosi il primo a Spalato e il secondo in Lucania) a vantaggio dei rispettivi \"Cesari\", Galerio per l'oriente e Costanzo Cloro per l'occidente. Il sistema rimase invariato fino alla morte di Costanzo Cloro avvenuta ad \"Eburacum\" il 25 luglio del 306.\nCon la morte di Costanzo Cloro il sistema and\u00f2 in crisi, portando a una nuova guerra civile. Alla fine, dopo undici anni in cui l'Impero romano fu retto da due soli \"Augusti\", Costantino e Licinio, si giunse allo scontro finale, quando nel 324, Licinio, assediato a Nicomedia, decise di consegnarsi al rivale, il quale lo mand\u00f2 in esilio come privato cittadino a Tessalonica (messo a morte l'anno successivo). Costantino era ora l'unico padrone del mondo romano. L'anno successivo il nuovo imperatore d'Occidente ed Oriente partecip\u00f2 al Concilio di Nicea I.\nCostantino e i Costantinidi (324-363).\nNel 324 iniziano invece i lavori per la fondazione della nuova capitale, Costantinopoli. La fase dalla riunificazione imperiale alla morte di Costantino il Grande (avvenuta nel 337), vide l'imperatore riordinare l'amministrazione interna e religiosa, oltre a consolidare l'intero sistema difensivo.\nIl 18 settembre 335, Costantino elev\u00f2 il nipote Dalmazio al rango di \"cesare\", assegnandogli la Thracia, l'Achaea e la Macedonia, con probabile capitale a Naisso e compito principale la difesa di quelle province contro i Goti, che le minacciavano di incursioni. Costantino divise cos\u00ec di fatto l'impero in quattro parti, tre per i figli e una per il nipote. palesando cos\u00ec la propria preferenza per l'accesso della linea dinastica diretta al trono.\nMorto Costantino (22 maggio del 337), durante quella stessa estate si ebbe un eccidio, per mano dell'esercito, dei membri maschili della dinastia costantiniana e di altri esponenti di grande rilievo dello Stato: solo i tre figli di Costantino e due suoi nipoti bambini (Gallo e Giuliano, figli del fratellastro Giulio Costanzo) furono risparmiati. Nel settembre dello stesso anno i tre cesari rimasti (Dalmazio era stato vittima della purga) si riunirono a Sirmio in Pannonia, dove il 9 settembre furono acclamati imperatori dall'esercito e si spartirono l'Impero.\nLa divisione del potere tra i tre fratelli dur\u00f2 poco: Costantino II mor\u00ec nel 340, mentre cercava di rovesciare Costante I; nel 350 Costante fu rovesciato dall'usurpatore Magnenzio, e poco dopo Costanzo II divenne unico imperatore (dal 353), riunificando ancora una volta l'Impero. Il periodo poi fu caratterizzato da un venticinquennio di guerre lungo il limes orientale contro le armate sasanidi, prima da parte di Costanzo II e poi del nipote Flavio Claudio Giuliano (tra il 337 ed il 363). Nel 361 venne proclamato Augusto Giuliano, Cesare in Gallia. Il suo governo dur\u00f2 solo tre anni, eppure ebbe grande importanza, sia per il tentativo di ristabilire un sistema religioso politeistico (per questo sar\u00e0 detto l'Apostata), sia per la campagna militare condotta contro i Sasanidi.\nI Valentiniani e Teodosio (364-395).\nNel 364 viene incoronato imperatore Valentiniano I; quest'ultimo, su richiesta dell'esercito, nomin\u00f2 un collega (il fratello Valente) a cui assegn\u00f2 la parte orientale dell'Impero. Valentiniano si dimostr\u00f2 comunque un buon governante: egli infatti mise fine a molti degli abusi che avvenivano ai tempi di Costanzo, promulg\u00f2 alcune leggi a favore del popolo (condann\u00f2 l'esposizione dei neonati e istitu\u00ec nei quattordici quartieri di Roma altrettanti medici), e favor\u00ec l'insegnamento della retorica, una scienza ormai in declino. Inoltre ottenne anche alcuni successi contro i Barbari, ma mor\u00ec durante queste campagne militari nel 375.\nVenne nominato suo successore in Occidente il figlio Graziano, che lo divise fra lui e il fratellastro Valentiniano II. Frattanto orde di germani (soprattutto Goti), pressati dagli Unni, chiesero ai Romani di potersi stanziare in territorio romano. I Romani accettarono a condizione che i Barbari consegnassero tutte le loro armi e si separassero dai figli. Una volta entrati in territorio romano nel 376, i Goti subirono tali maltrattamenti da ribellarsi e scontratisi con l'imperatore Valente, ottennero nel 378 un grande successo presso Adrianopoli, una delle peggiori disfatte per i Romani. Alla fine l'Augusto Teodosio I (successore di Valente in oriente) fu costretto a riconoscere i Goti come \"foederati\". Nel 382 l'Augusto Graziano abolir\u00e0 definitivamente ogni residuo di paganesimo: il titolo di pontefice massimo, i finanziamenti pubblici ai sacerdoti pagani, la statua e l'ara della Vittoria ancora presenti nella curia. Graziano venne poi ucciso dai sudditi dell'usurpatore in Britannia e Gallia Magno Massimo e Valentiniano II fugg\u00ec con la famiglia a Costantinopoli, dando la sorella Galla in sposa a Teodosio I, che sconfisse Magno Massimo facendo Augusto d'Occidente il cognato, che mor\u00ec nel 392 senza eredi. Il Senato proclam\u00f2 Augusto al suo posto Flavio Eugenio, non riconosciuto da Teodosio I, che lo combatt\u00e9 e lo sconfisse sul fiume Frigido e il Senato di Roma riconobbe Teodosio I Augusto d'Occidente, riunificando per l'ennesima volta l'Impero.\nDue imperi (395-476).\nSotto Teodosio I l'Impero fu per l'ultima volta unito. Egli, poi, con l'editto di Tessalonica (e decreti successivi), proib\u00ec qualsiasi culto pagano, decretando in tal modo la trasformazione dell'impero in uno Stato cristiano. Teodosio nomin\u00f2 suoi eredi con pari dignit\u00e0 i due figli: l'Impero romano d'Occidente al figlio Onorio, mentre l'Impero romano d'Oriente o Impero bizantino (da Bisanzio, la sua capitale) al figlio Arcadio. Alla sua morte, avvenuta nel 395, l'Impero si divise pertanto in due parti, che non furono mai pi\u00f9 riunite.\nFormalmente l'Impero continuava ad essere unico, semplicemente governato da due imperatori, uno governante la parte occidentale e uno la parte orientale; quando vi era un periodo di interregno in Occidente, l'Imperatore d'Oriente, in attesa che venisse nominato un nuovo imperatore d'Occidente, formalmente regnava anche sull'Occidente, e viceversa; il codice teodosiano, promulgato dall'imperatore d'Oriente Teodosio II, era valido anche in Occidente. Nei fatti, le due parti dell'Impero non furono mai riunite, e le differenze culturali tra Occidente e Oriente e i rapporti non sempre pacifici tra le due parti dell'Impero, accentuarono il processo di separazione delle due parti in due imperi separati.\nLa parte occidentale, pi\u00f9 provata economicamente, politicamente, militarmente, socialmente e demograficamente per via delle continue lotte dei secoli precedenti e per la pressione delle popolazioni barbariche ai confini entr\u00f2 ben presto in uno stato irreversibile di decadenza e, fin dal primo ventennio del V secolo, gli imperatori d'Occidente videro venir meno la loro influenza in tutto il nord Europa (Gallia, Britannia, Germania) e in Spagna, mentre gli Unni, negli stessi anni, si stabilivano in Pannonia.\nDeclino e caduta dell'Impero d'Occidente (395-476).\nDopo il 395, gli Imperatori d'Occidente erano di solito imperatori fantoccio, i veri regnanti erano generali che assunsero il titolo di \"magister militum\", \"patrizio\" o entrambi\u2014Stilicone dal 395 al 408, Costanzo dal 411 al 421, Ezio dal 433 al 454 e Ricimero dal 457 al 472.\nL'inizio del declino avvenne quando i Visigoti, condotti dal loro re Alarico I, attaccarono l'Impero d'Occidente (401), venendo per\u00f2 sconfitti dal generale Stilicone (402); il richiamo di molte truppe poste a difesa della Gallia, resosi necessario per affrontare la minaccia gota, facilit\u00f2 l'attraversamento del Reno, avvenuto il 31 dicembre del 406, da parte di molte popolazioni germaniche (Alani, Vandali, Suebi) che dilagarono nelle diocesi galliche e, fatta eccezione per i Burgundi stanziatisi lungo il corso del Reno, si stanziarono in Spagna (409). Negli anni successivi la situazione si fece ancora pi\u00f9 grave con l'insurrezione delle province galliche che elessero vari usurpatori (406-411), l'assassinio di Stilicone (408), l'abbandono della Britannia da parte delle legioni romani ivi stanziate che favor\u00ec il distacco dell'isola dall'Impero (410) e il sacco di Roma a opera dei Goti di Alarico (410), che venne percepito come un avvenimento tragico e quasi un'anticipazione della fine del mondo romano.\nIl generale Flavio Costanzo tent\u00f2 di risollevare le sorti dell'Impero con parziali successi: sconfisse gli usurpatori nelle Gallie ripristinando la concordia interna, giunse a un accordo con i Visigoti concedendo loro lo stanziamento in Aquitania (418) e li us\u00f2 come \"Foederati\" per combattere Vandali e Alani in Spagna. Dopo i primi successi della coalizione romano-visigota in Spagna (416-418), tuttavia, i Vandali e gli Alani si unirono in un'unica coalizione che riusc\u00ec a recuperare la Spagna meridionale per poi abbandonarla invadendo l'Africa (429). Nel 439 Cartagine fu conquistata dai Vandali condotti dal re Genserico. La perdita dell'Africa settentrionale fu un duro colpo per l'Impero non solo perch\u00e9 essa costituiva il granaio dell'Impero ma anche per il gettito fiscale che produceva. Nel 442 Genserico accett\u00f2 di restituire ai Romani le Mauritanie e parte della Numidia, ma queste province non erano molto produttive, a maggior ragione dopo essere state devastate dai Vandali.\nNel frattempo nelle Gallie emergeva la figura del generale Flavio Ezio, uno degli ultimi grandi generali romani; questi, con l'aiuto dei suoi alleati Unni, riusc\u00ec a contenere le pretese espansionistiche di Visigoti e Burgundi in Gallia e a recuperare l'Armorica, che si era staccata dall'Impero essendo in quella regione insorti i contadini briganti (i cosiddetti Bagaudi). Non pot\u00e9 per\u00f2 evitare, in Spagna, la perdita di Betica e Cartaginense, che finirono in mano sveva. L'unica provincia spagnola rimasta in mano imperiale era la Tarraconense, dove tuttavia erano insorti i Bagaudi, creando ulteriori difficolt\u00e0 al governo centrale. Negli anni 440 tuttavia l'aiuto degli Unni venne meno a causa dell'ascesa al trono di Attila (e di suo fratello): Attila, dopo aver attaccato pi\u00f9 volte l'Impero orientale costringendolo a pagare pesanti tributi, all'inizio degli anni 450 si volse contro la met\u00e0 occidentale venendo per\u00f2 sconfitto in Gallia dal generale Ezio; Attila tent\u00f2 l'invasione dell'Italia l'anno successivo ma anch'essa si risolse in un fallimento sostanziale. Dopo il decesso di Attila l'Impero unno cess\u00f2 di essere una temibile minaccia e fin\u00ec per disgregarsi.\nDopo la sconfitta di Attila e gli assassinii del generale Ezio e dell'Imperatore Valentiniano III, i Vandali ripresero l'offensiva conquistando tutta l'Africa romano-occidentale, la Sicilia, la Sardegna e le Baleari, e saccheggiando Roma (455). Il generale romano di origini germane Ricimero assunse il potere, eleggendo imperatori fantoccio che egli manovrava da dietro le quinte, fatta eccezione che per Giulio Valerio Maggioriano, imperatore dal 457 al 461 che tent\u00f2 disperatamente, coi pochi e limitati mezzi a disposizione, di risollevare le sorti dell'Impero, riuscendo a pacificare la Gallia e a riconquistare la quasi totalit\u00e0 della Spagna, salvo poi essere tradito e deposto dallo stesso Ricimero(da lui nominato patrizio d'Italia) in seguito alla fallimentare spedizione volta alla riconquista del regno di Genserico in Africa (aiutato proprio dal patrizio Ricimero a distruggere la flotta di Maggioriano ancorata a Porto Illicitanus). Era chiaro che per mantenere in vita l'Impero d'Occidente bisognava sconfiggere i Vandali e a questo fine l'Imperatore d'Oriente Leone allest\u00ec una mastodontica spedizione, in coalizione con l'Occidente, contro i Vandali nel 468. Prima della spedizione, Leone I costrinse Ricimero ad accettare come nuovo Imperatore d'Occidente il \"greco\" Antemio. La spedizione si rivel\u00f2 per\u00f2 un disastro e non pot\u00e9 essere ritentata, perch\u00e9 l'Impero d'Oriente non aveva pi\u00f9 soldi per allestirne un'altra.\nIn seguito al fallimento della guerra di riconquista dell'Africa (che avrebbe potuto ritardare di parecchio la caduta dell'Impero perch\u00e9 in seguito al riscatto del gettito fiscale delle province africane le entrate sarebbero aumentate e si sarebbe potuto allestire un esercito pi\u00f9 efficiente con cui potere tentare la riconquista delle altre province), si realizz\u00f2 il disfacimento di ci\u00f2 che restava dell'Impero d'Occidente. Il re dei Visigoti Eurico attacc\u00f2 ci\u00f2 che rimaneva dei possedimenti romani in Gallia, spingendosi fino alla Loira a Nord e fino alla Provenza a est, mentre anche la maggior parte della Spagna veniva sottomessa dalle armi visigote. Anche i Burgundi si espansero nella valle del Rodano, mentre in Italia, dopo la caduta dell'Impero unno, numerosi germani migrarono in territorio imperiale arruolandosi nell'esercito romano: tra questi vi era Odoacre.\nNel 476 i soldati germani arruolatisi nell'esercito romano pretesero dall'Imperatore 1/3 delle terre e di fronte al rifiuto si rivoltarono, assediarono Flavio Oreste (padre dell'imperatore) a Pavia, e poi lo uccisero, e deposero l'ultimo Imperatore d'Occidente (figlio di Flavio Oreste), il poco meno che ventenne Romolo Augusto. Tutta l'Italia era in mano a Odoacre, il capo dei rivoltosi, che mand\u00f2 le insegne Imperiali all'imperatore d'Oriente Zenone. Odoacre richiedeva che il suo controllo sull'Italia fosse formalmente riconosciuto dall'Impero, mentre Giulio Nepote (costretto a fuggire pochi anni prima da Oreste) gli chiedeva aiuto per riavere il trono. Zenone garant\u00ec a Odoacre il titolo di patrizio e Nepote fu dichiarato formalmente imperatore; tuttavia, Nepote non ritorn\u00f2 mai dalla Dalmazia, anche se Odoacre fece coniare monete col suo nome. Dopo la morte di Nepote nel 480, Zenone rivendic\u00f2 la Dalmazia per l'Oriente; J. B. Bury considera questa la fine reale dell'Impero d'Occidente. Odoacre attacc\u00f2 la Dalmazia, e la guerra fin\u00ec con la conquista dell'Italia da parte di Teodorico il Grande, Re degli Ostrogoti, sotto l'autorit\u00e0 di Zenone.\nRimaneva per\u00f2 in mani \"romane\" ancora la parte settentrionale della Gallia, che nel 461 si era resa indipendente dal governo centrale ed era governata da Siagro; quest'ultimo territorio ancora in mano romano-occidentale, detto comunemente Dominio di Soissons, cadde solo nel 486 per mano dei Franchi di Clodoveo, che intuite le potenzialit\u00e0 di un'alleanza col papa di Roma, fu il primo re barbaro a convertirsi al Cristianesimo, agendo cos\u00ec da voltagabbana nei confronti dell'alleanza stipulata da suo padre Childerico con il magister militum Egidio, padre di Siagrio. La fine dell'impero occidentale rappresent\u00f2 la fine dell'unit\u00e0 romana del bacino mediterraneo (il cosiddetto \"mare nostrum\") e priv\u00f2 la romanit\u00e0 superstite dell'antica patria. La perdita di Roma costitu\u00ec un evento di capitale importanza che segn\u00f2 il tramonto definitivo di un mondo.\nSopravvivenza dell'Oriente: la trasformazione nell'Impero bizantino (395-1453).\nMentre l'Impero d'Occidente declin\u00f2 durante il V secolo, il pi\u00f9 ricco Impero d'Oriente continu\u00f2 ad esistere per oltre un millennio, con capitale Costantinopoli. In quanto incentrato sulla citt\u00e0 di Costantinopoli, gli storici moderni lo chiamano \u00abImpero bizantino\u00bb, anche per distinguerlo dall'Impero romano classico, incentrato sulla citt\u00e0 di Roma. Tuttavia gli Imperatori bizantini e i loro sudditi non si definirono mai tali ma continuarono a fregiarsi del nome \u00abRomani\u00bb fino alla caduta dell'Impero, quando ormai non avevano pi\u00f9 nulla di romano. Al tempo dell'esistenza dell'Impero bizantino, molte popolazioni continuarono a chiamarlo \u00abromano\u00bb (ad esempio i Persiani, gli Arabi e i Turchi) mentre le popolazioni dell'occidente latino (ma anche gli Slavi), soprattutto dopo l'800 (incoronazione di Carlo Magno), lo definivano \u00abImpero greco\u00bb, per la sua ellenicit\u00e0. Il termine \u00abbizantino\u00bb fu coniato da Du Cange (1610-1688), quasi due secoli dopo la caduta dell'Impero (1453); il termine venne poi reso popolare dagli storici illuministi, che disprezzavano l'Impero. Il motivo per cui Du Cange e gli illuministi decisero di dare ai Romani d'Oriente il nome di Bizantini, secondo Clifton R. Cox, sarebbe questo:\nNel periodo proto-bizantino (da Costantino fino a Eraclio, 330-641) l'Impero mantenne un carattere multietnico e molte delle istituzioni del Tardo Impero (al punto che alcuni storici anglofoni prolungano la durata del Tardo Impero romano fino al 602/610/641) e continuava a estendersi su buona parte del Mediterraneo, soprattutto dopo le conquiste effimere di Giustiniano I (Italia, Dalmazia, Spagna meridionale e Nord Africa). Nonostante ci\u00f2, le influenze orientali lo portarono gradualmente a evolversi, divenendo sempre pi\u00f9 un Impero greco: gi\u00e0 al tempo di Giustiniano, pur essendo ancora il latino lingua ufficiale, la popolazione delle province orientali ignorava il latino, al punto che l'Imperatore dovette scrivere molte delle sue leggi in greco, per renderle comprensibili alla popolazione; lo stesso Giustiniano abol\u00ec il consolato (541) e, pur mantenendo in massima parte il sistema provinciale elaborato da Diocleziano e Costantino (con l'Impero suddiviso in prefetture, diocesi e province), abol\u00ec le diocesi nella prefettura d'Oriente e unific\u00f2 autorit\u00e0 civile e militare nelle mani del \"dux\" in alcune province che lo richiedevano particolarmente per la loro situazione interna; n\u00e9 va dimenticato che gi\u00e0 sotto Giustiniano l'Imperatore aveva assunto un carattere teocratico, ingerendosi pesantemente proprio per questo motivo nelle questioni religiose (cesaropapismo). Un altro passo in avanti nel processo di rinnovamento dell'Impero fu attuato dall'Imperatore Maurizio (582-602) nel tentativo di proteggere le province occidentali sotto la minaccia dei Longobardi e dei Visigoti: egli infatti riorganizz\u00f2 le prefetture d'Italia e Africa in altrettanti esarcati (retti da esarchi, con autorit\u00e0 sia civile e militare), abolendo nelle province occidentali la netta separazione tra autorit\u00e0 civile e militare stabilita da Diocleziano.\nLe riforme dello Stato e gli effimeri successi militari di Maurizio, attuate per risollevare lo Stato tardo-romano ormai decadente, non furono per\u00f2 sufficienti e, a causa del malgoverno del tiranno Foca (602-610), il riformatore dell'Impero Eraclio (610-641) eredit\u00f2 dal suo predecessore una situazione disastrosa con le province balcaniche devastate dagli Avari e quelle orientali occupate dai Persiani; ebbene con Eraclio l'Impero riusc\u00ec a trovare nuova linfa vitale, rinnovando profondamente l'organizzazione dell'esercito e delle province con la riforma dei temi: vengono abolite diocesi e prefetture, sostituite con circoscrizioni militari dette temi, governate dallo stratego con pieni poteri sia civili che militari; i soldati dell'esercito posto a difesa del tema (stratioti), come gi\u00e0 in passato avveniva con i \"limitanei\", ricevevano dal governo un lotto di terra da coltivare da cui dovevano ricavare gran parte del loro sostentamento, poich\u00e9 la loro paga in denaro veniva ridotta di molto. Sempre Eraclio dichiar\u00f2 il greco lingua ufficiale al posto del latino e ellenizz\u00f2 le cariche, i cui nomi vengono tradotti in greco.\nA causa di queste riforme, l'Impero romano d'Oriente aveva ormai perso in massima parte le proprie connotazioni romane, divenendo quello che gli storici moderni chiamano Impero bizantino, di lingua, cultura e istituzioni greche. Ad accentuare il carattere di ellenizzazione contribu\u00ec il restringimento dei confini dell'Impero: esso infatti non si estendeva pi\u00f9 su quasi tutto il bacino del Mediterraneo ma in massima parte su zone di lingua e etnia greca; infatti, se Eraclio vinse i Persiani recuperando le province orientali, queste andarono di nuovo perse pochi anni dopo sotto l'espansionismo del nascente Islam; il risultato fu che, a parte alcuni frammenti dell'Italia ed alcune enclave nei Balcani, l'Impero ora comprendeva solo la Tracia e l'Anatolia profondamente ellenizzate. L'Impero romano d'Oriente da quel momento in poi fu essenzialmente un Impero greco, anche se continu\u00f2 a dirsi romano per il resto della sua storia.\nCause della crisi e caduta dell'Impero romano d'Occidente.\nLe cause della crisi e della caduta dell'Impero furono sia interne che esterne.\nCause interne.\nLe cause interne furono varie: l'anarchia militare e i conflitti interni tra i vari pretendenti al trono nel III e nel IV secolo, che distrussero l'unit\u00e0 imperiale; la crisi economica, con l'inflazione e la pressione fiscale (dovuta alla crescente spesa pubblica per mantenere l'esercito e la burocrazia imperiali) che salirono a livelli molto alti ed i commerci che diminuirono sempre di pi\u00f9, indebolendo notevolmente la struttura economico-produttiva ed accentuando la disuguaglianza sociale nei territori dell'Impero; lo stato di abbandono e spopolamento di citt\u00e0 e campagne, che costrinse inoltre molti imperatori ad apporre leggi che anticipavano il Medioevo (come l'obbligatoriet\u00e0 dei cittadini a svolgere il mestiere dei loro padri); la perdita del carattere romano che secoli prima aveva formato soldati disciplinati e induriti da mille battaglie, capaci di conquistare tutta l'area mediterranea, ma che durante il periodo imperiale era progressivamente svanito, al punto che gli stessi comandanti delle legioni preferivano arruolare i loro soldati nelle province o fra i barbari (indifferenti alla tradizione dell'unit\u00e0 dell'Impero) piuttosto che fra le genti italiche.\nFra gli storici c'\u00e8 stato, inoltre, un secolare dibattito riguardo alle conseguenze della diffusione del Cristianesimo sulla tenuta dell'Impero: alcuni l'hanno ritenuto colpevole di aver ulteriormente indebolito, con il suo pacifismo ed il rifiuto del culto imperiale, la combattivit\u00e0 dei soldati romani; altri, invece, l'hanno giudicato ininfluente da questo punto di vista, dato che la coesione interna della societ\u00e0 romana era gi\u00e0 in una fase di forte criticit\u00e0; altri ancora, infine, hanno ritenuto il Cristianesimo un fattore unificante della societ\u00e0 romana, con la sua rete di comunit\u00e0 solidali e capaci di sostituirsi all'amministrazione statale dove questa si dimostrava troppo corrotta o assente.\nCause esterne.\nLe cause esterne furono sostanzialmente le invasioni barbariche. I barbari a partire dal III secolo si fecero sempre pi\u00f9 aggressivi: i Germani pressavano sul \"limes\" renano e danubiano e compivano sempre pi\u00f9 spesso incursioni e saccheggi in territorio romano, mettendo spesso in difficolt\u00e0 l'esercito imperiale. Le modalit\u00e0 di questi scontri erano molto diverse da quelle dei secoli precedenti: non si trattava pi\u00f9 di grandi spostamenti di individui a piedi attuati da singole trib\u00f9, ma di rapidi attacchi condotti da soldati a cavallo di varie trib\u00f9 confederate.\nSul confine armeno-mesopotamico-siriaco i Romani dovettero invece far fronte alla nuova minaccia rappresentata dalla dinastia persiana dei Sasanidi, che nel 224 aveva causato la caduta dell'agonizzante (ma un tempo potente) Regno dei Parti e che sognava di restaurare l'antico Impero achemenide di Ciro, Cambise e Dario, strappando ai Romani le province orientali.\nNel III secolo l'Impero, squassato da una grave anarchia militare, perse la Dacia, (odierna Romania), e gli Agri Decumati (in Germania). Nel IV secolo, grazie alla stabilit\u00e0 del potere imperiale realizzata da Diocleziano e Costantino, la pressione ai confini venne controllata, ma nel V secolo l'Occidente romano croll\u00f2: i vari popoli germanici (Vandali, Suebi, Alemanni, Visigoti, Ostrogoti ecc.), spinti dagli Unni, conquistarono vaste zone dell'Impero (Gallia, Spagna, Africa, Britannia), riducendo l'Impero d'Occidente alle sole Italia e Dalmazia, finch\u00e9 fu proprio un altro barbaro che comandava un contingente di Eruli nell'esercito romano, Odoacre, a deporre l'ultimo imperatore d'Occidente, Romolo Augusto, ponendo formalmente fine all'Impero romano d'Occidente.\nIl motivo per cui i Barbari riuscirono a far crollare la parte occidentale nel V secolo sono controversi. Secondo storici illuministi l'Impero cadde soprattutto per ragioni interne (\"collass\u00f2 sotto il suo stesso peso\" per Gibbon), ma alcuni studi hanno messo in dubbio questa tesi, facendo notare che la parte orientale, pur avendo gli stessi problemi interni della parte occidentale, riusc\u00ec a sopravvivere per pi\u00f9 di un millennio. L'Impero collass\u00f2 non solo per i suoi limiti interni ma soprattutto perch\u00e9 i Barbari, pressati dagli Unni ai confini (fine IV secolo), preferirono migrare in territorio romano piuttosto che diventare sudditi degli Unni, e ci\u00f2 caus\u00f2 una pressione sui confini maggiore che in precedenza.\nInoltre i Germani, rispetto al I secolo, erano diventati molto pi\u00f9 coesi, forse perch\u00e9 si erano resi conto che pi\u00f9 la loro coalizione era grande, maggiori erano le possibilit\u00e0 di respingere le incursioni romane nei loro territori o predare con successo le province romane di frontiera. Nel corso delle invasioni del V secolo, quindi, pi\u00f9 gruppi di barbari decisero di coalizzarsi tra loro, formando delle supercoalizioni di - guerrieri difficili da arrestare per i Romani: per esempio dall'unione tra Vandali Asdingi, Silingi e Alani nacque la supercoalizione vandalo-alana, oppure anche Visigoti e Ostrogoti furono il risultato della coalizione tra pi\u00f9 trib\u00f9 germaniche. Non va dimenticato che la devastazione e l'occupazione di cos\u00ec tante province fece diminuire a dismisura e progressivamente il gettito fiscale (che era essenziale per mantenere un esercito forte e efficiente), e a peggiorare le cose contribuirono le debolezze interne del sistema tardo-imperiale, come le lotte intestine e le insurrezioni dei contadini-briganti secessionisti Bagaudi in province come l'Armorica e la Tarraconense. Quindi l'Impero cadde per due motivi: i limiti interni e il rafforzamento e la coesione dei Barbari invasori. Secondo lo storico Heather, \u00abper via della sua illimitata aggressivit\u00e0, l'Impero romano fu in ultima analisi la causa della propria distruzione\u00bb, proprio perch\u00e9 i Barbari per difendersi dai Romani si adattarono diventando pi\u00f9 forti dei Romani stessi.\nEredit\u00e0 di Roma.\nBisanzio.\nL'eredit\u00e0 di Roma fu assunta dall'Impero romano d'Oriente che mantenne fino a Eraclio le proprie istituzioni tardo-romane (esercito, amministrazione provinciale, latino come lingua ufficiale e diritto). A quell'epoca, l'Impero di Bisanzio era ancora internazionalmente riconosciuto come un \"impero romano\", pur non negando la sua grecit\u00e0; le fonti papali definivano all'epoca l'Impero \"Sancta Res pubblica\", \"Res pubblica\" o \"Res Pubblica Romanorum\". Sotto Giustiniano I (527-565), tent\u00f2 di recuperare il possesso delle province della ormai caduta parte occidentale dell'Impero occupate dai Barbari: l'esercito bizantino, condotto da talentuosi generali come Belisario e Narsete, riconquist\u00f2 l'Italia e la Dalmazia strappandole agli Ostrogoti, il Nord Africa sottratta ai Vandali, e la Spagna meridionale tolta ai Visigoti. Il Mar Mediterraneo ritornava cos\u00ec ad essere il \"mare nostrum\" dei Romani, e l'Impero ritornava in possesso della sua antica capitale, Roma.\nLe conquiste di Giustiniano si riveleranno tuttavia effimere: nel 568 i Longobardi invasero l'Italia e la occuparono in gran parte, mentre la Spagna bizantina dovette subire gli assalti dei Visigoti, che nel 624 riuscirono a occuparla tutta; solo l'Africa rimase tutto sommato pacifica. Gli Imperatori d'Oriente, pur non potendo mandare soccorsi all'Occidente, essendo impegnati a respingere le incursioni avare nei Balcani e quelle persiane in Oriente, non lo dimenticarono: lo dimostr\u00f2 la riforma degli esarcati di Maurizio (582-602), che abol\u00ec le prefetture d'Italia e d'Africa, sostituite con vicereami (gli esarcati appunto) retti da un esarca, che era la massima autorit\u00e0 civile e militare dell'esarcato; in questo modo rese i territori in Occidente in grado di autodifendersi dai Longobardi. Sempre Maurizio, nel 597, stabil\u00ec che alla sua morte si sarebbe ricostituito l'Impero d'Occidente, governato dal figlio minore Tiberio, mentre l'Impero d'Oriente sarebbe andato al primogenito Teodosio; secondo Ostrogorsky, questa sarebbe la prova che \u00abnon si era rinunciato all'idea dell'Impero romano universale, n\u00e9 a quella dell'unico Impero romano governato collegialmente, con amministrazione distinta delle sue due parti\u00bb. Tuttavia la morte violenta di Maurizio, ucciso dall'usurpatore Foca (602-610), mand\u00f2 a monte i suoi piani.\nCon Foca l'Impero romano d'Oriente precipit\u00f2 nell'anarchia e nella tirannide e l'Imperatore dispotico venne alla fine detronizzato da Eraclio, il figlio dell'esarca d'Africa, che divenne imperatore. Sotto il regno di Eraclio, ricordato dai posteri soprattutto per le trionfali ma effimere vittorie contro la Persia (vanificate poi dalle invasioni arabe), la trasformazione dell'Impero romano in Impero bizantino, gi\u00e0 iniziata sotto Giustiniano, giunse a termine. Le riforme di Eraclio, che rinnovarono profondamente lo Stato, lo fecero in meglio: la riforma dei temi (che Treadgold invece attribuisce a Costante II) fu ad esempio molto importante per lo Stato, perch\u00e9 permise di creare un forte esercito locale e motivato riducendo al contempo di molto i mercenari, spesso infidi e meno motivati dei nativi; inoltre questa riforma ridusse di 2/3 le spese militari, permettendo a Bisanzio di mantenere un esercito consistente nonostante la perdita delle prospere Siria ed Egitto, finite in mano araba negli ultimi anni di regno di Eraclio.\nL'Impero rinnovato in tal modo, non pi\u00f9 tardo-romano ma greco-bizantino, riusc\u00ec a mantenere i territori residui (Anatolia, Tracia, isole del Mediterraneo, enclave nei Balcani e in Italia), per lo pi\u00f9 di cultura greca, con piccole e relative perdite territoriali, e con Costante II (641-668), nipote di Eraclio, si tent\u00f2 persino di recuperare l'Italia, strappandola ai Longobardi; l'impresa era tuttavia anacronistica e, per la strenua resistenza degli assediati Longobardi di Benevento, la campagna fall\u00ec (663). Costante II fu l'ultimo imperatore \u00abromano\u00bb a visitare Roma (663); successivamente si stabil\u00ec a Siracusa, dove pose la propria residenza imperiale; mor\u00ec nel 668, in una congiura, e la residenza imperiale venne di nuovo spostata a Costantinopoli.\nCon l'ascesa della dinastia Isauriana (717) l'Impero si ellenizz\u00f2 ulteriormente, e gradualmente tutti i titoli latini scomparvero dalle monete. Nel corso dell'VIII secolo, la controversia iconoclastica (distruzione delle immagini sacre, ritenute idolatre) e le minacce dei Longobardi e dei Franchi contribuirono a separare l'Italia e la citt\u00e0 di Roma dall'Impero romano d'Oriente, e nel 751 l'intero centro Italia (tranne il ducato romano) cadde in mano longobarda; il papa, non potendo pi\u00f9 contare sui Bizantini, chiese aiuto ai Franchi che scesero in Italia e annientarono il regno longobardo, cedendo poi il Centro Italia ai papi invece di restituirlo ai Bizantini (756); Roma, l'antica capitale, and\u00f2 di nuovo perduta finendo in mano papale. Fu a questo punto che i papi smisero di riconoscere come \"Romani\" gli Imperatori di Bisanzio definendoli da ora in poi \"Greci\" e conferendo il titolo di \"Imperatore romano\" a Carlo Magno e ai suoi successori. Da quel momento in poi vi sarebbero stati due Imperi aufodefinitesi \"romani\", cio\u00e8 l'Impero greco in Oriente e il Sacro Romano Impero in Occidente.\nBisanzio conobbe un periodo di rinascita sotto la dinastia dei Macedoni, nel corso della quale l'Impero riconquist\u00f2 a spese di Arabi e Bulgari Cipro, parte della Siria e della Palestina, parti di Armenia e Mesopotamia, e tutti i Balcani; con la morte di Basilio II (noto come lo sterminatore di Bulgari, perch\u00e9 fu l'artefice della distruzione dell'Impero bulgaro) nel 1025 tuttavia inizi\u00f2 un nuovo declino per Bisanzio dovuto soprattutto dalla disgregazione del sistema dei \"temi\", causata dall'espandersi dei latifondi: con la scomparsa dei soldati-contadini (stratioti), sostituiti da truppe mercenarie, l'Impero si indebol\u00ec militarmente, e di questo ne approfittarono nuovi temibili nemici, come Normanni e Selgiuchidi, che inflissero un duro colpo all'Impero.\nNel 1071 infatti i Normanni conquistarono Bari cacciando definitivamente i Bizantini dall'Italia mentre i Selgiuchidi annichilirono l'esercito bizantino nella Battaglia di Manzikert conquistando gran parte dell'Anatolia e della Siria; l'Impero, privo dell'Anatolia (principale fonte di truppe), sembrava sul punto di crollare ma seppe riprendersi con la dinastia dei Comneni. Il primo imperatore di questa importante dinastia, Alessio I, chiese infatti aiuti all'Occidente latino chiedendo loro di cacciare i Selgiuchidi dal Santo Sepolcro e dall'Anatolia e l'Occidente rispose organizzando alcune crociate contro gli Infedeli; inizialmente le crociate portarono vantaggi a Bisanzio con la riconquista, con l'aiuto dei crociati, delle zone costiere dell'Asia Minore; nel corso delle Crociate si crearono tuttavia dei dissidi tra Crociati e Bizantini, che sfociarono nella Quarta Crociata (1204), che non fu volta contro gli Infedeli ma contro i Bizantini; e nel 1204 Costantinopoli, ritenuta inespugnabile, venne espugnata dai crociati, che posero momentaneamente fine all'Impero d'Oriente dando vita all'Impero latino.\nTuttavia nel 1261 i Bizantini riuscirono a riconquistare Bisanzio facendo rinascere l'Impero d'Oriente; sotto la dinastia dei Paleologhi tuttavia l'Impero non riusc\u00ec a recuperare l'antico splendore anche a causa dell'ascesa di un nuovo nemico, gli Ottomani, che seppero approfittare delle guerre civili che dilaniavano Bisanzio e nel 1453 espugnarono Costantinopoli ponendo definitivamente fine all'Impero romano. Anche se Maometto II, il conquistatore della citt\u00e0, si dichiar\u00f2 Imperatore dell'Impero romano (\"Cesare di Roma / Qay\u1e63er-i Rum\") nel 1453, Costantino XI Paleologo viene generalmente considerato l'ultimo imperatore romano-orientale.\nIl Sacro Romano Impero.\nNel corso del VI secolo, gli imperatori bizantini Tiberio II e Maurizio considerarono la possibilit\u00e0 di rifondare un Impero d'Occidente autonomo da quello d'Oriente, e con Roma capitale, ma questi progetti non andarono in porto: Tiberio II ci ripens\u00f2 e nomin\u00f2 unico successore il generale Maurizio, mentre lo stesso Maurizio, che aveva espresso nel suo testamento l'intenzione di lasciare in eredit\u00e0 la parte occidentale al figlio Tiberio, mentre la parte orientale sarebbe andata al primogenito Teodosio, venne ucciso insieme alla sua famiglia da una ribellione. Da ricordare inoltre l'usurpazione dell'esarca eunuco di Ravenna, Eleuterio, che nel dicembre 619 si fece incoronare dalle sue truppe imperatore d'Occidente con il nome di \"Ismailius\" e tent\u00f2, su consiglio dell'arcivescovo ravennate, di marciare su Roma per farsi incoronare nell'antica capitale. Tuttavia, giunto a \"Castrum Luceoli\" (presso l'odierna Cantiano) venne ucciso dai suoi soldati.\nNel Natale 800 il re dei Franchi Carlo Magno venne incoronato Imperatore dei Romani da papa Leone III. L'incoronazione non aveva basi nel diritto di allora; i Bizantini per\u00f2 erano allora governati dall'Imperatrice Irene, illegittima agli occhi degli occidentali, non solo perch\u00e9 donna ma anche perch\u00e9 si era impossessata del trono accecando e uccidendo il figlio Costantino VI; il Papa, dunque, considerando \"vacante\" il trono di Costantinopoli perch\u00e9 retto da una donna filicida, ebbe la giustificazione per incoronare imperatore d'Occidente Carlo Magno. Sembra che comunque Carlo avesse l'intenzione di sposare l'Imperatrice Irene per ricongiungere Occidente e Oriente, ma la detronizzazione di Irene mand\u00f2 a monte il progetto; il successore, Niceforo I, si rifiut\u00f2 di riconoscere all'imperatore franco il titolo di imperatore romano e ci\u00f2 fu una delle cause di una disputa tra i due imperi per il possesso di Venezia e della Dalmazia che si concluse solo con la \"Pax Nicephori\" (812), con cui Bisanzio riconobbe a Carlo Magno il titolo di Imperatore ma non quello di imperatore dei Romani. In ogni modo, il declino dell'Impero carolingio permise a Bisanzio di ritornare sui propri passi, disconoscendo il titolo di Imperatore agli Imperatori tedeschi.\nIn seguito Ottone I, nel X secolo, trasform\u00f2 una parte del vecchio impero carolingio nel Sacro Romano Impero. I suoi Imperatori si consideravano, come quelli Bizantini, i successori dell'Impero romano, grazie all'incoronazione papale, anche se da un punto di vista strettamente giuridico l'incoronazione non aveva basi nel diritto di allora. Il Sacro Romano Impero conobbe il suo periodo di massimo splendore nell'XI secolo quando, insieme al papato, era una delle due grandi potenze della societ\u00e0 medioevale. Gi\u00e0 sotto Federico Barbarossa e le vittorie dei Comuni, l'Impero prese la via del declino, perdendo il reale controllo del territorio, soprattutto in Italia, a favore delle varie autonomie locali. Comuni, signori e principati comunque continuarono a vedere l'Impero come un sacro ente sovranazionale dal quale trarre legittimit\u00e0 formale del proprio potere, come testimoniano i numerosi diplomi imperiali concessi a caro prezzo. Dal punto di vista sostanziale l'Imperatore non aveva alcuna autorit\u00e0 e la sua carica, se non ricoperta da individui di particolare forza e determinazione, era puramente simbolica.\nNel 1648 con la Pace di Vestfalia i principi feudali divennero praticamente indipendenti dall'Imperatore e il Sacro Romano Impero si ridusse in pratica a semplice confederazione di Stati solo formalmente uniti, ma \"de facto\" indipendenti. Esso continu\u00f2 comunque a esistere formalmente fino al 1806, quando la sconfitta contro Napoleone Bonaparte obblig\u00f2 Francesco II a sciogliere il Sacro Romano Impero e a nominarsi Imperatore d'Austria.\nAltri eredi.\nOltre all'Impero bizantino, unico e legittimo successore dell'Impero romano dopo la caduta della sua parte occidentale, altre tre entit\u00e0 statuali ne rivendicarono l'eredit\u00e0. La prima fu il Sacro Romano Impero, inizialmente un grande progetto di ricostituzione dell'impero in Occidente, che fu fondato il giorno di Natale dell'800 allorch\u00e9 papa Leone III incoron\u00f2 il re dei Franchi Carlo Magno imperatore dei Romani.\nLa seconda fu l'Impero ottomano. Infatti quando gli Ottomani, che basarono il loro Stato sul modello bizantino, conquistarono Costantinopoli nel 1453, Maometto II stabil\u00ec nella citt\u00e0 la propria capitale e si proclam\u00f2 Imperatore romano. Maometto II comp\u00ec anche un tentativo di impossessarsi dell'Italia in modo da \"riunificare l'impero\", ma gli eserciti papali e napoletani fermarono l'avanzata ottomana verso Roma a Otranto nel 1480.\nIl terzo a proclamarsi erede dell'Impero dei Cesari fu l'Impero russo che, nel 1470, forte del matrimonio tra lo zar Ivan III e la principessa bizantina Zoe Paleologa, ribattezz\u00f2 Mosca la \"Terza Roma\" (essendo Costantinopoli considerata la seconda).\nLa Chiesa cattolica inoltre, preserv\u00f2 certi aspetti dell'Impero Romano. Per esempio la lingua latina oppure le divisioni territoriali della chiesa (Diocesi), che esistevano anche nell'impero Romano, e anche il titolo di Pontefice per il capo della Chiesa. Non solo, la Chiesa conserv\u00f2 alcuni aspetti della civilt\u00e0 spirituale romana e li diffuse. Per questi motivi la Chiesa si considera detentrice dell'\"eredit\u00e0 culturale dell'Impero romano\". Poich\u00e9 nel 376 l'imperatore Graziano rinunci\u00f2 al titolo di \"Pontifex maximus\", da allora non pi\u00f9 assunto da alcun imperatore, in favore del vescovo di Roma, questo comporta che il titolo di Pontefice Massimo sia ad oggi l'unico titolo romano ancora in vigore dall'epoca pi\u00f9 antica di Roma, ininterrottamente dai tempi di Numa Pompilio.\nEscludendo questi tre ultimi Stati che sostenevano di essere successori dell'Impero, e dando per vera la data tradizionale della fondazione di Roma, lo Stato romano dur\u00f2 dal 753 a.C. al 1453, per un totale di 2.206 anni.\nInoltre parti dell'Impero bizantino sopravvissero alla caduta di Costantinopoli come ultime roccaforti della cultura greco-romana-cristiana nel Despotato di Morea fino al 1460, nell'Impero di Trebisonda fino al 1461 e nel Principato di Teodoro in Crimea fino al 1475, tutte conquistate dall'Impero Ottomano. Eredi delle conquiste dell'Imperatore Giustiniano in occidente, resesi indipendenti de facto ma comunque legate al mondo romano, furono il Ducato Romano evolutosi nello Stato Pontificio e successivamente nello Stato della Citt\u00e0 del Vaticano, ancora presente, il Ducato Venetico divenuto la Repubblica di Venezia, soppressa nel 1797 dopo la conquista napoleonica, i Ducati di Napoli, di Gaeta, di Amalfi e di Sorrento annessi al Regno di Sicilia fondato nel 1130 da Ruggero II D'Altavilla, i Giudicati della Sardegna conquistati solo nel 1420 al termine della guerra sardo-catalana.\nIn tempi recenti l'Italia fascista tramite le sue pretese imperiali si autodefin\u00ec come l'erede culturale dell'Impero Romano. Le mire di Mussolini consistevano infatti nel rendere il Regno d'Italia una potenza egemone sull'intero bacino del Mar Mediterraneo con inoltre un vasto impero coloniale in buona parte dell'Africa. Da citare infatti come a seguito della proclamazione dell'Impero Italiano a seguito della conquista dell'Etiopia il duce proclam\u00f2: \"\u00abdopo quindici secoli la riapparizione dell'Impero sui colli fatali di Roma\u00bb\"."}
{"id": "702160", "revid": "120968073", "url": "https://it.wikipedia.org/wiki?curid=702160", "title": "Jiu", "text": "Il Jiu \u00e8 un fiume che scorre nel sud della Romania.\nNasce nell'area occidentale dei Carpazi Meridionali creando un corridoio tra le catene montuose dei Monti Retezat e V\u00e2lcan.\nDirigendosi verso oriente attraversa il bacino della mineraria Petro\u0219ani e da qui volge verso sud in direzione del Danubio dove sfocia dopo 331\u00a0km dalla sorgente.\nIl Jiu durante il suo percorso, nei pressi della citt\u00e0 T\u00e2rgu Jiu (citt\u00e0 capoluogo del distretto di Gorj), forma il Lago Ceauru e raccoglie le acque di numerosissimi altri fiumi i quali nascono tutti in questa aspra zona dei Carpazi Meridionali tra i quali ricordiamo per quelli di sinistra: il Jiu Orientale (anche conosciuto come Jiu transilvanico che scende dai monti Par\u00e2ng per attraversare le citt\u00e0 di Petrila e Petro\u0219ani), il Sadu (il quale confluisce nei pressi della citt\u00e0 di Bumbe\u0219ti Jiu), Amar\u00e0dia (confluendo a Dr\u0103gu\u021be\u0219ti) e il Gilort (vicino \u021a\u00e2n\u021b\u0103reni). A destra abbiamo: il \u0218u\u0219i\u021ba, il Jale\u0219 e il Bistri\u021ba (che vanno tutti a raccogliersi nel bacino lacustre di Ceauru), il Tismana (confluendo vicino a Rovinari), il Motru e l'Argetoaia (non lontani da Bralo\u0219ti\u021ba), e Meretel vicino Craiova (capoluogo del distretto di Dolj).\nIn latino era conosciuto con il nome di \"Rabon\"."}
{"id": "702161", "revid": "1632387", "url": "https://it.wikipedia.org/wiki?curid=702161", "title": "Neophron percnopterus", "text": "Il capovaccaio (Neophron percnopterus ) \u00e8 l'unica specie del genere Neophron , \u00e8 un piccolo avvoltoio del Vecchio Mondo. Occupa un'area molto vasta dall'Europa sud-occidentale e dall'Africa settentrionale fino all'India. La colorazione contrastante del sottoala e la coda a forma di cuneo lo rendono inconfondibile in volo o quando si lascia sollevare dalle correnti termiche nei momenti pi\u00f9 caldi del giorno. Si nutre soprattutto di carogne, ma \u00e8 opportunista e pu\u00f2 anche catturare piccoli mammiferi, uccelli e rettili.\nMangia inoltre le uova di altri uccelli, e rompe le pi\u00f9 grosse scagliando loro addosso grandi ciottoli. Utilizza anche rametti per arrotolare ciuffi di lana usati per la costruzione del nido, rappresentando cos\u00ec l'esempio di impiego degli utensili, raro negli uccelli. I capovaccai che nidificano nelle regioni temperate migrano a sud in inverno, mentre le popolazioni tropicali sono relativamente sedentarie. Il numero di esemplari \u00e8 diminuito nel corso del XX secolo, e alcune popolazioni insulari sono minacciate dalla caccia, dagli avvelenamenti accidentali e dalla collisione con i cavi elettrici.\nTassonomia e sistematica.\nIl genere \"Neophron\" comprende un'unica specie. Alcune specie preistoriche del Neogene del Nordamerica classificate nel genere \"Neophrontops\" (nome che significa \u00absimile a \"Neophron\"\u00bb) si ritiene siano state molto simili a questo avvoltoio nello stile di vita, ma le relazioni genetiche intercorrenti con esso sono incerte. Il genere \"Neophron\" \u00e8 considerato il ramo pi\u00f9 antico dell'albero evolutivo degli avvoltoi. Assieme al suo parente pi\u00f9 stretto, il gipeto (\"Gypaetus barbatus\"), viene classificato in una sottofamiglia a parte, quella dei Gipetini (Gypaetinae). Gli studiosi riconoscono tre sottospecie di capovaccaio, ma la separazione tra esse non \u00e8 sempre netta a causa degli spostamenti e dei mescolamenti delle popolazioni.\nLa sottospecie nominale, \"N. p. percnopterus\", occupa l'areale maggiore, che comprende Europa meridionale, Africa settentrionale, Medio Oriente, Asia centrale e India nord-occidentale. Le popolazioni si riproducono nella zona temperata e migrano a sud durante l'inverno. Ha il becco color grigio scuro. \nIl subcontinente indiano \u00e8 dimora della sottospecie \"N. p. ginginianus\", la pi\u00f9 piccola delle tre, riconoscibile per il becco giallo chiaro. Prende il nome dalla citt\u00e0 di Gingee, nell'India meridionale, dove l'esploratore francese Pierre Sonnerat la descrisse per la prima volta come \"le vautour de Gingi.\" Ricevette il nome latino da John Latham nel suo \"Index Ornithologicus\" (1790).\nUna piccola popolazione presente solamente nelle isole Canarie orientali si \u00e8 rivelata geneticamente distinta ed \u00e8 stata identificata come una nuova sottospecie, \"N. p. majorensis\", nel 2002. Nota localmente come \"guirre\", \u00e8 geneticamente distante da \"N. p. percnopterus\", addirittura molto pi\u00f9 di quanto \"N. p. ginginianus\" non lo sia da \"N. p. percnopterus\". Diversamente dalle popolazioni presenti in Africa ed Europa meridionale, non ha abitudini migratorie e ha dimensioni considerevolmente pi\u00f9 grandi.\nIl nome \"majorensis\" deriva da \u00abMajorata\u00bb, l'antico nome di Fuerteventura, chiamata cos\u00ec dagli spagnoli nel XV secolo per i \u00abMajos\u00bb, la principale trib\u00f9 di nativi guanci. Uno studio del 2010 suggerisce che la specie vi si sia stabilita circa 2500 anni fa, quando l'isola venne colonizzata per la prima volta dall'uomo.\nNel 1902 Nikolai Zarudny e H\u00e4rms descrissero la sottospecie \"N. p. rubripersonatus\", presente nel Belucistan. Avrebbe una pelle di colore arancio-rossastro pi\u00f9 intenso sulla testa e un becco scuro dalla punta gialla. Solo raramente questa forma viene considerata una sottospecie valida, poich\u00e9 il becco di colorazione intermedia suggerisce un incrocio tra sottospecie.\nAttualmente, quindi, vengono riconosciute 3 sottospecie di capovaccaio:\nIl nome generico deriva dalla mitologia greca. Timandra era madre di Neofrone. Egipio era un amico di Neofrone e aveva circa la stessa et\u00e0. Venuto a sapere dell'intesa amorosa tra la madre ed Egipio, Neofrone, meditando vendetta, fece a sua volta delle \"avances\" alla madre di Egipio, Bulide. Convinse Bulide a entrare nella camera buia dove presto si sarebbero incontrati sua madre ed Egipio. Neofrone distrasse sua madre, ed Egipio, entrato nella camera, giacque con la propria madre Bulide. Quando Bulide scopr\u00ec l'inganno, cav\u00f2 gli occhi al figlio e si uccise. Egipio si rivolse agli dei per avere vendetta, e Zeus trasform\u00f2 Egipio e Neofrone in avvoltoi. \"Percnopterus\" significa \u00abali nere\u00bb, dal greco \u03c0\u03b5\u03c1\u03ba\u03bd\u00f3\u03c2 (\"perknos\", \u00abnero-blu\u00bb) e \u03c0\u03c4\u03b5\u03c1\u03cc\u03bd (\"pteron\", \u00abala\u00bb).\nDescrizione.\nIl piumaggio dell'adulto \u00e8 bianco, le ali presentano penne remiganti nere. Il piumaggio degli esemplari selvatici generalmente \u00e8 sporcato da una patina color ruggine o marrone, dovuta al fango o al terreno ricco di minerali ferrosi. Gli esemplari in cattivit\u00e0 che non hanno accesso al suolo hanno un piumaggio bianco candido.\nIl becco \u00e8 sottile e lungo, e la punta della mascella superiore \u00e8 uncinata. Le narici sono due fessure orizzontali allungate. Le piume del collo sono lunghe e formano un pennacchio. Le ali sono appuntite, con la terza primaria pi\u00f9 lunga; la coda ha forma di cuneo. Le zampe sono rosa negli adulti e grigie nei giovani. Gli artigli sono lunghi e diritti, e il terzo e quarto dito sono leggermente palmati alla base.\nIl becco \u00e8 nero nella sottospecie nominale, di colore chiaro o giallastro negli adulti della sottospecie indiana \"N. p. ginginianus\". Rasmussen e Anderton (2005) ipotizzano che questa variazione vada ulteriormente indagata, in particolare a causa del becco dalla colorazione intermedia con la punta nera riscontrato nella presunta sottospecie \"N. p. rubripersonatus\". La zona di pelle facciale glabra che si estende fino alla gola \u00e8 gialla. I sessi hanno piumaggio identico, ma i maschi in et\u00e0 riproduttiva hanno la pelle facciale di un colore arancio pi\u00f9 intenso. In media le femmine sono leggermente pi\u00f9 grandi dei maschi e pi\u00f9 pesanti del 10-15%. Gli esemplari giovani sono ricoperti da un piumaggio nerastro o marrone cioccolato con macchie bianche e nere. Il piumaggio adulto viene indossato dopo circa cinque anni.\nI capovaccai adulti misurano 47\u201365\u00a0cm dalla punta del becco all'estremit\u00e0 delle penne della coda. Nel pi\u00f9 piccolo \"N. p. ginginianus\" i maschi misurano circa 47\u201352\u00a0cm e le femmine 52-55,5\u00a0cm. L'apertura alare \u00e8 pari a circa 2,7 volte la lunghezza del corpo. Gli esemplari della Spagna pesano circa 1,9\u00a0kg, mentre i rappresentanti della sottospecie \"N. p. majorensis\" costituiscono un caso di gigantismo insulare e pesano in media 2,4\u00a0kg.\nDistribuzione e habitat.\nIl capovaccaio \u00e8 presente in gran parte del Vecchio Mondo, e il suo areale di nidificazione comprende Europa meridionale, Africa settentrionale e Asia occidentale e meridionale. Raramente alcuni esemplari vaganti si spingono fino allo Sri Lanka. Vive prevalentemente nelle pianure aride e sulle colline poco elevate. Sull'Himalaya in estate pu\u00f2 spingersi fino a circa 2000 m di quota. \nLe popolazioni europee migrano in Africa in inverno. Esemplari vaganti possono spingersi verso sud fino al Sudafrica, ma fino al 1923 questa specie era solita nidificare nella regione del Transkei. Nidifica soprattutto su falesie rocciose, ma talvolta costruisce il nido anche su davanzali di alti edifici e su grossi alberi.\nCome molti altri grandi migratori che volano a quote elevate, evitano spostamenti troppo lunghi sopra la superficie del mare. Gli esemplari italiani effettuano il passaggio dalla Sicilia alla Tunisia compiendo brevi spostamenti attraverso le isole di Marettimo e Pantelleria. Quelli che migrano attraverso la penisola iberica raggiungono l'Africa sorvolando lo stretto di Gibilterra, mentre altri ancora sorvolano il Levante.\nTalvolta durante le migrazioni possono coprire 500\u00a0km in un solo giorno fino a raggiungere i confini meridionali del Sahara, distanti 3500\u20135500\u00a0km dalla loro dimora estiva. Gli esemplari giovani che non ancora in et\u00e0 riproduttiva possono svernare nelle praterie e nelle regioni semidesertiche del Sahel.\nBiologia.\nIl capovaccaio viene avvistato generalmente da solo o in coppia mentre si lascia sollevare dalle correnti ascensionali assieme ad altri necrofagi e rapaci, o mentre sta appollaiato sul terreno o sulla sommit\u00e0 di un edificio. Sul terreno si sposta con un'andatura ondeggiante. Si nutre di una vasta gamma di alimenti, compresi escrementi di mammiferi (anche quelli umani), gli insetti attratti da essi, carogne, sostanze vegetali e, talvolta, piccoli animali. Quando si unisce ad altre specie di avvoltoi attorno alla carcassa di un animale, tende a rimanere nei dintorni e aspetta che le specie pi\u00f9 grandi lascino il campo libero. I conigli selvatici (\"Oryctolagus cuniculus\") costituiscono una parte significativa della dieta dei capovaccai spagnoli. Gli studi suggeriscono che consumino feci di ungulati per ricavare carotenoidi, i pigmenti responsabili della colorazione gialla e arancio brillante della pelle facciale. La capacit\u00e0 di assimilare pigmenti carotenoidi pu\u00f2 servire come segnale affidabile di fitness.\nI capovaccai sono prevalentemente silenziosi, ma possono emettere acuti miagolii o sibili quando sono nel nido, e rumori gracchianti mentre si contendono una carogna. Gli esemplari giovani sono stati uditi fare una sorta di gracidio sibilante in volo. Emettono inoltre sibili o ringhi quando sono minacciati o irritati.\nTrascorrono la notte in dormitori comunitari su grossi alberi, edifici o falesie. I siti vengono scelti generalmente nei pressi di discariche o di altre aree di foraggiamento. In Spagna i dormitori estivi sono occupati prevalentemente da esemplari immaturi. Quando decidono di stabilire il dormitorio su un albero, tendono a prediligere grandi pini morti. Il numero di adulti presso un dormitorio cresce verso giugno. Si ritiene che gli adulti riproduttori possano trovare cibo con maggior efficienza unendosi alla colonia e seguendo i consimili verso aree di foraggiamento migliori. Gli adulti riproduttori che hanno perso la covata possono congiungersi in giugno agli uccelli immaturi del dormitorio.\nLa riproduzione ha luogo in primavera. Agli inizi della stagione riproduttiva le coppie effettuano parate aeree che comprendono una giostra di rapide picchiate seguite da repentine risalite. Sono monogami, il legame di coppia pu\u00f2 essere mantenuto per pi\u00f9 di una stagione riproduttiva e lo stesso nido pu\u00f2 essere riutilizzato ogni anno. Il nido \u00e8 una rudimentale piattaforma di ramoscelli imbottita con materiali morbidi e situata sul fianco di una falesia, un edificio o la biforcazione di un grosso albero. Possono essere riadattati all'uso anche vecchi nidi di aquila. Nidi posti sul terreno sono rari, ma sono stati registrati nelle sottospecie \"N. p. ginginianus\" e \"N. p. majorensis\". Sono stati registrati anche accoppiamenti extraconiugali con uccelli che nidificano nelle vicinanze, e forse \u00e8 proprio per questo che i maschi adulti restano vicini alla femmina prima e durante la deposizione delle uova. Talvolta una femmina pu\u00f2 associarsi a due maschi e tutti e tre gli esemplari collaborano all'allevamento della covata. \nLa covata tipica \u00e8 composta generalmente da due uova che vengono covate a turno da entrambi i genitori. Le uova sono color rosso mattone con l'estremit\u00e0 maggiore fittamente punteggiata da macchioline rosse, marroni e nere.\nI genitori iniziano l'incubazione poco dopo la deposizione del primo uovo, e la schiusa delle uova \u00e8 asincrona. Il primo si schiude dopo circa 42 giorni. Il secondo pulcino pu\u00f2 schiudersi tre-cinque giorni dopo, e pi\u00f9 aumenta il divario tra i due nidiacei, pi\u00f9 \u00e8 probabile che il secondo nato muoia di fame. Sulle falesie in cui i nidi sono situati uno vicino all'altro, \u00e8 noto che i giovani uccelli si arrampichino fino a raggiungere i nidi vicini per elemosinare del cibo. Nella popolazione spagnola i giovani si involano e lasciano il nido dopo 90-110 giorni. Anche se in grado di volare, i giovani continuano a dipendere dai genitori per almeno un mese. Non appena hanno imparato a procurarsi il cibo da soli, volano lontano dal territorio dei genitori; giovani capovaccai sono stati rinvenuti a 500\u00a0km di distanza dal nido natio. \nGli esemplari europei di un anno di et\u00e0 migrano in Africa e rimangono l\u00e0 per almeno un anno. Un individuo nato in Francia rimase in Africa per tre anni prima di migrare verso nord in primavera. Tornati nelle aree di nidificazione, i giovani si spostano in lungo e in largo alla ricerca di buoni territori di foraggiamento e di un partner. Il piumaggio degli adulti viene indossato a partire dal quarto o quinto anno. \nI capovaccai possono vivere fino a 37 anni in cattivit\u00e0 e almeno 21 anni in natura. La probabilit\u00e0 di sopravvivenza in natura varia con l'et\u00e0, aumentando fino all'et\u00e0 di 2 anni per poi scendere passati i 5. Gli uccelli pi\u00f9 anziani hanno una probabilit\u00e0 di sopravvivenza annuale che varia dallo 0,75 per i non riproduttori allo 0,83 per i riproduttori.\nGli adulti in salute non hanno molti predatori, ma le attivit\u00e0 umane possono costituire gravi minacce. Collisioni con linee elettriche, caccia, avvelenamenti intenzionali, accumulo di piombo in seguito all'ingestione dei pallini da caccia presenti nelle carcasse e accumulo di pesticidi mietono molte vittime. I nidiacei possono cadere preda di aquile reali, gufi reali e volpi rosse. Solo raramente gli adulti cercano di scacciare i predatori.\nI giovani caduti dalle falesie possono essere predati da sciacalli, volpi e lupi. Come tutti gli uccelli, anch'essi sono ospiti di pidocchi degli uccelli ectoparassiti, come \"Aegypoecus perspicuus\", nonch\u00e9 di organismi che vivono al loro interno come i micoplasmi.\nGli esemplari appartenenti alla sottospecie nominale, in particolare quelli presenti in Africa, sono noti per l'utilizzo di pietre come utensili. Quando un capovaccaio individua un uovo di grandi dimensioni, come quello di uno struzzo o di un'otarda, si avvicina ad esso con un grosso ciottolo nel becco e lancia il sasso facendo oscillare il collo sopra l'uovo. L'operazione viene ripetuta fino a quando l'uovo non si rompe. \nPer tale scopo prediligono ciottoli arrotondatiQ questo comportamento, riportato per la prima volta da Jane Goodall nel 1966, non \u00e8 mai stato registrato in \"N. p. ginginianus\". Test effettuati sia su esemplari allevati in cattivit\u00e0 che suquellii selvatici suggeriscono che taleabilit\u00e0o sia innaao, non appreaoda altri uccelli, e viene mesao in atto ogni qualvolta gli uccelli associano uova al cibo e hanno a disposizione ciottole. UI Bulgaria c\u00e8lstato osservato 'utilizzo di un bastoncino per arrotolare ciuffi di lana usati per foderare il nido.\nConservazione.\nLe popolazioni di capovaccaio sono diminuite nella maggior parte del suo areale. In Europa e in gran parte del Medio Oriente nel 2001 il numero di esemplari si era dimezzato rispetto a quello censito nel 1980. In India il declino \u00e8 stato pi\u00f9 rapido: la popolazione \u00e8 scesa ogni anno del 35% a partire dal 1999. Nel 1967-70, nell'area attorno a Delhi venne stimata una popolazione di 12.000-15.000 capovaccai, con una densit\u00e0 media di circa 5 coppie ogni 10\u00a0km\u00b2.\nLa causa esatta del declino non \u00e8 nota, ma si ritiene che sia da ricondurre all'utilizzo del Diclofenac, il FANS che ha causato un vero e proprio sterminio tra gli avvoltoi del genere \"Gyps\". In Italia il numero di coppie riproduttive \u00e8 sceso dalle 30 del 1970 alle 9 degli anni '90. Quasi tutti i fallimenti nella nidificazione sono stati causati da attivit\u00e0 umane. Si stanno attuando perci\u00f2 alcuni programmi di conservazione e ripopolamento con esemplari cresciuti in cattivit\u00e0. Attualmente, seppur in numero ancora esiguo, il capovaccaio si pu\u00f2 trovare sulle isole e in Basilicata, Toscana, Calabria e Puglia (vi sono alcune coppie nidificanti nella gravina di Laterza). In Spagna, il paese che ospita circa il 50% della popolazione europea, il numero di esemplari \u00e8 diminuito a causa di avvelenamento per accumulo di piombo, utilizzo dei pesticidi (impiegati su vasta scala specialmente per tenere sotto controllo gli sciami di locuste \"Schistocerca gregaria\") ed elettrocuzione. Anche i parchi eolici possono costituire una minaccia. Molti capovaccai che svernano in Africa orientale rimangono uccisi da linee elettriche di alta tensione mal progettate. Inoltre, studi condotti in Spagna suggeriscono che l'assorbimento di antibiotici veterinari sopprima l'immunit\u00e0 innata dei capovaccai, rendendoli pi\u00f9 inclini alle infezioni. Anche la carenza di carogne derivante dalle nuove norme per lo smaltimento degli animali morti in seguito allo scoppio dell'epidemia di encefalopatia spongiforme bovina in alcune zone d'Europa nel 2000 potrebbe aver avuto effetto su alcune popolazioni.\nLa popolazione di capovaccaio delle isole Canarie \u00e8 rimasta isolata da quelle di Europa e Africa per un periodo significativo, il che ha portato a una certa differenziazione genetica. Il numero di esemplari presenti sulle isole \u00e8 diminuito del 30% nei dieci anni intercorsi tra il 1987 e il 1998. In passato il capovaccaio era piuttosto comune alle Canarie, ed era presente nelle isole di La Gomera, Tenerife, Gran Canaria, Fuerteventura e Lanzarote. Attualmente si trova solo a Fuerteventura e Lanzarote, le isole pi\u00f9 orientali. La popolazione totale nel 2000 fu stimata in circa 130 esemplari, comprese 25-30 coppie riproduttive. Gli uccelli insulari, per via della ridotta esposizione alle infezioni e alla bassa diversit\u00e0 genetica, sembrano essere pi\u00f9 suscettibili alle infezioni a causa di una risposta immunitaria pi\u00f9 debole. Sembra inoltre che accumulino significative quantit\u00e0 di piombo nutrendosi delle carcasse degli animali vittime dei cacciatori. L'effetto a lungo termine a livello subletale non \u00e8 noto, sebbene sia risaputo che alteri la mineralizzazione delle ossa. Per fornire cibo sicuro ai nidificanti, si \u00e8 tentato di creare \u00abristoranti per capovaccai\u00bb, dove sono disponibili apposite carcasse. Ma questi interventi potrebbero incoraggiare altri predatori opportunisti e necrofagi a concentrarsi nel sito, tanto da costituire una minaccia per i capovaccai che nidificano nelle vicinanze.\nIl capovaccaio e l'uomo.\nNei geroglifici dell'antico Egitto il capovaccaio era il segno uniletterale usato per il suono glottidale \"\u0251\". Nella Bibbia il capovaccaio viene indicato con il nome ebraico \"rachamah\" o \"racham\", tradotto in italiano come \u00abavvoltoio\u00bb. Era considerato sacro a Iside presso gli antichi egizi. L'impiego del capovaccaio come simbolo reale nella cultura egizia e la protezione a esso concessa dai faraoni rese la specie comune nelle strade del paese, tanto che in inglese \u00e8 nota anche come \"Pharaoh's Chicken\", \u00abpollo dei faraoni\u00bb.\nUn tempio dell'India meridionale a Thirukalukundram, nei pressi di Chengalpattu, era celebre per una coppia di uccelli che visitavano ripetutamente il luogo da secoli. Venivano solennemente nutriti dai sacerdoti del tempio e arrivavano prima di mezzogiorno per nutrirsi del riso, frumento, ghi e zucchero offerti dai fedeli. Di solito erano puntuali, e quando non si presentavano, la colpa veniva attribuita alla presenza di \u00abpeccatori\u00bb tra gli spettatori. Secondo la leggenda, i capovaccai (o \u00abaquile\u00bb) rappresentavano otto saggi puniti da Siva, che venivano rilasciati in coppia attraverso il susseguirsi delle epoche.\nLe abitudini coprofaghe del capovaccaio gli sono valsi i nomignoli spagnoli di \"churretero\" e \"mo\u00f1iguero\", \u00abmangiatore di sterco\u00bb. I naturalisti britannici dell'India coloniale consideravano i capovaccai tra gli uccelli pi\u00f9 ripugnanti, e la loro abitudine di nutrirsi di feci era particolarmente disprezzata."}
{"id": "702165", "revid": "125609187", "url": "https://it.wikipedia.org/wiki?curid=702165", "title": "Pleiadi (astronomia)", "text": "Le Pleiadi (conosciute anche come le Sette sorelle, la Chioccetta o con la sigla M45 del catalogo di Charles Messier) sono un ammasso aperto visibile nella costellazione del Toro. Questo ammasso, piuttosto vicino (440 anni luce), conta diverse stelle visibili a occhio nudo; anche se dagli ambienti cittadini solo quattro o cinque delle stelle pi\u00f9 brillanti sono visibili, da un luogo pi\u00f9 buio se ne possono contare gi\u00e0 dodici. Tutte le sue componenti sono circondate da leggere nebulose a riflessione, osservabili specialmente in fotografie a lunga esposizione prese con telescopi di dimensioni ragguardevoli.\nNotevole \u00e8 che le stelle delle Pleiadi sono realmente vicine tra loro, hanno un'origine comune e sono legate da forza di gravit\u00e0.\nData la loro distanza, le stelle visibili tra le Pleiadi sono molto pi\u00f9 calde del normale, e ci\u00f2 si riflette nel loro colore: sono delle giganti blu o bianche; l'ammasso conta in realt\u00e0 centinaia di altre stelle, la gran parte delle quali sono troppo lontane e fredde per essere visibili a occhio nudo. Le Pleiadi sono in effetti un ammasso giovane, con un'et\u00e0 stimata di circa 100 milioni di anni, e una vita prevista di soli altri 250 milioni di anni, dato che le stelle sono troppo lontane tra loro.\nA causa della loro brillantezza e vicinanza fra loro, le stelle pi\u00f9 luminose delle Pleiadi sono note dall'antichit\u00e0: sono state citate per esempio gi\u00e0 da Omero e Tolomeo. Il Disco di Nebra, un manufatto di bronzo del 1600 a.C. trovato nell'estate del 1999 a Nebra, in Germania, \u00e8 una delle pi\u00f9 antiche rappresentazioni note del cosmo: in questo disco le Pleiadi sono il terzo oggetto celeste chiaramente distinguibile dopo il Sole e la Luna.\nDa quando si scopr\u00ec che le stelle sono corpi celesti simili al Sole, si inizi\u00f2 a ipotizzare che alcune stelle fossero in qualche modo legate fra loro; grazie allo studio del moto proprio e con la determinazione scientifica delle distanze degli astri, divenne chiaro che le Pleiadi sono realmente legate gravitazionalmente e che hanno persino un'origine comune.\nOsservazione.\nL'ammasso delle Pleiadi si trova a nord dell'equatore celeste, dunque nell'emisfero boreale; la sua declinazione \u00e8 pari a circa 24\u00b0N, pertanto \u00e8 sufficientemente vicina all'equatore celeste da risultare osservabile da tutte le aree popolate della Terra, fino al circolo polare antartico. A nord del circolo polare artico appaiono invece circumpolari, mentre un grado a nord del Tropico del Cancro si possono osservare allo zenit. L'ammasso domina, nell'emisfero nord, il cielo serale dalla met\u00e0 dell'autunno all'inizio della primavera, mentre dall'emisfero sud \u00e8 un oggetto tipico del cielo estivo.\nLe Pleiadi si individuano con grande facilit\u00e0, anche dai centri urbani moderatamente afflitti da inquinamento luminoso; appaiono come un fitto gruppetto di astri molto vicini fra loro, di colore azzurro e dalla forma caratteristica, che ricorda quella di una chiocciola o una miniatura dell'Orsa Minore. Ad occhio nudo si possono scorgere, fuori dalle aree urbane, fino a una dozzina di componenti, sebbene le pi\u00f9 appariscenti siano otto (cinque o sei in un cielo moderatamente inquinato).\nAl binocolo si ha la visuale migliore: l'ammasso appare completamente risolto in stelle, le quali da otto diventano alcune decine; si pu\u00f2 inoltre notare che molte di quelle che ad occhio nudo sembravano stelle singole appaiono ora disposte in coppia o in piccoli gruppi; due concatenazioni di stelle minori si possono osservare ad est e a sudovest.\nLa visione al telescopio a bassi ingrandimenti consente ancora di apprezzare la natura d'insieme dell'ammasso, mentre ad ingrandimenti maggiori non \u00e8 possibile farlo rientrare tutto nell'oculare; telescopi pi\u00f9 potenti possono inoltre mostrare fra le componenti delle deboli nebulosit\u00e0 diffuse, di colore azzurro, che riflettono la luce delle stelle principali delle Pleiadi.\nOccultazioni.\nA causa della particolare posizione dell'ammasso delle Pleiadi, posto ad appena 4\u00b0 dall'eclittica, sono frequenti i transiti e le occultazioni da parte dei corpi del nostro sistema solare.\nCapita frequentemente che la Luna transiti davanti a quest'ammasso, occultandolo quasi completamente; si tratta di uno spettacolo che viene seguito specialmente dagli astrofili, anche dotati di strumenti di osservazione ridotti, come un semplice binocolo o un piccolo telescopio (strumenti troppo potenti non consentono, come gi\u00e0 visto, di avere la visuale d'insieme). Sebbene infatti l'evento sia facilmente visibile anche ad occhio nudo, l'ausilio di questi strumenti consente di apprezzare appieno e con precisione l'occultazione di singole stelle dell'ammasso.\nMeno frequentemente capita che anche i pianeti si avvicinino apparentemente alle stelle dell'ammasso, talvolta transitandovi in mezzo; ci\u00f2 accade con pi\u00f9 facilit\u00e0 con i pianeti a noi pi\u00f9 vicini, come Mercurio, Venere e Marte. Grazie a questi incontri periodici si possono osservare in cielo delle figure insolite o dai colori fortemente contrastanti (come accade quando vi transita Marte, il cui colore rosso contrasta fortemente con l'azzurro delle stelle delle Pleiadi).\nStoria delle osservazioni.\nLa preminenza delle Pleiadi nel cielo notturno (nel cielo invernale nell'emisfero boreale e nel cielo estivo nell'emisfero australe) le ha rese importanti in molte culture. Tra i M\u0101ori della Nuova Zelanda, le Pleiadi sono chiamate \"Matariki\" e il loro sorgere ad oriente significa l'inizio del nuovo anno (in giugno). Pare che gli Indiani d'America misurassero la vista col numero di stelle che riuscivano a distinguere nelle Pleiadi; anche nell'antichit\u00e0 europea, specialmente tra i Greci, le Pleiadi erano considerate un test della vista. Gli australiani aborigeni vedevano nelle Pleiadi una donna che era stata quasi violentata da \"Wadi Bira\", l'uomo della Luna. Alternativamente, erano sette sorelle chiamate le \"Makara\".\nNella mitologia greca, le Sette Sorelle erano tradizionalmente chiamate Asterope, Merope (o Dryope o Aero), Elettra, Maia, Taigete, Celaeno e Alcyone. Questi nomi sono oggi assegnati a singole stelle dell'ammasso. Erano, secondo la mitologia, ninfe delle montagne (Oreadi), le figlie di Atlante e Pleione, anch'essi rappresentati da stelle nell'ammasso; erano anche nipoti di Giapeto e Climene, e sorelle delle Iadi, di Calipso e Dione. Si suicidarono dopo la morte delle loro sorelle, le Iadi. Tra i primi riferimenti conosciuti in un'opera letteraria c'\u00e8 una citazione delle Pleiadi in Esiodo, nel poema \"Le opere e i giorni\" risalente circa all'VIII secolo a.C.. Omero le menziona nell\"Iliade\"e nell\"Odissea\" ed anche nella \"Bibbia\", nell\"Antico Testamento\", compaiono dei riferimenti ad esse.\nIn Giappone le Pleiadi sono conosciute come \"Subaru:\" parola conosciuta anche in Occidente, ma di cui molti ignorano il vero significato, grazie alla nota casa automobilistica (che infatti nel suo logo riporta appunto la stilizzazione delle Pleiadi).. Nella mitologia ind\u00f9 le Pleiadi (\"Krittika\") sono le sei madri del dio della guerra Skanda, che per ognuna di loro ha sviluppato sei facce.\nDa tempo si \u00e8 supposto che le Pleiadi dovessero essere un gruppo di stelle relazionate l'una all'altra, piuttosto che derivanti da un allineamento visuale. Nel 1767, il reverendo John Michell calcol\u00f2 che la probabilit\u00e0 dell'allineamento fortuito di un gruppo cos\u00ec numeroso di stelle brillanti fosse di 1 su 500.000 e cos\u00ec concluse che le Pleiadi, ed altri analoghi ammassi stellari, dovessero essere fisicamente correlate. Quando furono condotti studi osservativi sul moto proprio posseduto dalle stelle dell'ammasso, fu scoperto che si muovevano tutte nella stessa direzione attraverso il cielo, alla stessa velocit\u00e0, dimostrando ulteriormente l'esistenza di una qualche relazione fra loro.\nCharles Messier misur\u00f2 la posizione dell'ammasso e lo inser\u00ec come M45 nel suo catalogo, pubblicato nel 1771. L'inserimento di quest'oggetto, come pure dell'Ammasso del Presepe e della Nebulosa di Orione, nel suo catalogo \u00e8 effettivamente un fatto strano, dato che tutti gli altri oggetti sono molto pi\u00f9 deboli e che le intenzioni del Messier erano quelle di compilare un catalogo di oggetti che potevano essere scambiati per comete. Probabilmente ci\u00f2 \u00e8 dovuto al fatto che egli si sentiva in competizione con Nicolas Louis de Lacaille, che nel 1755 aveva compilato un catalogo con 42 oggetti.\nIl problema del numero di componenti visibili ad occhio nudo.\nFin dalle epoche pi\u00f9 antiche e in tutte le culture, come si \u00e8 visto, l'idea di questo gruppo di stelle viene associato al numero 7; per poterne osservare pi\u00f9 di sei occorre per\u00f2 in realt\u00e0 un cielo molto buio e limpido e una buona vista. In accordo con questo fatto vi \u00e8 un gran numero di testimonianze del passato che si riferiscono ad un numero diverso di stelle componenti. Il pi\u00f9 antico testo in lingua volgare di cosmologia noto, \"La composizione del Mondo\" di Restoro d'Arezzo, del 1282, si riferisce ripetutamente alle Pleiadi come ad un insieme di sei stelle.\nMentre Ovidio afferma che \"Quae septem dici, sex tamen esse solent\" (le quali si dice siano sette, ma tuttavia sono solite essere sei), Tolomeo e Al-S\u016bfi forniscono le posizioni di sole quattro delle stelle dell'ammasso, ignorando, stranamente, la stella Alcyone, la pi\u00f9 brillante delle Pleiadi. Giovan Battista Odierna, all'inizio del suo \"De Admirandis Coeli Characteribus\" spiega come il dilemma del numero esatto delle componenti visibili sia un problema avvertito da molti altri studiosi del passato; ricorda inoltre che chi ha la vista acuta ne pu\u00f2 identificare sette, mentre chi non \u00e8 particolarmente dotato pu\u00f2 arrivare solo a cinque. Con un telescopio si possono invece osservare, oltre alle sette brillanti, almeno altre trenta componenti.\nAl di l\u00e0 dei testi scientifici, \u00e8 da notare che presso i Greci ricorreva il mito della \"Pleiade perduta\": secondo la tradizione greca, citata anche da Arato, si trattava di Elettra, che si diceva essere velata in viso in segno di lutto a causa della distruzione di Troia; un'altra tradizione vuole che la Pleiade velata fosse Merope, vergognandosi di essere l'unica delle sette ad aver sposato un mortale, il re di Corinto. Un'ulteriore tradizione la identifica con Celaeno, che cadde fulminata. Un mito simile esiste anche presso un gran numero di popoli sparsi per il mondo, come quelli del Giappone, del Borneo, dell'Africa centrale e dell'Australia; ci\u00f2 potrebbe essere un'evidenza di un'eventuale variazione nella luminosit\u00e0 delle componenti delle Pleiadi, che giustificherebbe anche la mancata citazione di Alcyone da parte di Tolomeo ed Al-S\u016bfi.\nComposizione.\nL'ammasso, il cui nucleo ha un raggio di circa 8 anni luce ed il cui raggio mareale \u00e8 di circa 43 anni luce, contiene pi\u00f9 di 1000 membri, statisticamente confermati. \u00c8 dominato da stelle blu calde e giovani, 14 delle quali possono essere potenzialmente viste ad occhio nudo, a seconda delle condizioni osservative. La disposizione delle stelle pi\u00f9 luminose ricorda la forma dell'Orsa maggiore e dell'Orsa minore. Si stima che l'ammasso contenga 800 masse solari.\nL'ammasso contiene numerose nane brune, oggetti con meno dell'8% circa della massa del Sole, non abbastanza massicci da innescare reazioni di fusione nucleare nei loro nuclei e diventare stelle luminose. Esse possono rappresentare fino al 25% della popolazione totale dell'ammasso, anche se contribuiscono meno del 2% della massa totale. Gli astronomi hanno compiuto grandi sforzi per trovare e poter analizzare nane brune nelle Pleiadi e in altri giovani ammassi, perch\u00e9 in questi ambienti sono ancora relativamente brillanti e osservabili, mentre le nane brune degli ammassi pi\u00f9 vecchi sono ormai affievolite e molto pi\u00f9 difficili da studiare.\nNell'ammasso delle Pleiadi sono presenti anche alcune nane bianche. Data la giovane et\u00e0 dell'ammasso, ci si aspetta che le stelle della sequenza principale non abbiano avuto il tempo di evolvere in nane bianche, processo che richiede diversi miliardi di anni. Si ritiene che le progenitrici delle nane bianche siano state stelle massicce in sistemi binari. I trasferimenti di massa dalla stella di massa superiore, durante la sua rapida evoluzione, alla compagna sarebbero risultati in un percorso pi\u00f9 rapido per la formazione di una nana bianca, sebbene i dettagli di tale trasferimento da un pozzo gravitazionale pi\u00f9 forte ad uno pi\u00f9 debole non siano stati chiariti.\nSecondo degli studi condotti nel 2007 col Telescopio Spaziale Spitzer e col Gemini Observatory delle Hawaii, \u00e8 emerso che dei pianeti di tipo terrestre sarebbero in formazione o si siano formati attorno ad una delle componenti dell'ammasso, HD 23514, come risultato di una catastrofica collisione fra eventuali protopianeti; gli astronomi hanno analizzato le emissioni dalle particelle di polveri in orbita attorno alla stella ed hanno concluso che la spiegazione pi\u00f9 probabile \u00e8 che le particelle siano residui di uno scontro violento di pianeti o embrioni planetari.\nComponenti principali.\nLa tabella seguente fornisce dettagli sulle componenti principali dell'ammasso aperto:\nNebulosit\u00e0 a riflessione.\nIn condizioni osservative ideali, alcune tracce di nebulosit\u00e0 compaiono in fotografie a lunga esposizione e possono essere viste attorno all'ammasso. Questo tipo di nebulosa \u00e8 chiamato nebulosa a riflessione ed appare brillante a causa della riflessione della luce di una stella luminosa e calda da parte della polvere presente nella nebulosa.\nNel caso delle Pleiadi, si tratta di un sistema complesso di nebulose a riflessione; le pi\u00f9 luminose sono state catalogate anche dal Catalogo NGC e dai suoi Index. In particolare, si tratta di NGC 1435, che avvolge la stella Merope, e IC 1990, a nord dell'ammasso. NGC 1432 fa da sfondo alle stelle pi\u00f9 occidentali delle Pleiadi, ciascuna delle quali ha nelle vicinanze dei veli nebulosi pi\u00f9 brillanti; Ced 19 \u00e8 la sigla per questi frammenti, catalogati da Ced 19a a Ced 19q. La nebulosa di Alcione \u00e8 nota anche come vdB 23, quella di Elettra come vdB 20 e quella di Maia come vdB 21.\nEra stato inizialmente pensato che la polvere potesse essere un rimasuglio del processo di formazione dell'ammasso; ma all'et\u00e0 di 100 milioni di anni, quella generalmente accettata per le Pleiadi, quasi tutta la polvere originariamente presente dovrebbe essere stata ormai dispersa dalla pressione di radiazione gi\u00e0 da molto tempo. Sembra, piuttosto, che l'ammasso stia transitando attraverso una regione di mezzo interstellare particolarmente polverosa; la prova che l'ammasso e la nebulosa non siano legate da una comune origine risiede nel fatto che possiedono una diversa velocit\u00e0 radiale.\nAlcuni studi mostrano che la polvere responsabile della nebulosit\u00e0 non \u00e8 uniformemente distribuita, ma \u00e8 concentrata in due strati lungo la linea di vista dalla Terra. Questi strati potrebbero essere stati formati dalla decelerazione, nel moto della polvere verso le stelle, dovuta alla pressione di radiazione.\nDistanza.\nLa distanza delle Pleiadi \u00e8 un importante elemento di riferimento nella scala delle distanze cosmiche. Poich\u00e9 l'ammasso \u00e8 relativamente vicino alla Terra, la sua distanza \u00e8 relativamente semplice da misurare. Una volta noto il diagramma di Hertzsprung-Russell per l'ammasso, una conoscenza accurata della sua distanza permette agli astronomi, con un confronto, di stimare la distanza di altri ammassi. Altri metodi possono quindi essere utilizzati per determinare in cascata le distanze di galassie e ammassi di galassie da quelle dei singoli ammassi stellari e cos\u00ec \u00e8 possibile stabilire una scala cosmica delle distanze.\nI risultati di misurazioni precedenti al lancio del satellite Hipparcos (ESA, 1980) indicavano generalmente che le Pleiadi fossero a 135 parsec dalla Terra. Il valore misurato invece dal satellite fu di soli 118 parsec, utilizzando il metodo della parallasse stellare. Lavori successivi dimostrarono che la misura indicata da Hipparcos per le Pleiadi era affetta da un errore, sebbene non se ne fosse individuata l'origine. In seguito alla revisione dell'elaborazione dei dati del satellite Hipparcos, avvenuta nel 2008, \u00e8 stata proposta quale distanza dell'ammasso dalla Terra quella di 122 parsec, corrispondente a 399 anni luce. Altre misure, universalmente accettate, hanno indicato per la distanza delle Pleiadi dalla Terra il valore di 135 parsec, corrispondente a circa 440 anni luce. La diatriba su quale dei due valori sia da considerarsi corretto \u00e8 ancora in atto. Si noti che il valore di 135 parsec \u00e8 stato fornito dal Telescopio Spaziale Hubble, generalmente molto affidabile, che ha misurato la distanza di un'unica stella dell'ammasso. Hipparcos, invece, ha misurato le distanze di 54 stelle dell'ammasso, per il quale \u00e8 stata stimata una distanza media. Nell'agosto del 2014, astronomi del National Radio Astronomy Observatory hanno misurato la distanza delle Pleiadi tramite una rete mondiale di radiotelescopi, risultata pari a 443 anni luce. Questa stima \u00e8 stata giudicata la pi\u00f9 precisa in assoluto sulla distanza dell'ammasso stellare\nLa missione GAIA, successore di Hipparcos, ha iniziato a fornire risultati anche sulla distanza delle Pleiadi. Il primo valore fornito (2016) attesta la distanza a 134 parsec.\nEt\u00e0 ed evoluzione futura.\nL'et\u00e0 di un ammasso stellare pu\u00f2 essere stimata per confronto tra il diagramma HR misurato per l'ammasso e quello derivante da modelli teorici di evoluzione stellare. Utilizzando queste tecniche, per le Pleiadi \u00e8 stata stimata un'et\u00e0 compresa tra i 75 ed i 150 milioni di anni, dove lo scarto \u00e8 dovuto alle incertezze nei modelli di evoluzione stellare. In particolare, modelli che includono un fenomeno noto come sovra-avanzamento convettivo (\"convective overshoot\"), in cui materiale proveniente da una zona convettiva irrompe in una zona non-convettiva, forniscono per la stella un'et\u00e0 apparente maggiore.\nUn'altra metodologia per stimare l'et\u00e0 di un ammasso \u00e8 di guardare agli oggetti di massa minore. In una stella della sequenza principale, il litio \u00e8 rapidamente distrutto nelle reazioni di fusione nucleare che avvengono nel nucleo; una nana bruna, invece, pu\u00f2 conservarne parte della quantit\u00e0 iniziale. La temperatura di ignizione per il litio \u00e8 molto bassa, 2,5 milioni di kelvin, e ci\u00f2 significa che le nane brune di massa maggiore riusciranno infine a bruciarlo. Determinando il limite massimo della massa delle nane brune (dell'ammasso) ancora contenenti litio, \u00e8 possibile avere un'idea dell'et\u00e0 dell'ammasso stesso. Applicando questa tecnica alle Pleiadi si \u00e8 stimata un'et\u00e0 di 115 milioni di anni.\nIl moto proprio dell'ammasso lo condurr\u00e0 fra molti millenni nel futuro a mutare posizione rispetto ad un osservatore a Terra, che lo vedr\u00e0 transitare al di sotto del piede di quella che oggi \u00e8 la costellazione di Orione. Inoltre, come la maggior parte degli ammassi aperti, le Pleiadi non resteranno gravitazionalmente vincolate in eterno, ma alcuni membri dell'ammasso saranno espulsi dopo incontri ravvicinati, mentre altri saranno spogliati di materia da campi gravitazionali mareali. Simulazioni suggeriscono che occorreranno circa 250 milioni di anni perch\u00e9 l'ammasso si disperda e che le interazioni gravitazionali con nubi molecolari giganti ed i bracci della Galassia accelereranno il processo.\nTradizione e letteratura.\nLa grande visibilit\u00e0 delle Pleiadi nel cielo notturno ha fatto in modo che esse fossero considerate un importante riferimento in molte culture, sia antiche che presenti.\nNella mitologia greca, come detto sopra, esse rappresentavano le Sette Sorelle, mentre per i Vichinghi erano le galline di Freyja; in molte lingue europee antiche sono infatti indicate come \"galline\" o \"galli\".\nDurante l'Et\u00e0 del Ferro i popoli europei come i Celti (e probabilmente anche popoli precedenti) associavano le Pleiadi al dolore e ai funerali, dato che all'epoca storica, durante il \"Cross-quarter day\" fra l'equinozio d'autunno ed il solstizio d'inverno (nel periodo in cui tuttora si festeggiano il giorno dei morti e Halloween) le Pleiadi diventavano visibili ad est nel chiarore del crepuscolo. A causa della precessione degli equinozi, quest'evento astronomico non coincide pi\u00f9 con i giorni dei defunti, essendo slittato di quasi un mese, ma l'associazione \u00e8 perdurata.\nLa Cultura di Monte Alto ed altre culture del Guatemala come gli Ujuxte e i Takalik Abaj costruirono i loro primi osservatori utilizzando come riferimento le Pleiadi e la stella , e chiamavano l'ammasso \"le sette sorelle\", credendo che quella parte di cielo fosse la loro vera origine.\nIl sorgere eliaco degli oggetti celesti assumeva una grande importanza nella compilazione dei calendari negli antichi popoli. Il sorgere eliaco delle Pleiadi (attorno al mese di giugno) indicava il nuovo anno per i M\u0101ori della Nuova Zelanda, che chiamavano l'ammasso stesso \"Mataariki\"; una festa con lo stesso nome aveva luogo nelle Hawaii. Gli antichi Aztechi del Messico e dell'America Centrale basavano il loro calendario sulle Pleiadi; il loro anno iniziava quando i sacerdoti iniziavano ad individuare le sue stelle ad est subito prima del sorgere del Sole, nella chiara luce dell'aurora; il nome che questo popolo dava all'ammasso era \"Tianquiztli\".\nGiovanni Pascoli ne \"Il gelsomino notturno\" chiama le Pleiadi Chioccetta, paragonando l'ammasso aperto ad una chioccia in un'aia azzurra seguita da un \"pigolio\" di stelle.\nGabriele d'Annunzio aveva intenzione di chiamare i sette libri della sua raccolta Laudi come le sette stelle principali delle Pleiadi, ma pubblic\u00f2 solo cinque libri, cio\u00e8 Maia, Elettra, Alcyone, Merope e Asterope.\nAustraliani e asiatici.\nA seconda della trib\u00f9 o del clan di appartenenza, ci sono diverse storie riguardo all'origine delle Pleiadi. Fra gli aborigeni australiani era diffusa la credenza che esse fossero una donna rapita da Kidili, l'uomo della Luna.\nFra i Ban Raji, un popolo seminomade che viveva fra il Nepal occidentale e l'India del nord, le Pleiadi erano chiamate \"Sette cognate e un cognato\" (\"Hatai halyou daa salla\"); quando le Pleiadi sorgevano sopra le montagne ogni notte, potevano, secondo la loro cultura, vedere i loro antichi parenti. Nell'astronomia cinese le Pleiadi sono uno dei 28 Xiu (posizioni della Luna) della Tigre Bianca, e sono indicate come \"Chioma\"(Cinese: \u6634, piyin M\u01ceo). In Giappone, le Pleiadi sono conosciute come , nome che poi \u00e8 stato scelto per la casa automobilistica Subaru, nel cui logo appaiono sei stelle raffiguranti le cinque componenti pi\u00f9 piccole attorno alla stella principale. Il Telescopio Subaru, che si trova nell'Osservatorio di Mauna Kea sulle Hawaii, possiede anch'esso il nome giapponese delle Pleiadi.\nNativi americani.\nPresso i Lakota del Nord America esisteva una leggenda che legava l'origine delle Pleiadi con la Torre del Diavolo, un monumento naturale; secondo i Seri del Messico nordoccidentale, queste stelle erano sette donne che stavano dando alla luce. La costellazione era nota come \"Cmaamc\", apparentemente un antico plurale del termine \"cmaam\", ossia \"donna\".\nI Kiowa avevano un mito simile a quello dei Lakota per spiegare la nascita delle Pleiadi. Secondo le loro credenze ci furono sette giovani nubili che si allontanarono per giocare e furono individuate da alcuni orsi giganti; come le videro iniziarono ad inseguirle. Durante la fuga le giovani si rifugiarono sulla cima di una roccia e pregarono lo spirito della roccia di salvarle; sentendo le loro suppliche, la roccia inizi\u00f2 a crescere in altezza, dal suolo verso il cielo, in modo che gli orsi non potessero raggiungerle. Una volta raggiunto il cielo si trasformarono nelle stelle che compongono le Pleiadi. Gli orsi, nel tentativo di arrampicarsi sulla roccia, lasciarono su di essa dei profondi solchi, oggi osservabili sui fianchi della Torre del Diavolo.\nPresso i popoli delle Ande, le Pleiadi erano associate all'abbondanza, poich\u00e9 ritornavano visibili nell'emisfero australe durante la raccolta; in quechua sono chiamate \"collca\", il magazzino.\nSignificati astrologici.\nLe Pleiadi rivestono notevole significato anche nel campo dell'astrologia, nelle sue diverse varianti praticate in tutto il mondo.\nNell'astrologia occidentale rappresentano un fronte contro le sventure ed erano considerate un'unit\u00e0 astrologica singola nelle stelle fisse del Medioevo; i materiali a cui erano associate erano il quarzo e il finocchio. Nell'astrologia esoterica i sette sistemi solari giravano attorno alle Pleiadi. Secondo l'astrologia indiana le Pleiadi erano conosciute come l'asterismo (Nakshatra) K\u1e5bttik\u0101 (\"i coltelli\" in sanscrito). Le Pleiadi erano chiamate \"le stelle del fuoco\" e la loro divinit\u00e0 \u00e8 il dio vedico Agni, il dio del fuoco sacro. Si tratta di una delle Nakshatra pi\u00f9 prominenti e sono associate con la rabbia e la testardaggine."}
{"id": "702166", "revid": "77358", "url": "https://it.wikipedia.org/wiki?curid=702166", "title": "Parco Naturale Paneveggio - Pale di San Martino", "text": ""}
{"id": "702167", "revid": "834", "url": "https://it.wikipedia.org/wiki?curid=702167", "title": "Parco Naturale Paneveggio-Pale di San Martino", "text": ""}
{"id": "702169", "revid": "433605", "url": "https://it.wikipedia.org/wiki?curid=702169", "title": "Tonin\u00e1", "text": "Tonin\u00e1 \u00e8 un sito archeologico maya situato nello Stato messicano del Chiapas, non lontano dalla citt\u00e0 di Ocosingo. Il sito \u00e8 arroccato sulle pendici della \"sierra\" e non cela la sua antica vocazione guerriera.\nIl nome.\nTonin\u00e1 deriva dalla lingua maya Tzeltal parlata nella regione. La voce Tonin\u00e1 si pu\u00f2 dividere in due parole: ton (pietra) e na (casa). Il nome della citt\u00e0 rispecchia la visione moderna del sito della popolazione locale. Molti siti archeologici continuano anche nell'epoca moderna a formare parte del mondo dei maya moderni.\nCollegamenti esterni.\n\u00c8 tra le pi\u00f9 grandi del Mesoamerica: Tonin\u00e0 continua a stupire con l'imponenza della sua piramide"}
{"id": "702170", "revid": "1318658", "url": "https://it.wikipedia.org/wiki?curid=702170", "title": "Max Bill", "text": "Biografia.\nCi\u00f2 che sorprende nell'opera di Max Bill \u00e8 senza dubbio la estrema poliedricit\u00e0 delle sue attivit\u00e0 artistiche. Questo autore riunisce in s\u00e9 l'intero campo delle arti visive essendo architetto, designer, pittore scultore e grafico, nonch\u00e9 teorico delle varie forme d'arte a cui contribu\u00ec. Un vero crocevia, un genio multiforme, delle arti del XX secolo.\nLa sua formazione inizi\u00f2 come argentiere nella scuola di arti applicate di Zurigo. Ma presto, nel 1927, venne attirato da quello straordinario fenomeno culturale che fu il Bauhaus nella sede di Dessau. In questo ambito fu allievo di artisti di massimo livello tra cui Vasily Kandinsky, Paul Klee e Walter Gropius.\nNel 1929 apr\u00ec l'attivit\u00e0 di architetto a Zurigo. Nel 1931 spos\u00f2 Bina Spoerri, con la quale condivise le future esperienze.\nNegli anni successivi ebbe incontri con i maggiori artisti dell'epoca.\nDal 1932 al 1936 Bill fu membro del gruppo parigino \"Abstraction-Cr\u00e9ation\" nella cui galleria espose per la prima volta nel 1933.\nNel 1937 partecip\u00f2 al V CIAM (\"Congr\u00e8s Internationaux d'Architecture Moderne\"). In quell'anno ader\u00ec ad \"Allianz\", unione dei moderni artisti svizzeri.\nDagli anni quaranta e soprattutto nel dopoguerra, Bill divent\u00f2 una delle maggiori figure di riferimento in Svizzera per l'arte contemporanea, assumendo diversi incarichi istituzionali, nazionali e internazionali. Si ricorda che tra le altre cose egli fu membro della commissione elvetica per l'arte dal 1961 al 1969, o membro del consiglio nazionale svizzero 1967 al 1971.\nNella lunga carriera Max Bill ebbe continui contatti con i maggiori artisti del suo secolo, rappresentando l'arte svizzera ai pi\u00f9 alti livelli. Tra gli architetti e gli artisti con cui scambi\u00f2 contatti, oltre ai maestri suddetti, si possono ricordare: Le Corbusier, Ludwig Mies van der Rohe, Charles Eames, Piet Mondrian, Georges Vantongerloo, Hans Arp, Max Ernst e altri ancora.\nMax Bill fu anche profondamente impegnato nella didattica e assai ampia \u00e8 stata la sua influenza sulle successive generazioni. La didattica inizi\u00f2 dal 1948, tenendo alcuni corsi all'Istituto Tecnico Superiore a Darmstadt.\nNel 1951 fu cofondatore dell'Istituto Superiore per la progettazione \"Hochschule f\u00fcr Gestaltung\" a Ulma (HfG Ulm), con Inge Scholl, Otl Aicher, e Hans Werner Richter diventandone il rettore. Fu anche il direttore delle sezioni architettura e forma-prodotto. L'impresa si pose sin dall'inizio come naturale prosecuzione ed evoluzione dei principi del Bauhaus. Questo istituto, il pi\u00f9 innovativo di quegli anni, ebbe una enorme influenza nel campo dell'Industrial Design, tanto da creare una tendenza nota come scuola di Ulm. Nel 1957 Bill abbandon\u00f2 la scuola perch\u00e9 non ne condivideva pi\u00f9 le linee guida, come spieg\u00f2 dettagliatamente lui stesso. Dal 1967 al 1974 assunse la cattedra di progettazione ambientale all'Istituto superiore delle arti figurative di Amburgo.\nNumerosi furono i riconoscimenti che gli furono attribuiti negli anni. Tra i molti si possono citare: Gran Premio alla Triennale di Milano 1951, membro onorario dell'American Institute of Architects nel 1964, membro del Consiglio Nazionale Svizzero 1967-1971, membro dell'Accademia delle Arti, Berlino 1972, consigliere onorario dell'Unione Internazionale delle Arti Decorative (UNESCO) 1973, laurea \"honoris causa\" in Ingegneria dell'Universit\u00e0 di Stoccarda 1979, premio Marconi per arte e scienza, Bologna 1988, \"premio imperiale\" in Giappone 1993, laurea \"honoris causa\" in scienze tecniche dell'Istituto Tecnico Superiore Elvetico, Zurigo 1994.\nNegli anni settanta e ottanta Max Bill si dedic\u00f2 principalmente all'arte. Mor\u00ec nel 1994 all'et\u00e0 di 86 anni.\nBill architetto.\nMax Bill diede grande importanza alla sua attivit\u00e0 di architetto, tanto che le sue carte intestate non mancarono mai del titolo. Egli progett\u00f2 e costru\u00ec alcuni edifici. Fu, inoltre, assai attivo nel campo del \"design\".\nLa sua opera di architetto prese avvio dal Funzionalismo di marca mitteleuropeo, ma evolse verso una peculiare interpretazione: il suo contributo si pu\u00f2 individuare in un estremo e rigoroso essenzialismo, che poco concede alla forma esteriore. Per certi versi le sue opere anticipano la corrente minimalista degli anni ottanta. Dopo un periodo di oblio, si assiste oggi a una notevole rivalutazione di questa sua attivit\u00e0 che lo pone come precursore dell'architettura minimalista.\nLe opere architettoniche di Max Bill, in verit\u00e0, non furono molte ma furono sempre frutto di grande approfondimento ed ebbero una certa risonanza.\nDi seguito si fornisce un elenco delle opere pi\u00f9 note.\nBill progett\u00f2 inoltre gli allestimenti di molte esposizioni tra cui si rammenta quella da lui stesso curata:\"Die gute form\", nel 1949 a Basilea.\nBill designer.\nBill ebbe in vita grande successo come designer. \nCome l'architettura i suoi oggetti furono improntati ai principi del Funzionalismo e fu l'ispiratore di quella tendenza che, come detto su, fu chiamata Scuola di Ulm. \nMolteplici sono gli oggetti progettati da questo autore, alcuni dei quali sono entrati nel \"cult-design\" del XX secolo. Tra questi si ricordano i seguenti:\nBill disegn\u00f2 molti altri oggetti tra cui si ricordano i molteplici orologi da polso per Junghans e altre ditte svizzere.\nBill pittore.\nMax Bill si impegn\u00f2 sui due fronti delle arti figurative con analogo approccio ma con risultati distinti e diversi. Fu un artista di punta che ebbe un notevole riscontro e fu uno dei fondatori, se non primo animatore, di quella corrente conosciuta come Astrattismo concreto.\nCome pittore, dopo un esordio che tocc\u00f2 diverse correnti legate al Bauhaus, soprattutto a Paul Klee, ebbe un netto interesse verso le composizioni geometriche astratte e le interazioni di colore. \nDalle composizioni degli anni quaranta, chiaramente ancorate a De Stijl, Bill si approssima al suo stile personale, ricercando attraverso tentativi a volte divergenti. Di questo periodo si rammenta un quadro come \"Illimitato e limitato\" del 1947, realizzato con tecnica a spruzzo, assai differente da quelle successive.\n\u00c8 sul finire degli anni cinquanta che la sua pittura giunse a un punto di feconda creativit\u00e0.\nLa sua pittura si espresse in piccole e grandi tele campite da superfici geometriche semplici, rettangoli e triangoli, con giustapposizione di colori primari. Bill fu uno sperimentatore instancabile di composizioni che, al di l\u00e0 di una visione superficiale, dimostrano la infinita versatilit\u00e0 dell'arte astratta.\nLa tecnica pittorica preferita fu una stesura a spatola. Ci\u00f2 per ottenere superfici lisce, che nel caso di Bill giungono a tale estrema raffinatezza tecnica dove la fattura a mano si scorge appena.\nLa sua pittura fu particolarmente adatta ad esprimersi anche attraverso la serigrafia che Max Bill produsse in notevole quantit\u00e0. La sua opera pittorica \"Strahlung aus Durchdringung\", 1966-1969 \u00e8 conservata nel Museo cantonale d'arte di Lugano.\nBill scultore.\nCome scultore Max Bill ebbe un approccio analogo a quello pittorico ma cos\u00ec distinguibile nei risultati da apparire come l'opera di un altro artista. Egli fu attratto fin dagli anni trenta da geometrie complesse, che producono corpi in torsione nello spazio.\nLe tecniche utilizzate sono molto differenziate e vanno dall'ottone alla pietra. Ogni tecnica per\u00f2 produce un diverso adattamento delle idee, come si pu\u00f2 evincere confrontando la versione in metallo e quella in granito di \"Kontinuit\u00e4t\". Quest'ultima \u00e8 forse la sua scultura pi\u00f9 famosa, ripetuta in diverse varianti, che esprime una forma complessa, simile a un nastro di M\u00f6bius.\nNegli anni di maturit\u00e0 Max Bill riceve incarichi pubblici per realizzare sculture di grande dimensione. \nIn questo ambito creativo si citano le seguenti realizzazioni:\nBill grafico.\nMax Bill ebbe anche un'attivit\u00e0 di grafico: progett\u00f2 marchi, logotipi, manifesti pubblicitari, impaginazioni di libri e altro, impegnandosi per un rinnovamento della grafica.\nTra i manifesti si ricorda quello delle Olimpiadi del 1972 a Monaco di Baviera.\nTra i libri da lui impaginati si ricorda la serie dell'Opera completa di Le Corbusier, che rimane un capolavoro di composizione editoriale, in catalogo da pi\u00f9 di settant'anni.\nTesti dell'autore.\nMax Bill scrisse molti libri e articoli. Per un'ampia lista degli scritti si rimanda al regesto bibliografico nel sito della Fondazione max+bina, jakob Bill.\nSi citano di seguito alcuni testi pi\u00f9 noti:"}
{"id": "702171", "revid": "73843", "url": "https://it.wikipedia.org/wiki?curid=702171", "title": "Parco Puez Odle", "text": ""}
{"id": "702173", "revid": "39692", "url": "https://it.wikipedia.org/wiki?curid=702173", "title": "Parco Paneveggio - Pale di S. Martino", "text": ""}
{"id": "702174", "revid": "39692", "url": "https://it.wikipedia.org/wiki?curid=702174", "title": "Parco naturale Paneveggio-Pale di San Martino", "text": ""}
{"id": "702176", "revid": "287204", "url": "https://it.wikipedia.org/wiki?curid=702176", "title": "Pennisetum setaceum", "text": "Il penniseto allungato (\"Pennisetum setaceum\" (Forssk.) Chiov.) \u00e8 una pianta della famiglia delle Poaceae.\nDescrizione.\nPianta erbacea perenne, a portamento cespitoso, alta fino a 1,20 m.\nLe spighe sono rosa scuro e gradatamente schiariscono con la maturazione, creando cos\u00ec una variet\u00e0 di sfumature di colore sulla stessa pianta.\nDistribuzione e habitat.\nLa specie \u00e8 nativa del Nord Africa, del Medio oriente e della penisola arabica.\nIntrodotta dall'uomo in molte altre aree geografiche come pianta ornamentale, si \u00e8 rivelata una specie altamente invasiva. Attualmente ha una notevole diffusione in Sudafrica, in America settentrionale (Bermuda, Hawaii, Arizona, California, Colorado, Florida, Louisiana, Nuovo Messico, Oregon, Tennessee, Nevada), nei Caraibi (Guadalupa e Porto Rico), in Indonesia e in Oceania (Figi, Polinesia Francese, Guam, Nuova Caledonia, Nuova Zelanda, Palau e Australia).\nIn Europa \u00e8 presente nella Spagna meridionale e nelle isole Baleari, nella Francia meridionale ed in Italia (Sicilia, Sardegna e Calabria). In Italia \u00e8 stata introdotta nel 1938 dall'Orto botanico di Palermo per essere sperimentata come pianta da foraggio, diffondendosi ben presto negli ambienti litoranei del palermitano ove ha trovato condizioni di vita ideali: a distanza di oltre 70 anni dal suo primo insediamento si \u00e8 ormai naturalizzata, costituendo una minaccia per gli equilibri fitocenotici dell'area, colonizzando habitat di consueto occupati dall\"Ampelodesmos mauritanicus\", con cui condivide le esigenze climatiche e nutritive; in alcuni casi \u00e8 divenuto l'elemento dominante della composizione floristica della biocenosi nota come \"Penniseto setacei-Hyparrhenietum hirtae\"."}
{"id": "702177", "revid": "486946", "url": "https://it.wikipedia.org/wiki?curid=702177", "title": "Stagno di Molentargius", "text": ""}
{"id": "702178", "revid": "5695", "url": "https://it.wikipedia.org/wiki?curid=702178", "title": "UEFA Badge of Honour", "text": ""}
{"id": "702188", "revid": "1442080", "url": "https://it.wikipedia.org/wiki?curid=702188", "title": "Sergio Cervato", "text": "Con 466 presenze in Serie A, \u00e8 venticinquesimo per numero di apparizioni nella massima serie italiana.\nCaratteristiche tecniche.\nGiocatore.\nFu un difensore avvezzo al gol, tanto che nel suo ruolo risulta secondo solo a Giacinto Facchetti per reti segnate in Serie A (45, contro le 59 del connazionale). Si incaricava spesso della battuta dei calci di rigore, e con 19 gol segnati dal dischetto \u00e8 il miglior rigorista nella storia della Fiorentina; altri 3 li realizz\u00f2 con la Juventus e 2 con la SPAL, per un totale di 24 \"penalty\" trasformati in campionato (su 32 tentativi): grazie a ci\u00f2 occupa la nona posizione nella classifica dei calciatori con il maggior numero di rigori finalizzati nella massima serie italiana.\nCarriera.\nGiocatore.\nDopo le prime esperienze calcistiche nelle squadre del paese natale (Lampo di Carmignano e Carmenta), inizi\u00f2 la carriera di calciatore come terzino sinistro nel Tombolo a 17 anni. Pass\u00f2 tra i dilettanti seguendo le sorti del Bolzano.\nNel 1948 gir\u00f2 l'Italia alla ricerca di una squadra professionistica. Privo del pollice della mano destra, amputato in seguito a un incidente con un attrezzo agricolo in giovent\u00f9, fu scartato a un provino della prima di arrivare a Firenze, dove la lo prese. Rimase coi viola fino al 1959 (316 presenze e 31 reti in Serie A, 334 presenze totali). Era infallibile dal dischetto e le sue punizioni a pelo d'erba erano micidiali. Con la squadra toscana conquist\u00f2 il primo scudetto nella stagione 1955-56, oltre a una Coppa Grasshoppers nella seconda parte del decennio. Gioc\u00f2 inoltre tutte le sette gare della Coppa dei Campioni 1956-1957 persa in finale dai gigliati contro il .\nNel 1959 pass\u00f2 alla Juventus, dove conquist\u00f2 altri due scudetti giocando da centromediano sistemista \u2013 ovvero da centrale in una difesa a tre. Coi piemontesi vinse anche due Coppe Italia, e gioc\u00f2 altre due gare nella Coppa dei Campioni 1960-1961.\nFu anche nazionale, esordendo in maglia azzurra nel 1951, nella partita Portogallo-Italia 1-4. In azzurro accumul\u00f2 28 presenze e 4 reti, alle quali si aggiungono altre due gare giocate nel 1955 con la nazionale B. Fu inoltre capitano dell'Italia in 6 gare, oltre a 2 della nazionale B.\nSmise l'attivit\u00e0 agonistica nel 1965 in Serie B, con la SPAL, squadra a cui era approdato nel 1961 chiamato da Paolo Mazza \u2013 convinto, a differenza di altri, che il giocatore non fosse assolutamente finito; Cervato giunse a Ferrara assieme a Dell'Omodarme quale parziale conguaglio della compropriet\u00e0 di Bozzao; Il patavino divent\u00f2 l'indiscusso capitano della formazione estense, giocando altri quattro campionati e fermandosi solo per un serio infortunio che ne compromise definitivamente il prosieguo della carriera.\nAllenatore.\nSi dedic\u00f2 successivamente all'attivit\u00e0 di allenatore partendo proprio dalla formazione De Martino della SPAL, contribuendo a lanciare, tra gli altri, un giovane di sicuro talento, Fabio Capello. Allen\u00f2 successivamente il Trani, il e l'Empoli e diresse le giovanili della Fiorentina, quindi si dedic\u00f2 all'attivit\u00e0 di osservatore, continuando la sua opera di talent scout e selezionando alcuni dei migliori giocatori della Fiorentina fino a che una lunga malattia lo costrinse a fermarsi."}
{"id": "702192", "revid": "287204", "url": "https://it.wikipedia.org/wiki?curid=702192", "title": "Bartolomeo Manfredi", "text": "Formazione e stile pittorico.\nFu allievo di Cristoforo Roncalli detto il Pomarancio, un pittore tardomanierista molto attivo alla fine del XVI secolo. \nAppartenne alla corrente dei pittori \"caravaggeschi della prima ora\", a cui aderirono quei pittori che conobbero Michelangelo Merisi da Caravaggio a Roma quando era ancora in vita e, impressionati dal suo innovativo stile naturalista, ne imitarono i modi talvolta anche in maniera superficiale, ma incontrando spesso il favore della committenza del tempo, almeno fino al secondo decennio del XVII secolo. Oltre a Manfredi, si annoverano tra questi pittori Cecco del Caravaggio, Carlo Saraceni e lo Spadarino.\nLo stile di Manfredi, che imitava soprattutto le scene di \u201cgenere\u201d di Caravaggio, come le figure di musici, soldati e frequentatori d'osteria, fu definito dallo storico e pittore Joachim von Sandrart, \"Manfrediana Methodus\" (in italiano \"genere alla Manfredi\" o \"metodo alla Manfredi\"), nel libro del 1675 intitolato \"Accademia tedesca di architettura, scultura e pittura\". La sua pittura ebbe grandissimo seguito soprattutto tra i pittori del nord Europa, come Valentin de Boulogne, Nicolas R\u00e9gnier, Nicolas Tournier, Dirk van Baburen, ed in particolare tra gli artisti fiamminghi e olandesi attivi a Roma e frequentatori diretti della sua bottega, come Gerrit van Honthorst e Gerard Seghers.\nFortuna critica e opere di maggior rilievo.\nSulla fortuna critica di Bartolomeo Manfredi e sulla sua considerazione postuma hanno influito negativamente alcuni luoghi comuni storiografici. A lungo considerato un falsificatore delle opere di Caravaggio, grazie a studi pi\u00f9 recenti e nuove attribuzioni, la sua opera pittorica \u00e8 rivalutata, riconoscendogli il ruolo importante nella diffusione del caravaggismo e soprattutto la capacit\u00e0 di ambientare le storie sacre in una atmosfera naturalistica e contemporanea.\nUn'intera stanza della Galleria degli Uffizi di Firenze \u00e8 dedicata alla sua opera. Vi sono esposti cinque dipinti, tra i quali uno dei suoi quadri pi\u00f9 famosi, \"Il Concerto musicale\" (1610-1620 ca.), in gran parte distrutto nell'attentato mafioso di Via dei Georgofili nel 1993: ora sostituito da una copia coeva, il dipinto \u00e8 un'opera tipica dello stile manfrediano che mostra un gruppo di personaggi intenti a suonare gli strumenti attorno ad un tavolo. Il fondo scuro e la luce radente concentrano l'illuminazione sulle due figure di musicisti in primo piano e particolarmente sulla veste del giovane che suona la viola sulla sinistra con il gomito piegato che pareva sporgere oltre il piano visivo del quadro, mentre l'oscurit\u00e0 faceva intravedere appena i profili degli altri personaggi. \u00c8 da notare come nel dipinto le soluzioni compositive della pittura del \"Merisi maturo\" della Cappella Contarelli in San Luigi dei francesi, siano riprese in maniera piuttosto fedele. \nOpera tra le pi\u00f9 rappresentative del suo stile \u00e8 \"La stanza delle guardie\" (1615-1620 ca.), conservata alla Gem\u00e4ldegalerie di Dresda. \nUn altro dipinto semidistrutto dall'esplosione nel 1993 \u00e8 \"I giocatori di carte\", da allora riposto nei depositi degli \"Uffizi\", finora reputato irrecuperabile perch\u00e9 vi rimangono oltre 400 frammenti di pittura, coperti da carta velina per protezione, e piccoli pezzi di dipinto staccati, raccolti e assemblati all'indomani della scoppio della bomba. Gi\u00e0 restaurato nel 1970 in occasione della mostra \"Caravaggio e i caravaggeschi\" a Palazzo Pitti, nonostante i buchi causati da frammenti di vetro e materia esplosi, del quadro rimangono ancora visibili i volti di 4 dei 6 personaggi. Elemento che ha spinto nel 2017 la restauratrice Daniela Lippi a stilare un'ipotesi di recupero che riporter\u00e0 il 27 maggio 2018 il dipinto - una volta ricomposto su una nuova tela e col contributo di una squadra di lavoro - nella sala dove si trovava, esattamente 25 anni dopo l'attentato.\nOpera assai nota \u00e8 anche il \"Marte e Cupido\" (o \"Il Castigo di Cupido\" del 1605-1610 ca.) dell'Art Institute of Chicago, che presenta invece un'inedita soluzione compositiva nelle figure disposte a triangolo e legate da movimenti agitati e concentrici. Inoltre il dipinto differisce dalla pittura caravaggesca anche per i colori accesi e smaltati, dai contrasti decisi, come nel particolare della fascia blu sul corpo di Cupido e nelle superfici levigate dei corpi."}
{"id": "702194", "revid": "1573940", "url": "https://it.wikipedia.org/wiki?curid=702194", "title": "Struthio molybdophanes", "text": "Lo struzzo somalo (Struthio molybdophanes ) \u00e8 un uccello della famiglia Struthionidae che vive tra la Somalia e il Kenya.\nCome tutti gli struzzi \u00e8 un uccello incapace di volare dal piumaggio nero e bianco con un lungo collo glabro ed occhi sporgenti.\nIl suo habitat principale \u00e8 la grande savana somala ove si ciba di una molteplicit\u00e0 di piccoli animali.\nPer colpa della caccia di frodo, della distruzione del suo ambiente e della sanguinosa guerra civile che si combatte nel suo areale questa specie diventa sempre pi\u00f9 rara."}
{"id": "702197", "revid": "287204", "url": "https://it.wikipedia.org/wiki?curid=702197", "title": "System Reference Document", "text": "Un System Reference Document (traducibile come \"Documento di riferimento del sistema\"), o SRD, \u00e8 un documento di riferimento che contiene le regole di un giochi di ruolo e che viene distribuito con licenza Open Gaming License (OGL). Il primo SRD \u00e8 stato pubblicato dalla Wizards of the Coast nel 2000 ed era basato sulla 3\u00aa edizione del gioco di ruolo fantasy \"Dungeons &amp; Dragons\". Il SRD forma la base di vari giochi di ruolo \"d20 System\" di Wizards of the Coast, inclusi lo stesso \"d20 System\", il \"d20 Modern\" e il \"d20 Future\". Il SRD \u00e8 anche la base di altri giochi di ruolo pubblicati da compagnie diverse da Wizards of the Coast; fra questi, \"Mutants &amp; Masterminds\" e \"Arcana Evolved\".\nFormati.\nIl SRD \u00e8 scaricabile gratuitamente dal sito web di Wizards of the Coast come serie di documenti in formato Rich Text Format (RTF). Ma \u00e8 anche disponibile in numerose altre fonti che ne rendono pi\u00f9 fruibile la consultazione e/o con l'aggiunta di altro materiale OGL (vedi sezione SRD).\nVersioni.\nAttualmente \u00e8 disponibile il SRD versione 3.5, riferita alla revisione di \"Dungeons &amp; Dragons Terza Edizione\" (meglio conosciuta come D&amp;D3.5). Al momento dell'uscita sul mercato di D&amp;D Terza edizione era stata distribuita la versione 3.0.\nScopo.\nIl SRD rappresenta lo scheletro delle regole e delle meccaniche di gioco \u2013 incluse razze, classi, talenti, abilit\u00e0, incantesimi, oggetti magici e mostri \u2013 compatibile con la versione \"d20 System\" di \"Dungeons &amp; Dragons\", (ovvero \"Dungeons &amp; Dragons Terza Edizione\") e numerosi altri giochi di ruolo di Wizards of the Coast. \u00c8 costantemente aggiornata per includere le errata di Wizards of the Coast. Comparata con i manuali pubblicati per \"Dungeons &amp; Dragons\", il SRD fornisce le stesse regole di base ma manca del cosiddetto \"flavour text\", ovvero, testo descrittivo, esempi ecc. Gli incantesimi non hanno nomi rilevanti di PNG, mancano i nomi delle divinit\u00e0, non c'\u00e8 alcuna menzione di \"Greyhawk\" o di qualsiasi altro prodotto sotto copyright di Wizards of the Coast. Inoltre non sono presenti le regole per la creazione del personaggio, sull'avanzamento di livello dei personaggi, sul calcolo dei punti esperienza, o qualsiasi altra cosa correlata ad argomenti proibiti dalla d20 License. Anche certi mostri \u2013 tra i pi\u00f9 famosi, illithid e beholder \u2013 sono rimasti fuori dal SRD.\nAssenza di riferimenti a Greyhawk.\nCome menzionato pi\u00f9 sopra, un incantesimo come \"Spada di Mordenkainen\" diventa \"Spada\" nel SRD in seguito all'omissione del riferimento all'ambientazione ufficiale di \"D&amp;D\", una versione semplificata dell'ambientazione \"Greyhawk\". La ricca storia di \"Greyhawk\" ha fornito una notevole quantit\u00e0 di oggetti magici ed artefatti che per\u00f2 sono stati lasciati fuori dal SRD o modificati con nomi pi\u00f9 generici. La motivazione \u00e8 che i nomi propri degli oggetti sono propriet\u00e0 intellettuale di Wizards of the Coast; se fossero stati pubblicati nel SRD 3.0 (o nella successiva versione per D&amp;D3.5), sarebbero stati distribuiti come Open Game Content che qualsiasi compagnia avrebbe potuto sfruttare, essendo soggetti alla Open Game License.\nVisione d'insieme del sistema.\nIl SRD presenta un sistema di gioco basato su classi, in cui sono descritte meccaniche di gioco che descrivono archetipi di personaggi. Un giocatore pu\u00f2 scegliere classiche figure fantasy come il \"guerriero\" o il \"mago\", per poi personalizzarlo come desidera. \u00c8 inoltre un sistema di gioco basato su livelli che rappresentano, con l'accrescimento del livello di classe, la progressione dei personaggi con l'ottenimento di nuove capacit\u00e0.\nI personaggi sono inoltre personalizzati con abilit\u00e0 (come \"scalare\" e \"diplomazia\") e talenti (come \"combattere con due armi\" e \"competenza nella armature pesanti\"). Certe classi guadagnano anche la capacit\u00e0 speciale di manipolare la magia o poteri psionici (mentali).\nAll'\"arbitro\" (chiamato \"Dungeon Master\") vengono fornite meccaniche atte a risolvere le situazioni di gioco generate dalle azioni dei personaggi e per determinare l'esito dei combattimenti, cos\u00ec come un'ampia lista di \"mostri\" (con cui solitamente si indica qualsiasi creatura, intelligente o meno) e tesori con cui ricompensare i giocatori.\nGeneri.\nMentre il SRD presenta un distinto set di regole a sfondo fantasy, le meccaniche che vi sono descritte possono essere adattate a giochi di ruolo di qualsiasi genere; ma ci sono delle limitazioni. Essendo focalizzate sulle classi, \u00e8 difficoltoso adattare il sistema ad ambientazioni altamente variabili come giochi di supereroi (ad esempio, \"Mutants &amp; Masterminds\")."}
{"id": "702199", "revid": "1543377", "url": "https://it.wikipedia.org/wiki?curid=702199", "title": "Glossina", "text": "Glossina , \u00e8 un genere di insetti ditteri della famiglia dei Muscidi, cui appartengono molte specie quali la mosca tse-tse, proprie delle regioni umide tropicali e subtropicali dell'Africa.\nLe mosche tse-tse sono parassiti obbligati che vivono nutrendosi del sangue di animali vertebrati. Sono state ampiamente studiate a causa del loro ruolo nella trasmissione di malattie. Hanno un notevole impatto economico nell'Africa subsahariana come vettori biologici dei tripanosomi, che causano la malattia del sonno nell'uomo (mietendo circa vittime l'anno) e la tripanosomiasi animale.\nTali mosche possono essere distinte dalle altre grandi mosche per due caratteristiche facilmente osservabili: piegano completamente le ali quando riposano, in modo che un'ala poggi direttamente sopra l'altra sull'addome e hanno anche una lunga proboscide, che si estende direttamente in avanti ed \u00e8 attaccata da un bulbo alla parte inferiore delle loro teste.\nMosche tse-tse fossilizzate sono state recuperate da Florissant Fossil Beds nel Colorado, risalenti a circa 34 milioni di anni fa. Sono note ventitr\u00e9 specie esistenti di mosche tse-tse dall'Africa.\nOrigine e uso del nome.\nLa parola tse-tse significa \"volare\" in tswana, una lingua bantu dell'Africa meridionale.\nLa parola \u00e8 pronunciata \"tseh-tseh\" nelle lingue sotho ed \u00e8 facilmente tradotta in altre lingue africane. Durante la seconda guerra mondiale, un aereo antisommergibile britannico de Havilland era conosciuto come \"Tsetse\" Mosquito.\nDescrizione.\nLe mosche tse-tse presentano tre forme dalle caratteristiche morfologiche parecchio differenti: larve di terzo stadio, pupe e adulti.\nLe mosche tse-tse sono multivoltine e longeve, producendo in genere circa quattro nidiate all'anno e fino a 31 nidiate nel corso della loro vita. Le femmine danno alla luce 8-10 larve gi\u00e0 completamente sviluppate che depongono tra i muschi o nelle anfrattuosit\u00e0 del terreno, dove subito si trasformano in pupe e, dopo circa un mese, in adulti.\nLe mosche tse-tse si separano per la prima volta dalle loro madri durante il terzo stadio larvale, durante il quale hanno l'aspetto tipico di vermi. Questa fase della vita \u00e8 breve, durando al massimo qualche ora e non viene quasi mai osservata al di fuori del laboratorio.\nSuccessivamente le mosche sviluppano un involucro esterno duro (il \"puparium\"), trasformandosi in pupe: piccole, con guscio duro, oblunghe con due lobi distintivi, piccoli e scuri all'estremit\u00e0 della coda (per la respirazione). Le pupe tse-tse sono lunghe meno di 1 centimetro. All'interno del guscio pupariale, le tse-tse completano gli ultimi due stadi larvali e lo stadio pupale.\nAlla fine dello stadio di pupa, le tse-tse emergono come mosche adulte. Gli adulti sono mosche relativamente grandi, della lunghezza di 0,5\u20131,5 centimetri, e hanno una forma riconoscibile, che le rende facilmente distinguibili dalle altre mosche: teste grandi, occhi nettamente separati e antenne insolite. Il torace \u00e8 piuttosto grande, mentre l'addome \u00e8 largo anzich\u00e9 allungato e pi\u00f9 corto delle ali.\nSono provviste di un apparato boccale adatto a pungere e succhiare il sangue dei vertebrati, soprattutto mammiferi e uccelli, senza per\u00f2 disdegnare i rettili e occasionalmente addirittura i pesci.\nQuattro caratteristiche principali caratterizzano le mosche tse-tse adulti rispetto agli altri tipi di mosche:\nAnatomia.\nCome tutti gli altri insetti, le mosche tse-tse hanno un corpo adulto composto da tre parti visibilmente distinte: la testa, il torace e l'addome.\nLa testa ha grandi occhi, nettamente separati su ciascun lato, e una distinta proboscide rivolta in avanti attaccata al di sotto da un grande bulbo. Il torace \u00e8 grande, formato da tre segmenti fusi. Tre paia di zampe sono attaccate al torace, cos\u00ec come due ali e due bilancieri. L'addome \u00e8 corto ma largo e cambia drasticamente di volume durante l'alimentazione.\nL'anatomia interna della mosca tse-tse \u00e8 abbastanza tipica degli insetti. Il gozzo \u00e8 abbastanza grande da potere allargarsi parecchio durante il pasto di sangue, per cui le tse-tse possono assumere un pasto di sangue uguale al loro stesso peso. Il gozzo dei ditteri \u00e8 molto poco studiato e Glossina \u00e8 uno dei pochi generi con informazioni relativamente buone disponibili. Il tratto riproduttivo delle femmine adulte comprende un utero che pu\u00f2 diventare abbastanza grande da contenere la larva di terzo stadio alla fine di ogni gravidanza.\nLa maggior parte delle mosche tse-tse \u00e8 fisicamente molto resistente. Le mosche domestiche vengono facilmente uccise con uno scacciamosche, mentre \u00e8 necessario un grande sforzo per schiacciare una mosca tse-tse.\nCiclo di vita.\nLe mosche tse-tse hanno un ciclo di vita insolito, che potrebbe essere dovuto alla ricchezza della loro fonte di cibo. Una femmina feconda solo un uovo alla volta e trattiene ogni uovo all'interno del suo utero per far s\u00ec che la prole si sviluppi internamente durante i primi tre stadi larvali, un metodo chiamato viviparit\u00e0 adenotrofica. Durante questo periodo, la femmina nutre la prole in via di sviluppo con una sostanza lattiginosa secreta da una ghiandola modificata nell'utero. Nel terzo stadio larvale, la larva tse-tse lascia l'utero e inizia la sua vita indipendente. La larva tse-tse appena indipendente striscia nel terreno e sviluppa un guscio esterno duro, in cui completa la sua trasformazione morfologica in mosca adulta.\nLo stadio di vita larvale ha una durata variabile, generalmente da 20 a 30 giorni, e la larva deve fare affidamento sulle risorse immagazzinate durante questo periodo. Tutto lo sviluppo della mosca tse-tse, prima di arrivare allo stadio di adulto completo, avviene senza alimentazione, basato solo sulle risorse nutritive fornite dalla madre. La femmina deve dunque ottenere energia sufficiente per i suoi bisogni, per i bisogni della sua prole in via di sviluppo e per le risorse immagazzinate che la sua prole avr\u00e0 bisogno fino a quando non emerger\u00e0 come adulta.\nGenetica.\nIl genoma di \"Glossina morsitans\" \u00e8 stato sequenziato nel 2014.\nSimbionti.\nLe mosche tse-tse hanno almeno tre simbionti batterici noti. Il simbionte primario \u00e8 Wigglesworthia (\"Wigglesworthia glossinidia\", all'interno dei batteriociti della mosca), il simbionte secondario \u00e8 Sodalis (\"Sodalis glossinidius\", a livello intercellulare o intracellulare), e il terzo \u00e8 una specie di Wolbachia.\nSistematica.\nLe mosche tse-tse appartengono all'ordine Diptera, superfamiglia Hippoboscoidea e famiglia Glossinidae, che \u00e8 una delle quattro famiglie di parassiti obbligati che si nutrono di sangue.\nSono note fino a 34 specie e sottospecie di mosca tse-tse, a seconda della particolare classificazione utilizzata.\nTutte le classificazioni attuali collocano tutte le specie tse-tse in un unico genere chiamato \"Glossina\". La maggior parte delle classificazioni colloca questo genere come unico membro della famiglia Glossinidae. I Glossinidae sono generalmente collocati all'interno della superfamiglia Hippoboscoidea, che contiene altre famiglie ematofaghe.\nSpecie.\nIl genere \"Glossina\" \u00e8 tipicamente diviso in tre gruppi di specie, in base alla distribuzione geografica, al comportamento e alla morfologia:\nPericolosit\u00e0 per l'uomo.\nLe mosche del genere Glossina possono trasmettere pericolosi protozoi parassiti del gruppo dei tripanosomi (principalmente \"Trypanosoma brucei gambiense\" e \"Trypanosoma brucei rhodesiense\") che provocano nell'essere umano la malattia del sonno, mietendo circa vittime l'anno."}
{"id": "702201", "revid": "115305879", "url": "https://it.wikipedia.org/wiki?curid=702201", "title": "Farnesina", "text": ""}
{"id": "702210", "revid": "287204", "url": "https://it.wikipedia.org/wiki?curid=702210", "title": "Balun", "text": "In radiotecnica, il balun (balanced - unbalanced) \u00e8 un dispositivo utilizzato per l'adattamento tra una linea bilanciata e una linea sbilanciata, in particolare nella costruzione di antenne filari. Spesso \u00e8 anche usato per collegare linee a diversa impedenza. Questa rete a 3 porte \u00e8 passiva e, se priva di perdite, \u00e8 anche reciproca. Il balun pu\u00f2 essere considerato una semplice forma di trasformatore.\nCostruzione.\n\u00c8 composto da una serie di spire di conduttore elettrico che, avvolte su supporti in ferrite, permettono di adattare l'impedenza dell'antenna a quella dell'apparecchio radio a essa collegato. Esternamente si presenta con un involucro di materiale plastico o metallico collegato alle due linee.\nNe esistono con diversi rapporti di adattamento:\nSono usati anche a frequenze superiori, nello spettro delle microonde, sia come adattatori per le antenne filari, sia come particolari divisori di potenza a sfasamento costante. Queste versioni sono realizzate in strutture guidanti (cavo coassiale) oppure su circuito stampato."}
{"id": "702232", "revid": "1652635", "url": "https://it.wikipedia.org/wiki?curid=702232", "title": "Giuseppe Sommaruga", "text": "Biografia.\nNacque a Milano da Giacomo Sommaruga, decoratore e da Elisa Biffi.\nAllievo all'Accademia di Belle Arti di Brera di Camillo Boito, si mise in luce con il primo premio al concorso internazionale di architettura di Torino nel 1890. Era gi\u00e0 un professionista affermato: in quegli anni aveva progettato l'ossario di Palestro ed alcuni edifici ad uso abitativo a Milano. Ma con la realizzazione del palazzo Castiglioni nel 1901-1903 divenne la personalit\u00e0 di maggior spicco del liberty milanese.\n, vigorosamente plastico ma interessato anche a criteri di funzionalit\u00e0.\nPer la grande Esposizione Internazionale del Sempione di Milano del 1906 il Sommaruga disegn\u00f2 i giardini della piazza d'Armi e la grande fontana che li ornava.\nSommaruga sembra aver influenzato la formazione di Antonio Sant'Elia; infatti molti elementi dinamici del futurismo furono anticipati nel Grand Hotel Campo dei Fiori di Varese, mentre il Mausoleo Faccanoni nel cimitero di Sarnico del 1907 pare aver ispirato l'architetto futurista per il progetto del 1912 per il cimitero di Monza.\nGiuseppe Sommaruga riposa al Cimitero Monumentale di Milano.\nOpere.\nTra le sue opere pi\u00f9 significative:"}
