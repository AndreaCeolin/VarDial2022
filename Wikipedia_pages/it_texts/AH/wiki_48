{"id": "705253", "revid": "633110", "url": "https://it.wikipedia.org/wiki?curid=705253", "title": "Reparti mitraglieri", "text": "I reparti mitraglieri sono reparti di un esercito specializzati nell'uso della mitragliatrice.\nOrigini.\nLa costituzione organica di veri e propri reparti mitraglieri \u00e8 da datare nella met\u00e0 del XIX secolo, quando nel corso della Guerra di secessione vennero impiegate i primi veri modelli di mitragliatrici, operate da apposito personale specializzato.\nSuccessivamente reparti mitraglieri furono impiegati dall'esercito francese durante la Guerra franco-prussiana del 1870. Le mitragliatrici del tipo de Reffy\u00e9 erano riunite in batterie ed appartenevano all'Arma di Artiglieria e come piccola artiglieria furono in effetti impiegate. Il reparto mitraglieri dell'esercito francese era su batterie di sei pezzi, inserite nell'organico divisionale, quindi ogni divisione aveva una batteria, il pezzo era trainato da due pariglie ed aveva quattro serventi con una dotazione di 25000 cartucce.\nDopo le esperienze della Guerra anglo-boera e della Guerra russo-giapponese gli eserciti europei organizzarono reparti di mitraglieri, questi reparti, a livello di sezioni (cio\u00e8 a livello equivalente al plotone) erano assegnati ai reggimenti o ai battaglioni di fanteria. Nell'esercito tedesco le mitragliatrici erano organizzate in compagnie ognuna delle quali aveva sei armi ed era assegnata ai reggimenti di fanteria o cavalleria, con due pariglie per il traino delle armi. All'inizio della Prima guerra mondiale tutti i reggimenti permanenti avevano la compagnia mitraglieri, mentre solo parte dei reggimenti di riserva la aveva ed i reggimenti della Landwehr (esercito territoriale) ne erano totalmente privi. Diversamente dalla Germania la Francia aveva i reparti mitraglieri inquadrati in sezioni organiche ai battaglioni di fanteria e cavalleria. La Russia, che nel corso della campagna di Manciuria aveva apprezzato il supporto che davano le mitragliatrici alla fanteria, istitu\u00ec una commissione che decise di inserire le mitragliatrici nell'organico dei corpi di fanteria e cavalleria. Dato il particolare tipo di terreno operativo in Italia e Austria le mitragliatrici operavano per sezioni di due armi someggiate, assegnate in Italia ai battaglioni alpini (due sezioni) e di fanteria (una sezione), mentre in Austria i battaglioni di J\u00e4ger (fanteria leggera) ed i reggimenti di fanteria avevano una sezione ciascuno.\nIn conclusione, all'inizio della Prima guerra mondiale le mitragliatrici erano ancora considerate piccoli pezzi di artiglieria, e come tali venivano trasportate da traini di cavalli o someggiate. In Italia generalmente era vista come un'arma ibrida, che racchiudeva in s\u00e9 le caratteristiche di un'artiglieria di seconda classe e di una fanteria concentrata.\nPrima guerra mondiale.\nNel corso della guerra questi concetti furono rivisti da tutti i principali belligeranti, trasformando profondamente l'organico dei reparti mitraglieri. Considerando le differenze evolutive di tali reparti si traccer\u00e0 lo sviluppo su base nazionale, tenendo comunque conto che le due alleanze (Intesa e Imperi centrali) tesero sempre ad avere criteri di impiego, e quindi reparti organici simili entro la propria alleanza.\nCi\u00f2 che fu pi\u00f9 rilevante \u00e8 il passaggio, avvenuto in tutti gli eserciti, della mitragliatrice da arma sussidiaria all'azione dei fucilieri ad arma totalmente integrata nella fanteria, a cui i fucilieri dovevano fornire appoggio e protezione\nFrancia.\nPoco dopo l'inizio della guerra avevano distribuito le mitragliatrici organicamente alle compagnie di fanteria (un'arma per compagnia). All'inizio della guerra il battaglione di fanteria aveva in organico 6 mitragliatrici, che nel 1915 furono aumentate e raggruppate in una compagnia autonoma (8 armi), poco dopo fu previsto l'inserimento di un'ulteriore compagnia (totale 16 armi). Nel 1916 fu costituita una terza compagnia armata si mitragliatrici e furono introdotti nel battaglione un certo numero di fucili automatici.\nAl termine della guerra il battaglione mitraglieri francese \u00e8 su 3 compagnie di mitraglieri ed una di fucilieri, ed \u00e8 ritenuto troppo pesante per la manovra. Tuttavia comprende ben 84 armi automatiche fra mitragliatrici e moschetti automatici, potendo quindi fornire un notevole appoggio di fuoco, doppio di quello di un battaglione di fanteria normale.\nGermania.\nI tedeschi, ad imitazione dei francesi, dopo l'inizio della guerra avevano distribuito le mitragliatrici organicamente alle compagnie di fanteria con le stesse modalit\u00e0.\nIl battaglione di fanteria con cui i tedeschi scatenarono le loro offensive nella primavera del 1918 aveva come arma prevalente la mitragliatrice, presentando pi\u00f9 di 30 mitragliatrici su 4 o 5 compagnie, una delle quali era armata di mitragliatrici pesanti (10-12) e le altre di mitragliatrici leggere (5-6), ovviamente oltre all'altro armamento di fanteria. L'unit\u00e0 tattica per l'impiego della fanteria era la squadra mitraglieri, che, portandosi avanti, effettuava tiro di soppressione sulle mitragliatrici avversarie, mentre le mitragliatrici pesanti, utilizzando il tiro indiretto, impegnavano i punti di resistenza pi\u00f9 forti.\nItalia.\nAll'inizio della guerra le mitragliatrici erano raggruppate in sezioni o compagnie, sotto il controllo diretto del comandante dell'unit\u00e0 tattica (reggimento di fanteria di linea o battaglione di fanteria speciale), valutando l'impiego tattico delle armi pi\u00f9 utile nella difensiva che nell'offensiva. L'impiego della mitragliatrici era codificata nel Regolamento d'impiego del 1913, in cui era previsto l'impiego di tali armi in attacco solo in terreno libero, tenendole comunque fra le armi di seconda linea. In difesa le mitragliatrici devono costituire una riserva di fuoco, possono essere utilizzate fin dall'inizio dell'azione solo nel caso che sia disponibile un munizionamento molto abbondante. Nelle operazioni di cavalleria le mitragliatrici dovevano essere utilizzare per occupare e presidiare punti critici di particolare importanza. Per quanto riguardava l'uso delle mitragliatrici con le truppe alpine, veniva messa particolare enfasi sul risparmio di munizioni, date le difficolt\u00e0 di rifornimento in terreno di montagna.Nel 1916 le mitragliatrici furono inquadrate in compagnie, costituite su tre sezioni di due armi, assegnate organicamente ai comandi delle maggiori unit\u00e0 (brigate, divisioni, Corpi d'armata) che le distaccavano ai reggimenti di fanteria nel caso di azioni rilevanti\nConstatando lo scarso numero di mitragliatrici disponibili, le sezioni della cavalleria gi\u00e0 nel 1915 furono trasferite alla fanteria e furono utilizzate solamente per la difesa, senza spostarle per gli attacchi. Con la stessa circolare che istituiva l'assegnazione delle mitragliatrici alle grandi unit\u00e0 veniva considerata una differente modalit\u00e0 di impiego, orientata verso l'utilizzo in attacco \u00ab...senza tema che cadano in mano al nemico: ad attacco riuscito, per ogni mitragliatrice perduta, se potranno prendere assai pi\u00f9 all'avversario\u00bb. Questa nuova modalit\u00e0 di impiego spostava la mitragliatrice da arma (statica) di artiglieria ad arma di accompagnamento della fanteria.\nNel maggio 1917 veniva predisposta una nuova organica per la fanteria, in particolare nel battaglione la 4\u00b0 compagni di fucilieri fu sostituita da una compagnia su mitragliatrici pesanti, mentre in precedenza erano state inserite due sezioni di pistole mitragliatrici con i compiti tattici tipici delle mitragliatrici leggere. A partire dal 1\u00ba luglio di tale anno le compagnie mitraglieri furono integrate nei reggimenti di fanteria, quindi, anzich\u00e9 portare le mostrine della specialit\u00e0, ebbero numero e mostrine del reggimento di fanteria in cui erano inquadrate. Fra la fine del 1917 e l'inizio del 1918 appare un'evoluzione del criterio di impiego delle mitragliatrici, in quanto, mentre le mitragliatrici leggere (pistole mitragliatrici) continuano ad essere usate a tiro diretto e brevi distanze, le mitragliatrici pesanti cominciano ad utilizzare il tiro ficcante a lunga distanza. L'uso delle pistole mitragliatrici come mitragliatrici leggere, naturalmente, non era del tutto soddisfacente, data la diversa natura dell'arma, tuttavia era necessario per la scarsezza di mitragliatrici adatte nel Regio Esercito, che indicava la mitragliatrice Fiat-Revelli Mod. 1914, che comunque, non rispondeva alle specifiche di una mitragliatrice leggera, come rappresentante di tale classe.\nL'ultimo esperimento di organica sul battaglione di fanteria venne effettuato nel settembre 1918, dopo aver adottato la mitragliatrice leggera SIA Mod. 1918 al posto delle pistole mitragliatrici ed utilizzando la Fiat Mod. 1914 come mitragliatrice pesante. Il nuovo battaglione di fanteria era indicato come \"battaglione T\", organizzato su 5 compagnie, tre di moschettieri, una di mitraglieri ed una mista su un plotone di arditi, un plotone con cannoni da trincea, un plotone con lanciabombe ed un plotone zappatori. In conclusione il nuovo battaglione aveva in dotazione 19 mitragliatrici (10 pesanti e 9 leggere) e 18 moschetti automatici. L'impiego tattico era orientato a utilizzare le mitragliatrici e i moschetti automatici come nuclei di attacco, collegati fra loro e protetti dai fucilieri.\nAll'atto dell'entrata dell'Italia in guerra, era organicamente assegnata ad ogni battaglione, sia di fanteria che di bersaglieri, una sezione mitragliatrici equipaggiata con il tipo Maxim Mod. 1911. Durante il periodo della guerra vennero apportati ai reparti mitraglieri successivi incrementi di personale e tipo di arma:\nLa nuova dottrina organica inizio conflitto prevedeva:\nNel 1916 viene distribuita ad ogni compagnia di fanteria e sue specialit\u00e0 una sezione, ovvero due armi di pistole mitragliatrici Villar Perosa.\nGrande sviluppo di questi reparti si ebbe, presso tutti gli eserciti, durante la Grande Guerra. La caratteristica della lotta di posizione port\u00f2 le mitragliatrici ad un continuo ed enorme incremento.\nDurante il periodo della guerra tutto venne modificato secondo le esigenze del momento ed anche dall'incremento di nuove armi tecnologicamente pi\u00f9 avanzate. Caratteristica dei nuovi battaglioni doveva essere il rilevante numero di mitragliatrici con la specializzazione \"leggere\" e \"pesanti\" e con compiti ben distinti ed integrantesi.\nGli studi al riguardo sono proseguiti ininterrottamente anche dopo la Seconda guerra mondiale attraverso esperienze, esperimenti vari e di diversa durata.\nDurante la prima guerra mondiale, per vari problemi (apparato produttivo antiquato, limitazioni finanziarie, miopia dello stato maggiore, lentezza dei comandi ad adeguare le tattiche prebelliche alla situazione concreta, strapotere degli industriali e particolarmente del duopolio FIAT e Breda, capaci di affossare progetti nazionali come la Perino, e rallentare l'acquisto di armi estere come le Lewis) i battaglioni italiani furono notevolmente meno dotati di armi automatiche rispetto a quelli tedeschi e inglesi, e insufficienti rispetto a quelli austriaci e francesi.\nVerso il principio del 1917 la tattica dell'uso delle mitragliatrici italiane era adeguata e corrispondente a quella degli eserciti stranieri, ed era stata compresa ad ogni livello la necessit\u00e0 di utilizzare anche in prima linea armi automatiche che dovevano accompagnare e precedere la fanteria armata di fucile. I motivi sovraesposti impedirono per\u00f2 di dare attuazione pratica a questi intendimenti, poich\u00e9 le mitragliatrici di ogni battaglione erano in genere solo 13 (Alpini, Bersaglieri e Arditi avevano leggermente pi\u00f9 armi, anche se con differenze notevoli da reparto a reparto). Gli effetti si videro nella Battaglia di Caporetto, dove alcuni battaglioni d'\u00e9lite tedeschi operavano con fino a 72 mitragliatrici, e tutte le armi catturate dagli austro-ungarici venivano immediatamente rimesse in funzione.\nDopo questi risultati l'opposizione degli industriali italiani all'importazione di armi straniere pass\u00f2 completamente in secondo piano, e si cerc\u00f2 di aumentare la produzione di armi nazionali, anche se la dotazione media d'armi per battaglione non raggiunse mai quella dell'esercito tedesco.\nSeconda guerra mondiale.\nIl ritardo italiano in fatto di mitragliatrici non fu colmato nel primo dopoguerra, e non fu compreso dal regime fascista, che magnific\u00f2, come arma risolutiva, l'obsoleta baionetta. Anche la sperimentazione di armi automatiche (moschetti, fucili, pistole mitragliatrici e ibridi tra questi modelli) fu rallentata, sia per ragioni di bilancio, sia per il disinteresse dal regime. Nella seconda guerra mondiale dunque le mitragliatrici italiane (eccettuate la Breda Mod. 37 e le mitragliere Breda da 20\u00a0mm) risultarono sia inferiori tecnicamente a quelle avversarie (in modo molto pi\u00f9 netto che nel 1915), sia in numero insufficiente alla bisogna. In particolar modo mancava una valida arma leggera, e le armi medie erano troppo pesanti per essere rapidamente spostate (come invece era il caso di quelle tedesche); inoltre i modelli da Breda Mod. 31 da 13,2 mm e Breda-SAFAT da 12,7\u00a0mm furono distribuiti in pochissimi esemplari ai reparti, e quasi esclusivamente montate su carri, impedendo all'esercito di disporre di una \"vera\" mitragliatrice pesante. Il vero punto debole, oltre alla scarsit\u00e0 generale di armi automatiche, era la mediocrit\u00e0 delle mitragliatrici leggere, in particolare il fucile-mitragliatore Breda Mod. 30, un'arma insufficiente oltre che eccessivamente complessa.\nIn buona parte degli altri eserciti ogni squadra fu dotata di mitragliatrici leggere o medie, mentre ogni battaglione fu dotato di una compagnia armi (mortai e mitragliatrici, pi\u00f9 eventuali armi controcarri), o di una compagnia comando che conteneva anche delle sezioni-plotoni mitraglieri.\nLa maggior parte delle mitragliatrici leggere usate nella seconda guerra mondiale furono progettate tra gli anni venti e gli anni trenta, soprattutto a partire dal modello rappresentato dalla mitragliatrice leggera Lewis inglese e dal fucile mitragliatore BAR americano, grande importanza progettuale fu assunta dalle mitragliatrici leggere cecoslovacche ZB vz. 26, che funsero da modello per il Bren britannico e modelli francesi, giapponesi, polacchi ecc.; erano accompagnate da mitragliatrici pi\u00f9 pesanti, derivate in genere dai migliori modelli apparsi alla fine della prima guerra mondiale, soprattutto Browing e Vickers.\nI tedeschi invece decisero di abbandonare la diarchia tra armi leggere e medie/pesanti, sviluppando delle mitragliatrici medie relativamente leggere, impiegabili sia come armi d'accompagnamento che come armi d'assalto, come la MG 34 e la MG 42."}
{"id": "705254", "revid": "78273", "url": "https://it.wikipedia.org/wiki?curid=705254", "title": "ASPIDE", "text": ""}
{"id": "705258", "revid": "5245", "url": "https://it.wikipedia.org/wiki?curid=705258", "title": "Intelligent Design", "text": ""}
{"id": "705260", "revid": "767487", "url": "https://it.wikipedia.org/wiki?curid=705260", "title": "Radziwi\u0142\u0142", "text": "La famiglia Radziwi\u0142\u0142, in lituano Radvila, in bielorusso \u0420\u0430\u0434\u0437\u0456\u0432\u0456\u043b, Radzivi\u0142, in latino Radvil, \u00e8 una famiglia della pi\u00f9 alta nobilt\u00e0 che \u00e8 stata molto potente per secoli, prima nel Granducato di Lituania e poi nella Confederazione polacco-lituana.\nStoria.\nOrigini.\nRecenti ricerche sembrano suggerire che la famiglia Radziwi\u0142\u0142 discenda da boiardi lituani, che avanzarono notevolmente di posizione sociale nel corso del XV secolo. Essi discendevano dall'antica famiglia lituana Astikai, che aveva possedimenti vicino alla citt\u00e0 di Kernav\u0117. Un avo della famiglia Radziwi\u0142\u0142 \u00e8 stato Radvila Astikas, un nobile lituano.\nAscesa.\nLa famiglia Radziwi\u0142\u0142 mantenne la sua importanza e lo status di szlachta per pi\u00f9 di cinque secoli. Essa acquist\u00f2 e mantenne grande importanza e influenza dal XV-XVI secolo fino agli inizi della seconda guerra mondiale nel 1939. Dalla famiglia sono scaturiti numerosi uomini politici, comandanti militari, uomini ecclesiastici, benefattori e imprenditori che hanno avuto un notevole impatto nella storia e nella cultura della Polonia, della Bielorussia, della Lituania e dell'Europa in generale. E cosa certa che i Radziwill ebbero influenza e potere pari alle famiglie Reali. Basti pensare che ebbero il possesso di 23 tra castelli e palazzi, 426 tra grandi e piccole citt\u00e0, 2032 tenute, e 10053 villaggi. Le propriet\u00e0 della famiglia avevano un'estensione pari a 27.000\u00a0km quadrati che corrispondono a 2.700.000 ettari (poco meno del Belgio).\nXVI secolo.\nLa famiglia Radziwi\u0142\u0142 raggiunse l'apice della sua importanza e del suo potere nel periodo della Confederazione polacco-lituana, nel XVI secolo. Essi ricevettero il titolo di \"Reichsf\u00fcrst\" (principi dell'Impero) da Massimiliano I, Imperatore del Sacro Romano Impero, nel 1515. Questo titolo era assolutamente insolito fra gli szlachta.\nXVII secolo.\nIl ramo della famiglia detto Bir\u017eai-Dubingiai aveva la sua sede nel Castello di Dubingiai e, dalla seconda met\u00e0 del XVII secolo, nel Castello di Bir\u017eai (entrambi situati nell'odierna Lituania). Questo ramo si estinse con la morte di Ludwika Karolina Radziwi\u0142\u0142 nel 1695. \nEpoca recente.\nDal XVIII secolo tutti i Radziwi\u0142\u0142 sono discendenti del ramo detto Nie\u015bwie\u017c-O\u0142yka, che aveva la sua residenza principale al Castello di Njas'vi\u017e, nell'odierna Bielorussia.\nStemma e motto.\nLo stemma della famiglia Radzwi\u0142\u0142 era completato dal motto: \"B\u00f3g nam radzi\" che tradotto significa \"Il Signore \u00e8 il nostro consiglio\" o meglio \"Dio ci Illumina\"."}
{"id": "705262", "revid": "17204", "url": "https://it.wikipedia.org/wiki?curid=705262", "title": "Apogee Software", "text": ""}
{"id": "705264", "revid": "110157", "url": "https://it.wikipedia.org/wiki?curid=705264", "title": "Rivo Tella", "text": "Il Rivo Tella o rio Tella \u00e8 un affluente del fiume Volturno, la cui sorgente si trova alle pendici di Monte Melito sui monti Trebulani (comune di Dragoni), nei pressi della frazione di Maiorano di Monte.\nAttraversa i comuni di Dragoni, Liberi, Castel di Sasso, Piana di Monte Verna, Caiazzo e Alvignano ricevendone l'acqua di scolo dei molti torrenti che scorrono sul territorio. Attraversa la zona compresa dalla parte occidentale dei Monti Trebulani ai colli di Caiazzo e Alvignano dove poi si immette nel fiume Volturno in localit\u00e0 Alifani. \nLa maggioranza dell'acqua \u00e8 ricevuta da una sorgente che si trova in localit\u00e0 \"Fontana Murata\" nel territorio di Caiazzo. Il percorso dalla sorgente alla foce \u00e8 di circa 20\u00a0km. Ha la propriet\u00e0 di un ruscello ma una certa consistenza d'acque."}
{"id": "705270", "revid": "287204", "url": "https://it.wikipedia.org/wiki?curid=705270", "title": "Argileto", "text": "LArgileto (\"Argiletum\" in latino) era un'antica strada di Roma, che percorreva il quartiere popolare della Suburra fino al Foro romano, corrispondente alle attuali via Leonina e via della Madonna dei Monti.\nDal lato orientale, verso l\u2019Esquilino, si biforcava nel \"vicus Patricius\" (attuale via Urbana), che proseguiva verso la porta Viminale, e nel \"clivus Suburanus\" (attuale via in Selci), che saliva alla porta Esquilina. Dal lato occidentale, verso il Foro, terminava tra la Basilica Emilia e la Curia, ma in et\u00e0 imperiale il primo tratto di strada fu sostituito dal Foro di Nerva, il quale mantenne la funzione di passaggio e assunse per questo anche il nome di \"Foro Transitorio\".\nL'Argileto era una famosa strada dei librai e si trova citato da molti autori antichi, come per esempio Orazio, Marziale e Seneca, che hanno tramandato anche i nomi dei loro fornitori di fiducia.\nIl nome potrebbe derivare dall'argilla proveniente dalla confluenza delle acque che scendevano dai colli circostanti, convogliati poi nella Cloaca Massima. Tuttavia, Varrone sostiene che l'etimologia del termine sia associata al mito di Evandro e Argo.\nStoria.\nL'Argileto attraversava in origine il Comizio e la Basilica Emilia, e fu pertanto interessata dai lavori di realizzazione dei Fori Imperiali fin dai tempi di Giulio Cesare. Per questo motivo, la strada sub\u00ec ripetute modifiche del suo percorso.\nSecondo Tito Livio, il Tempio di Giano si trovava \"ad infimum Argiletum\" (Liv. 1.19.1). Un altro degli elementi salienti rinvenuti nell'area era un tetrapilo ubicato alla convergenza tra il Foro Romano, l'Argileto e il Foro di Cesare; si suppone che un secondo arco oppure un tempio sia stato realizzato in un altro punto dell'Argileto, probabilmente vicino al Tempio di Giano.\nNell'Argileto confluivano le strade che si trovavano nell'Alta Semita e nelle domus sui colli Oppio e Celio, facendone un nodo di primaria importanza dello spazio pubblico soprattutto in epoca flavia.\nAlla fine del I secolo, l'Argileto era diventata una zona degradata, caratterizzata da taverne e bordelli. Questa reputazione potrebbe tuttavia non rispecchiare l'effettivo status dei residenti, dal momento che la popolazione era costituita da una mescolanza di classi sociali diverse che convivevano fianco a fianco.\nMito.\nIl mito vuole che all'Argileto fosse eretta la tomba di un certo Argo. Evandro, figlio del dio Mercurio e della ninfa Carmenta, era venuto a stabilirsi in Italia con un gruppo di Arcadi provenienti dalla citt\u00e0 di Argo. Venne per\u00f2 alla sua corte un tale Argo, il quale tramava di togliere la vita a Evandro e di impadronirsi del suo regno. I seguaci di Evandro se ne avvidero e, senza che il loro signore lo sapesse, uccisero Argo. Evandro per\u00f2, per il rispetto dovuto agli inviolabili diritti dell'ospitalit\u00e0, onor\u00f2 Argo con grandiosi funerali e gli eresse una tomba in un luogo che fu poi detto Argileto, ossia \"morte d'Argo\"."}
{"id": "705271", "revid": "6923", "url": "https://it.wikipedia.org/wiki?curid=705271", "title": "Amico da Venafro", "text": "Fu uno dei quattro capitani fiorentini che comandavano la milizia nella resistenza agli imperiali di Carlo V.\nBiografia.\nFiglio di una prestigiosa famiglia di Venafro, decise di abbracciare la carriera militare. Fu a lungo con Giovanni dalle Bande Nere, di cui, dopo esserne stato allievo, divenne assistente.\nNel 1527 inizi\u00f2 il suo servizio presso la repubblica fiorentina. Nell'agosto 1529 difese Cortona con Pasquino Corso.\nNel settembre del 1529 fu costretto ad abbandonare la caserma di Cortona senza affrontare il nemico a causa di un'epidemia che aveva colpito i fanti al suo comando. Ad ottobre pass\u00f2 alla guardia di Firenze, affiancando Marzio Orsini sul colle di Giramonte. Vicino a Barduccio combatt\u00e9 e scacci\u00f2 i fanti guidati da Piermaria dei Rossi.\nDivenne uno dei quattro capitani sotto la guida di Malatesta Baglioni durante l'assedio di Firenze da parte di Carlo V. Nel marzo 1530, durante gli scontri, fu ferito ad un braccio da un colpo d'archibugio. Rimase anche ustionato dallo scoppio di un barile di polvere da sparo. Accanto a lui combatteva anche il giovanissimo figlio Lucio. Il quartiere da lui comandato era diviso, come gli altri, in quattro gonfaloni.\nIl 5 maggio 1530, solo e disarmato presso la chiesa di S. Francesco, fu colpito a tradimento con 27 coltellate da un gruppo di sicari assoldato da Stefano Colonna come vendetta per un'offesa ricevuta. Per quanto non si abbiano altre particolari notizie biografiche di questo condottiero, il suo nome \u00e8 strettamente legato alla disperata difesa di Firenze."}
{"id": "705272", "revid": "121715654", "url": "https://it.wikipedia.org/wiki?curid=705272", "title": "Altin Lala", "text": "Biografia.\nPossiede anche la cittadinanza tedesca.\nCarriera.\nClub.\nKF Tirana.\nComincia la sua carriera da professionista nelle file del KF Tirana, in Albania, squadra della Kategoria Superiore, la massima serie del campionato albanese. Qui vi gioca per 3 stagione fino al 1996.\nBorussia Fulda.\nNel 1996 va a giocare in Germania, nel Borussia Fulda, squadra della terza serie del campionato tedesco, in 2 anni colleziona 56 presenze e 6 gol.\nHannover 96.\nNel 1998 viene acquistato dall', squadra militante nella Zweite Liga, la serie B tedesca, con la quale nel 2002 conquista la promozione in Bundesliga.\nHa trascorso quasi tutta la sua carriera calcistica nell', dove ha vestito la maglia numero 8 e di cui ne \u00e8 diventato anche il capitano dopo la morte suicida del compagno di squadra Robert Enke, precedente capitano.\nNazionale.\nHa collezionato 79 presenze e segnando anche 3 con la nazionale albanese.\n\u00c8 tuttora il secondo in assoluto nella classifica delle presenze di tutti i tempi dell'Albania, superato da Lorik Cana nel 2014.\nStatistiche.\nPresenze e reti nei club.\n\"Statistiche aggiornate all'11 ottobre 2012.\"\nCronologia presenze e reti in nazionale.\n "}
{"id": "705277", "revid": "1305772", "url": "https://it.wikipedia.org/wiki?curid=705277", "title": "Stefano Magaddino", "text": "Biografia.\nStefano Magaddino nacque a Castellammare del Golfo, in provincia di Trapani, il 10 ottobre del 1891. Magaddino emigra da giovane negli Stati Uniti, prendendo casa a Brooklyn e successivamente diventando boss della famiglia di Buffalo. Nel 1921 viene arrestato perch\u00e9 ritenuto coinvolto nell'omicidio, nel New Jersey, di un uomo del clan rivale. Agli inizi degli anni '30 partecipa alla guerra castellammarese. Nel 1936 subisce un attentato ma a morire, per errore, \u00e8 la sorella.\nDecide quindi di spostarsi verso la zona di Niagara Falls, mettendo su un commercio clandestino di alcol durante gli anni del proibizionismo. Dopo il proibizionismo, accresce la propria ricchezza praticando estorsioni, rapimenti, gioco d'azzardo e usura. Negli anni scampa a diversi attentati e mantiene la guida della propria famiglia per circa 50 anni, rappresentandola nella commissione di Charles \"Lucky\" Luciano. Stefano Magaddino muore per un attacco di cuore nel 1974 all'et\u00e0 di 82 anni. Il funerale fu celebrato nella locale chiesa e fu sepolto nel cimitero di St. Joseph, a Niagara Falls, New York."}
{"id": "705279", "revid": "287204", "url": "https://it.wikipedia.org/wiki?curid=705279", "title": "Angelo Giusti", "text": "Carriera scacchistica.\nMaestro ASIGC, vinse nel 1955 il 7\u00ba Campionato italiano per corrispondenza.\nNel 9\u00ba e nel 10\u00ba Campionato Italiano si piazz\u00f2 al 2\u00ba posto per spareggio tecnico, pur avendo ottenuto lo stesso punteggio dei vincitori.\nLa sua attivit\u00e0 a tavolino fu limitata; vinse -comunque- il campionato regionale toscano nel 1932 e nel 1939.\nPartite.\nD. Gastaldi - A. Giusti (6\u00ba Campionato Italiano per corrispondenza, 1953-54)\n1. d4 d5 2. c4 c6 3. Cf3 Cf6 4. Cc3 dxc4 5. a4 Af5 6. Ce5 e6 7. f3 Ab4 8. e4 Axe4 9. fxe4 Cxe4 10. Ad2 Dxd4 11. Cxe4 Dxe4+ 12. De2 Axd2+ 13. Rxd2 Dd5+! 14. Rc2 0-0 15. Cxc4 b5 16. Ce3 Dc5+ 17. Rb1 Cd7 18. g3 Cb6 19. axb5 cxb5 20. Ag2 Tab8 21. Tc1 De5 22. Txa7 Cc4 23. Te1 Dd4! 24. Ta6 Cd2+ 25. Ra2 Db6!! 26. Ta3 b4 27. Ta4 Dd4! 28. Ra1 Tfc8 29. Td1 b3! 30. Ta3 Tc2 0-1"}
{"id": "705280", "revid": "229617", "url": "https://it.wikipedia.org/wiki?curid=705280", "title": "Apogee", "text": ""}
{"id": "705282", "revid": "92723", "url": "https://it.wikipedia.org/wiki?curid=705282", "title": "Klodian Duro", "text": "Carriera.\nNazionale.\nVanta 77 presenze e 6 gol con la Nazionale albanese, dove ha giocato dal 2001 fino al 2011, ed \u00e8 al 3\u00ba posto nella classifica delle presenze di tutti i tempi dell'Albania.\nStatistiche.\nPresenze e reti nei club.\n\"Statistiche aggiornate al 13 marzo 2013.\""}
{"id": "705283", "revid": "287204", "url": "https://it.wikipedia.org/wiki?curid=705283", "title": "Grima", "text": ""}
{"id": "705285", "revid": "1977442", "url": "https://it.wikipedia.org/wiki?curid=705285", "title": "Joseph Colombo", "text": "Biografia.\nNato a New York City il 16 giugno 1923 da una famiglia di immigrati italiani, suo padre Antonio era anch'esso un mafioso, ucciso tramite strangolamento e ritrovato all'interno della propria macchina nel 1935.\nMolto legato e devoto alla dottrina cattolica, entr\u00f2 a far parte della Famiglia Profaci all'inizio degli anni quaranta, e durante la seconda guerra mondiale prest\u00f2 servizio nella guardia costiera.\nCarriera criminale.\nColombo \u00e8 stato uno dei pi\u00f9 potenti e influenti boss mafiosi degli anni sessanta. Capo della famiglia Profaci, ribattezzata dalle autorit\u00e0 anticrimine Famiglia Colombo, dal 1963 al 1971.\nI suoi figli, Anthony e Christopher, sono stati anch'essi complici di attivit\u00e0 criminose, soprattutto usura. Prima lavor\u00f2 al porto occupandosi, per la famiglia, di gioco d'azzardo e prestiti a usura e alla fine degli anni cinquanta venne promosso da soldato a capodecina. Nel 1961 all'interno della famiglia scoppia una faida interna tra il vecchio boss Profaci e i giovani e ambiziosi Fratelli Gallo. Colombo rimase un fedelissimo di \"Don Peppino\" ed infatti, durante gli anni del conflitto, si salv\u00f2 da un paio di tentati omicidi ordinati da Gallo. Nel 1962 Joe Profaci muore di cause naturali e gli succede, come capo della famiglia, suo cognato Joseph Magliocco, che assieme a Joe Bonanno decidono di uccidere Lucchese, Gambino ed altri boss della commissione che segretamente sostengono i Fratelli Gallo.\nMagliocco delega l'organizzazione degli omicidi proprio a Colombo che per\u00f2 andr\u00e0 a riferire tutto alle vittime designate e cos\u00ec, con il loro supporto e con la morte per cause naturali di Magliocco, nel 1963 Colombo diventa il boss della famiglia. Alla fine degli anni sessanta crea la lega dei diritti civili degli italoamericani. Nell'estate del 1970 l'FBI comincia ad indagare sulle sue attivit\u00e0. Gli altri boss cercano di convincere Colombo a lasciare perdere la lega e di cercare di dare meno nell'occhio ma Colombo, ormai sentendosi sempre pi\u00f9 potente, rifiut\u00f2.\nNel frattempo Joe Gallo, che si batteva per il controllo della famiglia, usc\u00ec dal carcere. Il 28 giugno del 1971 al \"Columbus Circle di Manhattan\", davanti a decine di migliaia di persone, un killer afroamericano di nome Jerome Johnson, spacciandosi per giornalista, si avvicin\u00f2 a Colombo e gli spar\u00f2 in pieno petto; il killer a sua volta venne crivellato di pallottole dai figli di Colombo e dai loro uomini.\nQuest'attentato fece esplodere di nuovo la guerra contro i Fratelli Gallo, che provocher\u00e0 27 omicidi. Colombo rester\u00e0 in coma fino al giorno della sua morte avvenuta il 1\u00ba ottobre del 1978 in un ospedale del New Jersey. I sospetti della polizia ricaddero subito su Joe Gallo, che si pens\u00f2 avesse ordinato l'omicidio per liberarsi di un pericoloso avversario. Alla guida della famiglia gli succeder\u00e0 Vincenzo Aloi."}
{"id": "705286", "revid": "1442080", "url": "https://it.wikipedia.org/wiki?curid=705286", "title": "Joe Colombo", "text": "\u00c8 noto per il suo stile definito \"futuribile\", caratterizzato da forme insolite e originali, abbinate a sistemi d'arredo dinamici e flessibili, spesso contraddistinti per la predominanza di moduli, metalli e colori sgargianti. \nBiografia.\nNato il 30 luglio 1930, era il secondogenito di una famiglia benestante di Milano. Ebbe due fratelli; suo padre Giuseppe era un imprenditore che eredit\u00f2 un'azienda di nastri e la trasform\u00f2 in una manifattura di conduttori elettrici.\nColombo arriv\u00f2 al design relativamente tardi. La sua formazione, tra il 1949 e il 1955, si era infatti concentrata tra la pittura e la scultura d'avanguardia. Si diplom\u00f2 all'Accademia di belle arti di Brera. In questo periodo si un\u00ec al Movimento Nucleare, partecipando nel biennio 1952-1954 a diverse mostre con altri artisti come Enrico Baj, Sergio Dangelo, Lucio Fontana e Bruno Munari.\nNel 1953 Colombo entr\u00f2 nel mondo del design creando un soffitto decorativo per il Jazz Club \"Santa Tecla\" di Milano, e l'anno dopo cur\u00f2 il suo primo allestimento: le \"Edicole Televisive\", una serie di stalli espositivi per televisori, esposti alla X Triennale di Milano. Fortemente ispirato da queste esperienze, si iscrisse al Politecnico di Milano alla facolt\u00e0 di architettura, che abbandon\u00f2 nel 1955.\nQuando suo padre si ammal\u00f2 nel 1958, Colombo decise di abbandonare la pittura e insieme a suo fratello Gianni inizi\u00f2 ad occuparsi dell'azienda di famiglia, usando la fabbrica come spazio sperimentale per le ultime tecniche di produzione e i nuovi materiali, tra cui la fibra in vetro, il PVC, e il polietilene. Nel 1959 spos\u00f2 Elda Baiocchi; nello stesso anno il padre mor\u00ec. Nel 1961 l'azienda venne venduta e Colombo torn\u00f2 all'architettura, progettando gli interni dell'Albergo Stelvio, poi l'Hotel Pontinental (1962) nel Golfo dell'Asinara. \nNel 1964 Colombo apr\u00ec uno studio di design a Milano, dove si dedic\u00f2 primariamente a commissioni architettoniche - tra cui numerosi rifugi sciistici e hotel in montagna - e al design di prodotti. I suoi design erano caratterizzati da forme otticamente audaci e rotonde, ed era un sostenitore dell'utilizzo di tecnologie moderne per creare nuove soluzioni di design. Proprio nel 1964 progett\u00f2 gli arredi per l'Hotel Pontinental, opera che viene insignita del premio IN/ARCH 1964.\nColombo mor\u00ec improvvisamente il 30 luglio 1971, colto da un arresto cardiaco: aveva 41 anni.\nNonostante ci\u00f2, \u00e8 stato molto prolifico durante i suoi dieci anni da designer. Progetti di spicco includono alcuni dei pi\u00f9 iconici design degli anni sessanta, come la poltrona \"Elda\" nel 1963, fatta completamente di fibra in vetro; la luce da esterni \"Ragno\" nel 1964, che \u00e8 anche una seduta; la sedia impilabile \"Universale\" (1965-1967), che fu prodotta in diverse altezze e che era fatta interamente in polipropilene; la sua serie di mobili modulari del 1967 conosciuta come \"Additional Living System\", che era composta da pezzi curvi di diverse misure che potevano essere uniti in numerose configurazioni per formare sedie, divani o interi salotti, e che poi incluse la famosa poltrona \"Tubo\" del 1969; e la sveglia \"Tubo\" e il carrello \"Boby\" (entrambi del 1970); la serie di poltrone e chaise longue Additional System del 1969, prodotta da Sormani.\nPartecip\u00f2 alla XIV Triennale di Milano, esponendo alcune proposte di design d'interni, tra le quali il \"Sistema programmabile per abitare\".\nNel 1964 vinse la Medaglia d'oro alla Triennale di Milano con la lampada da Tavolo acrilica, attualmente parte della collezione permanente del Museo d'Arte Moderna di Filadelfia. Nel 1967 vinse il Premio Compasso d'oro per la lampada \"Spider\", prodotta da OLUCE. Nel 1968 ottenne il Design International Award a Chicago. Nel 1970 vinse il Premio Compasso d'Oro per un \"Condizionatore d'aria\" prodotto dalla CANDY. Nel 1971 il Boby, prodotto per B-Line, vince il Primo premio allo SMAU di Milano.\nNel 1972, poco dopo la sua morte, il suo progetto di \"Unit\u00e0 arredativa globale\" venne esposto alla mostra \"Italy: The New Domestic Landscape\" che si tenne al MOMA di New York, realizzato da Elco-FIARM, Boffi, Ideal-Standard, con l'assistenza di Sormani.\nNel 1984 si tenne al Mus\u00e9e d'Art Moderne di Villeneuve-d'Ascq una sua retrospettiva.\nDal 16 settembre al 18 dicembre 2005 presso la Triennale di Milano si \u00e8 tenuta la retrospettiva \"Joe Colombo Inventing the Future\".\nLo stile.\nColombo realizz\u00f2 progetti e disegni che spaziano dall'interior design (arredamenti, allestimenti) e all'architettura degli interni, arrivando sino al Disegno industriale. In quest'ultimo campo i suoi progetti includono oggetti asistemici (ci\u00f2 non appartenenti a serie integrate) apparecchi elettrici, oggetti sistematici (ovvero appartenenti a serie integrate ed espandibili) e anche monoblocco funzionali, elementi che includono diverse prestazioni assemblate utilitarie. \nBuona parte delle idee e dei progetti \u00e8 rimasta sulla carta o in forma di prototipo, ma ha permesso a Colombo di sviluppare un'idea di design (inteso come disegno) come momento generativo, la cui prima concretizzazione inizia nell'arredamento e nella progettazione del particolare e si evolve fino a negarlo, ricercando l'open space e l'assenza di ogni dettaglio peculiare. \nLa produzione di Colombo \u00e8 riconosciuta dal mondo del design come visionaria e innovatrice, capace di prevedere e anticipare alcuni dei futuri traguardi del design e della tecnologia, anche grazie all'ideazione di sistemi modulari e complessi, vere e proprie \"macchine Abitative\", in grado di porsi come concezioni dell'ambiente abitativo nuove, dinamiche e flessibili, futuribili, antinostalgiche, globali e \"intelligenti\".\nL'obiettivo ultimo del design di Joe Colombo \u00e8 applicare la modularit\u00e0, negando lo spazio chiuso, e predisponendosi pi\u00f9 ad un'evoluzione delle funzioni dell'uomo che dell'arredo immobile in s\u00e9. \nOpere e progetti.\nIndustrial Design (Parziale).\n\"Sveglia Optic\"\nSveglia progettata per Alessi"}
{"id": "705287", "revid": "1318658", "url": "https://it.wikipedia.org/wiki?curid=705287", "title": "Njasvi\u017e", "text": "Njasvi\u017e (in bielorusso: \u041d\u044f\u0441\u0432\u0456\u0301\u0436; in russo: \u041d\u0435\u0441\u0432\u0438\u0436, traslitt. \"Nesvi\u017e\"; in lituano: \"Nesvy\u017eius\", in polacco: \"Nie\u015bwie\u017c\") \u00e8 una citt\u00e0 della Bielorussia. \u00c8 un centro amministrativo nella voblasc' di Minsk e sede di un Patrimonio dell'umanit\u00e0 dell'UNESCO, il Castello di Njasvi\u017e.\nStoria.\nI primi documenti che parlano della citt\u00e0 di Njasvi\u017e risalgono all'anno 1223. In poco tempo essa cadde sotto il potere di uno stato vicino, il Granducato di Lituania. Nel XV secolo, quando era ancora una piccola citt\u00e0, divenne possedimento della famiglia Radziwi\u0142\u0142. Da allora e fino al 1939 il ramo principale di quella famiglia svilupp\u00f2 Niasvi\u017e come la propria residenza. Nel 1562, poco prima che il Granducato di Lituania si unisse al Regno di Polonia per creare la Confederazione polacco-lituana, qui venne stampato il primo libro in bielorusso (all'epoca non esisteva la lingua bielorussa nel senso comune del termine)."}
{"id": "705288", "revid": "729019", "url": "https://it.wikipedia.org/wiki?curid=705288", "title": "Alberico Broglia di Chieri", "text": "Biografia.\nDi Alberico Broglia di Chieri si hanno scarse notizie biografiche. Apparteneva alla famiglia dei Gribaldenghi, discendente del ramo dei Visconti di Baldissero.\nNel 1396 era con Biordo Michelotti, Brandolino Conte Brandolini ed Azzo da Castello a fare scorrerie nel contado di Perugia e a minacciare la citt\u00e0, tant'\u00e8 che il magistrato, pensando di poterli allontanare con del denaro, diede ad ognuno di loro 400 fiorini. Il tributo non imped\u00ec e neppure fren\u00f2 le devastazioni.\nQuando il Michelotti fu al servizio della Repubblica di Firenze, i fuoriusciti della citt\u00e0 tentarono di rivoltarsi con le armi contro il Broglia.\nIl 10 marzo dello stesso anno fu occupato dal Broglia e dal Brandolini il feudo di Turrita, contrariamente alle promesse che i due venturieri avevano fatto alla Repubblica di Siena.\nNel 1404 il Broglia ricevette il feudo di Arignano."}
{"id": "705290", "revid": "1977442", "url": "https://it.wikipedia.org/wiki?curid=705290", "title": "Joseph Magliocco", "text": "Biografia.\nGiuseppe Magliocco nacque a Portella di Mare, una frazione di Misilmeri (in provincia di Palermo), il 29 giugno del 1898. Emigr\u00f2 a New York nel 1914, dove entr\u00f2 a far parte della cosca di Joseph Profaci diventando il suo braccio destro oltre che cognato. Magliocco viene arrestato assieme a suo cognato Joe e a Vincent Mangano in un summit mafioso il 5 dicembre 1928 all'hotel Statler di Cleveland; tuttavia usc\u00ec dopo 2 anni. Subito dopo la sua uscita ci fu la Guerra Castellamarese, in cui Magliocco rimase neutrale.\nTrent'anni dopo verr\u00e0 arrestato alla celebre Riunione di Apalachin il 17 novembre del 1957. Magliocco si occup\u00f2 principalmente di gioco d'azzardo e sindacati, controllando gran parte di Brooklyn e Staten Island, fino alla sua morte. Il 2 giugno 1962, con la morte di suo cognato Profaci, Magliocco assume la guida della famiglia. In quel periodo, all'interno della famiglia, c'era la faida con i fratelli Gallo: la faida continuer\u00e0 con rapimenti e attentati per tutto il 1962. Il 28 dicembre 1963 Magliocco muore per un attacco di cuore. Gli successe alla guida della famiglia Joseph Colombo."}
{"id": "705293", "revid": "287204", "url": "https://it.wikipedia.org/wiki?curid=705293", "title": "Lorien", "text": ""}
{"id": "705294", "revid": "201394", "url": "https://it.wikipedia.org/wiki?curid=705294", "title": "Tregua (Cristina Don\u00e0)", "text": "Tregua \u00e8 il primo album della cantautrice rock italiana Cristina Don\u00e0, uscito nel 1997 per la casa discografica Mescal.\nIl disco.\n\"Tregua\" \u00e8 stato prodotto da Manuel Agnelli, fondatore e leader degli Afterhours. Prima di essere pubblicato ha avuto una lunga gestazione: nell'autunno del 1995 \u00e8 iniziata la pre-produzione del disco con Agnelli, mentre le registrazioni si sono tenute nel febbraio 1996, seguite dai missaggi nel mese di marzo dello stesso anno. Solo nel febbraio del 1997, a un anno dalla registrazione, l'album \u00e8 uscito, pubblicato dalla Mescal, che da agenzia di management \u00e8 diventata anche casa discografica proprio con questo album di Cristina Don\u00e0.\n\"Tregua\" \u00e8 stato premiato con la Targa Tenco 1997 per il miglior album al debutto e ha vinto i referendum dello stesso anno di Max Generation e della rivista per addetti del settore Musica &amp; Dischi, ricevendo subito grandi consensi dalla critica. Il risultato senza dubbio pi\u00f9 importante rimane comunque quello della segnalazione sulla rivista musicale britannica Mojo tra i migliori album del 1997 su indicazione di Robert Wyatt, che vot\u00f2 \"Tregua\" tra i suoi dischi preferiti di quell'anno.\nNel 1998 questo album ha valso a Cristina Don\u00e0 anche il Premio Lunezia, come migliore autrice emergente per il valore poetico delle sue canzoni.\nI testi e le musiche di \"Tregua\" sono di Cristina Don\u00e0; la musica di \"Ho sempre me\" e di \"Raso e chiome bionde\" \u00e8 stata scritta dalla Don\u00e0 insieme a Manuel Agnelli.\nIl brano \"Tregua\" \u00e8 dedicato a Kurt Cobain.\nDalla fine del 2006 Cristina Don\u00e0 \u00e8 entrata a far parte della casa discografica Capitol/EMI (EMI Music Italy), che ha acquisito il suo catalogo e che ne ha ristampato e ne distribuir\u00e0 gli album."}
{"id": "705295", "revid": "287204", "url": "https://it.wikipedia.org/wiki?curid=705295", "title": "Lothlorien", "text": ""}
{"id": "705296", "revid": "99904", "url": "https://it.wikipedia.org/wiki?curid=705296", "title": "Tagliaerba", "text": ""}
{"id": "705299", "revid": "767487", "url": "https://it.wikipedia.org/wiki?curid=705299", "title": "Ispettore principale", "text": "Prima di essere abolito nel 1995, l'ispettore principale fu in Italia la terza qualifica degli ispettori della Polizia di Stato. Tale qualifica fu superiore all'ispettore e sottoposta all'ispettore capo. L'ispettore principale rivest\u00ec la qualifica di agente di pubblica sicurezza ed ufficiale di Polizia Giudiziaria. Dal 1981 al 1995 la gerarchia del ruolo ispettori della Polizia di Stato fu la seguente:"}
{"id": "705302", "revid": "287204", "url": "https://it.wikipedia.org/wiki?curid=705302", "title": "L\u00f2rien", "text": ""}
{"id": "705306", "revid": "595001", "url": "https://it.wikipedia.org/wiki?curid=705306", "title": "Edoino Busetto", "text": "Carriera scacchistica.\nMaestro ASIGC, vinse nel 1958 il 10\u00ba Campionato italiano per corrispondenza, superando i maestri Angelo Giusti e Ferruccio Castiglioni. Successivamente si ritir\u00f2 dall'attivit\u00e0 agonistica."}
{"id": "705307", "revid": "2063248", "url": "https://it.wikipedia.org/wiki?curid=705307", "title": "Primeiro Comando da Capital", "text": "Primeiro Comando da Capital (PCC); (in italiano: Primo Ordine della Capitale) \u00e8 un'organizzazione criminale terrorista brasiliana fondata nel 1993 da detenuti nella prigione di Taubat\u00e9 a San Paolo. Sin dal principio, il PCC si rese responsabile di svariati atti criminali come l'organizzazione di evasioni dal carcere, rivolte in cella, traffico di droga, furto e attivit\u00e0 terroristiche.\nOggi pu\u00f2 contare su almeno 6000 affiliati nelle carceri e 1200 membri al di fuori.\nIl nome si riferisce alla citt\u00e0 di San Paolo, che \u00e8 la capitale dello stato omonimo. Poich\u00e9 la citt\u00e0 e lo Stato hanno lo stesso nome, la gente si riferisce alla citt\u00e0 come \"la capitale\".\nStoria.\nIl PCC nacque il 31 agosto 1993, con 8 prigionieri nel penitenziario di Taubat\u00e9, nello stato di S\u00e3o Paulo. Ai tempi era la prigione pi\u00f9 sicura dello stato.\nI primi membri dell'organizzazione erano: Misael \"Misa\" Aparecido da Silva, Wander Eduardo \"Cara Gorda\" (Faccia grassa) Ferreira, Ant\u00f4nio Carlos Roberto da Paix\u00e3o, Isa\u00edas \"Esquisito\" (strano) Moreira do Nascimento, Ademar \"Daf\u00e9\" dos Santos, Ant\u00f4nio \"Bicho Feio\" (Brutta Bestia) Carlos dos Santos, C\u00e9sar \"C\u00e9sinha\" (Cesarino) Augusto Roris da Silva e Jos\u00e9 \"Gelei\u00e3o\" M\u00e1rcio Fel\u00edcio.\nAttacchi del 2006.\nIn cinque giorni nei sei stati pi\u00f9 importanti della federazione brasiliana il PCC organizz\u00f2 l'uccisione di circa 300 persone costringendo il governo ad una trattativa, negoziando con il capo dell'organizzazione Marcola, detenuto allora in carcere, una tregua in cambio di lassismo nei loro traffici illeciti.\nAttacchi del 2012.\nCome avvertimento del proprio potere il PCC organizz\u00f2 il massacro di decine di agenti mentre uscivano dalle loro case per recarsi al lavoro.\nOggi.\n sarebbe in corso una internazionalizzazione dell'organizzazione, di cui si attesta la presenza in Paraguay, Argentina, Uruguay e Colombia, nonch\u00e9 una collaborazione con la 'ndrangheta.\nIl 1\u00ba gennaio 2017 vengono uccisi 56 prigionieri nel complesso penitenziario Anisio Jobim di Manaus durante una rivolta contro la banda della Familia do Norte.\nNel 2017 scoppia anche il caso del Giudice del Supremo Tribunale Federale Alexandre De Moraes, che sarebbe accusato di essere stato l'avvocato di esponenti legati al PCC tra il 2010 ed il 2014.\nAree di influenza.\nAl 2015 il PCC controlla il 90% delle 158 unit\u00e0 carcerarie dello stato di San Paolo con 7000 affiliati nello stato ed altri 3000 in altri stati brasiliani tra cui Mato Grosso do Sul e Paran\u00e1.\nStruttura.\nL'organizzazione \u00e8 divisa in \"sintonias\". Ogni sintonia ha una funzione. \nEsiste la \"sintonia de financeiro\" per la gestione finanziaria, la \"sintonia dos gravatas\" per il pagamento degli avvocati, e la \"sintonia geral dos outros paises\" che cura i rapporti con le organizzazioni straniere, la \"sintonia de cebola\" che aiuta le famiglie degli affiliati in prigione. Tutte queste fanno capo alla \"sintonia final general\".\nA capo dell'organizzazione c'\u00e8 Marcos Willians Herbas Camacho detto \"Marcola\". Al di sotto di essi vi sono varie unit\u00e0 che operano nello stato di San Paolo.\nStrategia.\nGrazie all'enorme afflusso di denaro al giorno d'oggi non deve pi\u00f9 usare la violenza come primo strumento, ma la corruzione di politici e funzionari, questa strategia avrebbe consentito il potenziamento dell'organizzazione nei 5 stati pi\u00f9 importanti della nazione brasiliana a differenza dei narcotrafficanti di Rio de Janeiro molto frammentati in cui ognuno ha il dominio su una singola favela.\nAlla violenza si ricorre per dare punizioni esemplari e plateali contro i traditori dell'organizzazione, i cui omicidi vengono ripresi e pubblicati nelle reti sociali su internet."}
{"id": "705308", "revid": "12290", "url": "https://it.wikipedia.org/wiki?curid=705308", "title": "Daily strip", "text": ""}
{"id": "705310", "revid": "5245", "url": "https://it.wikipedia.org/wiki?curid=705310", "title": "Lothl\u00f2rien", "text": ""}
{"id": "705312", "revid": "70217", "url": "https://it.wikipedia.org/wiki?curid=705312", "title": "Prigione di Taubat\u00e9", "text": "La prigione di Taubat\u00e9 \u00e8 una prigione di San Paolo (Brasile); \u00e8 nota per la presenza di alcuni fra i pi\u00f9 violenti prigionieri, per ripetute rivolte in cella e per essere il posto di origine del Primeiro Comando da Capital.\nDi fronte alla prigione si trova una fabbrica di bottoni di antica tradizione; talvolta i prigionieri preparano le cartelle campione per questa fabbrica."}
{"id": "705313", "revid": "6923", "url": "https://it.wikipedia.org/wiki?curid=705313", "title": "Motorshow di Bologna", "text": ""}
{"id": "705314", "revid": "320578", "url": "https://it.wikipedia.org/wiki?curid=705314", "title": "Rauros", "text": ""}
{"id": "705315", "revid": "486946", "url": "https://it.wikipedia.org/wiki?curid=705315", "title": "Morannon", "text": ""}
{"id": "705316", "revid": "122669889", "url": "https://it.wikipedia.org/wiki?curid=705316", "title": "Salvator Rosa", "text": "Biografia.\nGiovinezza e adolescenza.\nPrimi anni a Napoli.\nSalvator Rosa nacque nel 1615 all'Arenella, un villaggio presso Napoli (successivamente inglobato nella citt\u00e0), da Giulia Greca Rosa, appartenente ad una famiglia siciliana nativa della Grecia, e dal geometra Vito Antonio de Rosa. Inizialmente venne accompagnato nel convento dei padri Somaschi, cos\u00ec da diventare prete o avvocato; ci\u00f2 malgrado, il giovane Salvator proprio in quel periodo inizi\u00f2 a manifestare le proprie inclinazioni artistiche, sicch\u00e9 and\u00f2 a imparare i primi rudimenti della pittura dallo zio materno Paolo Greco. Dopo aver concluso l'apprendistato presso il Greco, Rosa prosegu\u00ec i propri studi con Aniello Falcone e Jusepe de Ribera, dipingendo soprattutto battaglie, paesaggi e scene di genere. Durante il tirocinio con Falcone, in particolare, conobbe Domenico Gargiulo, detto Micco Spadaro, con il quale si legher\u00e0 a stretta amicizia: \u00abho sempre creduto che l\u2019amico sia un altro me medesimo\u00bb, avrebbe poi detto.\nProprio durante l'apprendistato con il Falcone, le opere di Salvator Rosa riscossero numerosi plausi da parte di Giovanni Lanfranco, che sugger\u00ec al giovane pittore di trasferirsi a Roma. Nella citt\u00e0 pontificia Salvator Rosa si accost\u00f2 alla Scuola dei bamboccianti, risentendo dell'influenza delle opere di Michelangelo Cerquozzi e Pieter van Laer (quest'influsso si palesa in diverse opere del periodo, come \"Paesaggio con banditi\"); in seguito tuttavia il pittore rinnegher\u00e0 il genere, condannandolo in una sprezzante satira.\nTornato a Napoli Rosa si dedic\u00f2 all'esecuzione di paesaggi con scene che anticiparono per certi versi alcuni temi romantici come le pittoresche scene di eventi spesso turbolenti, che diede in vendita per somme irrisorie restando anche per lungo tempo nell'ombra sulla scena artistica cittadina che era dominata a quel tempo dal trio composto da Ribera, Battistello Caracciolo, e Belisario Corenzio.\nA Roma.\nNel 1638 Salvator Rosa si stabil\u00ec definitivamente a Roma, protetto dell'influente cardinale Francesco Maria Brancaccio, conoscente dei Barberini e appassionato di arte e teatro. Il Brancaccio, nominato vescovo di Viterbo, lo condusse a dipingere nella citt\u00e0 laziale \"L'incredulit\u00e0 di Tommaso\" per l'altare della chiesa di San Tommaso (oggi a palazzo dei Priori), il suo primo lavoro d'argomento sacro. Nell'Urbe, ambiente grandioso e spietato al tempo stesso, Rosa pot\u00e9 conoscere altri quadri di Ribera e Caravaggio; a questi anni, inoltre, si fa risalire un mutamento del suo stile verso una visione pi\u00f9 classica e monumentale, grazie all'influsso di Claude Lorrain, Nicolas Poussin e Pietro Testa.\nAl di l\u00e0 della bravura con i pennelli, Rosa coltiv\u00f2 una vasta gamma di interessi, che comprendeva anche la scrittura e il teatro. Durante la sua carriera da attore, in particolare, molto spesso si ciment\u00f2 in satire, con le quali colp\u00ec con lo scherno l'establishment culturale dominato dalla figura di Gian Lorenzo Bernini. Proprio a causa dei dissapori sorti con il maggior protagonista barocco di Roma, e anche spinto dalla mancata adesione all'accademia di San Luca, Salvator Rosa nel 1640 decise di trasferirsi a Firenze.\nHa legato il suo nome anche ad un tipo di cornice, detta \"Salvator Rosa\", realizzata in legno dolce dorato ad oro zecchino e dall'impianto semplice e lineare.\nA Firenze.\nA Firenze Salvator Rosa fu ospitato da Giovan Carlo de' Medici, uomo versato nel teatro (fece costruire il teatro alla Pergola, inaugurato nel 1657) e protettore delle Accademie degli Instancabili, degli Improvvisi e dei Percossi. Quest'ultima accademia, in particolare, fu fondata proprio da Rosa, che in questo modo voleva ravvivare l'antica usanza delle Compagnie fiorentine, organizzando cene in cui recitare satire e commedie all'improvvisa.\nGrazie all'Accademia dei Percossi, Rosa ebbe modo di stringere amicizia e frequentare personaggi legati al mondo letterario fiorentino; fra questi si segnalano il commediografo Giovan Battista Ricciardi, e il ricco borghese Carlo Gerini, che possedeva diverse sue opere (\"Fortuna\", \"Selva dei Filosofi\", \"Cratete che si disfa del suo denaro disperdendolo in mare\", \"Battaglia con il turco\", \"Tizio\"). Scrisse inoltre le \"Satire\" in terzine, in cui si mostr\u00f2 favorevole ad una pittura di ispirazione letteraria e filosofica, e conobbe Lucrezia, la donna che star\u00e0 al suo fianco per tutta la vita. Degni di nota, infine, i dipinti dal tono esoterico e magico (i cosiddetti \"Incantesimi\" o \"Magherie\"), in cui Rosa fuse gli influssi esercitati dalla fanciullezza a Napoli, dove era assai radicato il gusto per il macabro e il magico, e dal diffuso collezionismo di soggetti magico-stregoneschi tra i nobili medicei.\nUltimi anni.\nNel 1650 Rosa fece nuovamente ritorno a Roma, dove memore dell'esperienza fiorentina decise di rimanere libero dai vincoli di dipendenza cortigiani, arrivando addirittura a rifiutare gli inviti rivoltogli dall'imperatore d'Austria, da Cristina di Svezia e dal re di Francia. In questo modo, fu costretto a dedicarsi alla realizzazione e alla vendita di dipinti raffiguranti battaglie e paesaggi, tematiche che - seppur pesantemente disprezzate dall'artista - erano richiestissime: \u00abla repugnanza che io ho in si dato genere di pittura, attesoch\u00e9 questo \u00e8 il mio luogo topico da superar quanti pittori che mi vogliono dar di naso\u2026\u00bb.\nNella citt\u00e0 capitolina Rosa espose annualmente alle mostre di San Giovanni Decollato e al Pantheon, mostrandosi consapevole delle potenzialit\u00e0 di un rapporto diretto con il pubblico. Fermo nelle intenzioni di sottrarsi da qualsiasi vincolo che potesse condizionare la propria arte, non accett\u00f2 n\u00e9 richieste, n\u00e9 commissioni, n\u00e9 caparre, decidendo autonomamente i soggetti e il prezzo: nei quadri senza mercato fu aiutato dal banchiere Carlo de Rossi, mentre per le opere di maggiore consumo Rosa si ciment\u00f2 nelle incisioni, che avevano pi\u00f9 largo seguito.\nSalvator Rosa mor\u00ec infine a Roma il 15 marzo 1673; venne sepolto nella basilica di Santa Maria degli Angeli e dei Martiri, nel sepolcro costruitogli dal figlio Augusto. La tomba di Salvator Rosa si presta a diverse interpretazioni, la cui pi\u00f9 originale sembra commettere il senso della sua opera poetica e pittorica, con riflessi nella cultura europea del tempo. A partire dal motto latino 'nascosto' inciso nel volume da cui il busto tombale di Rosa pare declamare, \u00e8 possibile leggere l'intero significato della tomba ed elevare Rosa a vero e proprio idolo della libert\u00e0 di pensiero nell'Europa del Seicento. Risonanza della memoria rosiana \u00e8 anche nella chiesa romana di Santa Maria in Montesanto, dove il banchiere Carlo de' Rossi, amico e mecenate dell'artista, realizz\u00f2 l'ambizione alla vestizione 'sacra' di Rosa, esponendo finalmente diverse sue tele nella propria cappella privata. Bench\u00e9 queste non siano pi\u00f9 in loco, \u00e8 ancora possibile ricostruire l'intero progetto espositivo.\nRiguardo alla sua vita gli venne dedicato il lungometraggio \"Un'avventura di Salvator Rosa\" di Alessandro Blasetti (1939)\nLa leggenda narra che i suoi resti siano stati trafugati ed trasportati a Sant'Agnello in una villa liberty presente in una via secondaria, insieme ai resti di Domenico Fontana\nFortuna critica.\nInizialmente ignorato o addirittura disprezzato, a causa della sua avversione al barocco berniniano e alla pittura realista napoletana, Salvator Rosa ritrov\u00f2 il favore dei critici e del pubblico nella stagione neoclassica, soprattutto grazie al giudizio dell'architetto paesaggista William Kent, secondo cui i giardini inglesi dovevano essere irregolari, burrascosi, \u00abdegni della matita di Salvator Rosa\u00bb (\"fit for the pencil of Salvator Rosa\").\nMa fu soprattutto a partire dalla ricezione delle prime istanze romantiche che Salvator Rosa inizi\u00f2 ad essere apprezzato e amato, divenendo modello degli artisti di quel periodo; le opere di Rosa, infatti, rendono magistralmente la tensione tra il creato e l'elemento umano, del quale viene evidenziata la piccolezza materiale e l'impotenza nei confronti della natura. La corrente romantica, in sostanza, port\u00f2 l'arte di Salvator Rosa ad essere apprezzata in ogni parte dell'Europa che, fino ad allora, l'aveva guardato con diffidenza; tra gli ammiratori sette-ottocenteschi di Rosa, in particolare, vi furono Horace Walpole (che lo paragonava a Giovan Battista Piranesi), Joshua Reynolds e Claude Joseph Vernet, il cui stile presenta forti debiti nei confronti del pittore napoletano.\nAl di l\u00e0 del suo magistero artistico, Rosa fu apprezzato anche sotto il profilo biografico e sentimentale, in quanto pittore dall'animo ribelle e anticonvenzionale, e in anticipo sui tempi. Accanto al \u00abmito colto\u00bb di Salvator Rosa, sulla sua figura fiorirono numerosissime leggende e racconti stravaganti, che ne contribuirono a conservarne - distorto, ma saldo - il ricordo. Tra le fantasiose storie sorte in questo periodo, ve ne furono alcune che volevano il Rosa partecipare alla rivolta di Masaniello, o essere imprigionato in Calabria insieme ad alcuni banditi (come in \"Grotto by the Seaside in the Kingdom of Naples with Banditti\" di Joseph Wright of Derby e in \"Salvator Rosa Sketching the Banditti\" di Thomas Moran). Successivamente, la mistica del Rosa si diffuse anche attraverso la letteratura, a partire dalla biografia di Lady Morgan che ritrasse il pittore come un eroe patriottico e battagliero, eccitando una visione che verr\u00e0 ripresa anche da altri scrittori, quali Alexandre Dumas, Th\u00e9ophile Gautier e Giosu\u00e8 Carducci, autore nel 1860 della prefazione delle \"Satire\".\nIl primo a discostarsi dalla visione completamente romanzesca e inattendibile della biografia di Rosa fu Luigi Salerno, che - dopo un attento studio del suo carteggio - pubblic\u00f2 uno scritto sull'artista nel 1963. Salerno defin\u00ec Rosa \u00abpittore del dissenso\u00bb, in quanto ostile al mecenatismo vincolante che condizionava diversi artisti dell'epoca, quali lo stesso Bernini; in questo modo, pur ribadendo l'atteggiamento ribelle e \u00abpreromantico\u00bb del Rosa, si dimostr\u00f2 finalmente la falsit\u00e0 delle leggende diffusasi durante l'epoca romantica.\nL\"'uomo\" Salvator Rosa.\nIl biografo Giovanni Battista Passeri ci offre un ritratto fisiognomico assai dettagliato di Salvator Rosa:"}
{"id": "705317", "revid": "283141", "url": "https://it.wikipedia.org/wiki?curid=705317", "title": "Funzione sigmoidea", "text": "La funzione sigmoidea \u00e8 una funzione matematica che produce una curva sigmoide, ovvero una curva avente un andamento ad \"S\". Spesso, la funzione sigmoide si riferisce ad uno speciale caso di funzione logistica mostrata a destra e definita dalla formula:\nMembri della famiglia sigmoidea.\nGeneralmente, una funzione sigmoidea \u00e8 una funzione continua e derivabile, che ha una derivata prima non negativa e dotata di un unico punto di flesso.\nOltre alla funzione logistica, le funzioni sigmoidee includono la funzione arcotangente, tangente iperbolica e funzione di errore. Spesso inoltre \u00e8 usata in statistica come funzione di distribuzione cumulata, infatti la forma ad \"S\" d\u00e0 luogo a distribuzioni di probabilit\u00e0 a forma di campana, che raccolgono la maggior parte della densit\u00e0 di probabilit\u00e0 intorno al valore medio.\nLa funzione sigmoidea logistica \u00e8 collegata con la tangente iperbolica, per esempio da:\nFunzioni sigmoidee nelle reti neurali.\nLe funzioni sigmoidee sono spesso usate nelle reti neurali per introdurre la non linearit\u00e0 nel modello e/o per assicurarsi che determinati segnali rimangano all'interno di specifici intervalli. Un popolare elemento neurale artificiale computa la combinazione lineare dei relativi segnali in ingresso ed applica una funzione sigmoidea limitata al risultato; questo modello pu\u00f2 essere visto come variante \"regolare\" del classico neurone soglia. Un motivo per la relativa popolarit\u00e0 nelle reti neurali \u00e8 perch\u00e9 la funzione sigmoidea soddisfa questa propriet\u00e0:\nQuesta relazione polinomiale semplice fra la derivata e la funzione stessa \u00e8, dal punto di vista informatico, semplice da implementare.\nDoppia funzione sigmoidea.\nIl doppio sigmoideo \u00e8 una funzione simile alla funzione sigmoidea con numerose applicazioni. La relativa formula generale \u00e8:\ndove \"d\" \u00e8 il centro e \"s\" \u00e8 il fattore di steepness. Essa \u00e8 basata sulla curva gaussiana ed \u00e8 graficamente simile a due sigmoidi identiche legate insieme al punto \"x\" = \"d\". \nUna delle relative applicazioni \u00e8 la normalizzazione non lineare di un campione."}
{"id": "705318", "revid": "22612", "url": "https://it.wikipedia.org/wiki?curid=705318", "title": "Sigmoide", "text": ""}
{"id": "705322", "revid": "709565", "url": "https://it.wikipedia.org/wiki?curid=705322", "title": "Motor Development International", "text": "La Motor Development International \u00e8 un'azienda lussemburghese che \u00e8 conosciuta per aver progettato prototipi di veicoli con motore ad aria compressa conosciuti sotto il nome di \"auto ad aria\".\nStoria.\nNel 2003 in Italia sarebbe dovuta essere la societ\u00e0 \"Eolo Italia\" a produrre un veicolo ad aria compressa chiamata Eolo ma l'operazione, dopo una fase iniziale, si \u00e8 arenata, e la societ\u00e0, in seguito, \u00e8 stata liquidata. I modelli presentati da MDI erano chiamati: \"MiniCAT\" e \"CityCAT\".\nNel febbraio 2007 MDI attua un accordo con Tata Group per la produzione di Eolo. I primi esemplari avrebbero dovuto essere messi in commercio nel 2008 ma non sono stati rispettati i tempi annunciati. Risultano vendute anche diverse licenze per la produzione in varie altre parti del mondo di veicoli utilizzanti questa tecnologia, ma, ancora a met\u00e0 del 2009, non risulta alcuna fabbricazione in serie.\nNel 2012 la MDI torna ad annunciare la sua entrata sul mercato per met\u00e0 del 2013 con le auto ad aria compressa: AirPod, AirOne e AirCity. Verranno prodotte in varie fabbriche in Francia e Italia e vendute all'inizio in Francia e poi in tutta Europa. Le auto si ricaricano attraverso corrente elettrica in 3 ore da una comune presa elettrica, in 2 minuti da stazioni apposite.\nModelli.\nLaddove sono espressi due valori, il primo si riferisce al modello base, il secondo al modello standard."}
{"id": "705324", "revid": "2142040", "url": "https://it.wikipedia.org/wiki?curid=705324", "title": "Francisco Costa Gomes", "text": "Biografia.\nFiglio del capitano dell'esercito Ant\u00f3nio Jos\u00e9 Gomes, che lo lasci\u00f2 orfano all'et\u00e0 di 7 anni, e di Idalina J\u00falia Moreira da Costa, frequent\u00f2 il Col\u00e9gio Militar dal 1925 al 1931, anno in cui si arruol\u00f2 in Cavalleria. Assegnato al 9\u00ba Reggimento della stessa, venne nominato sottotenente nel 1935 e prest\u00f2 inizialmente servizio nella Guardia Nazionale Repubblicana. Nel frattempo si laure\u00f2 in matematica presso l'universit\u00e0 di Oporto (1944).\nAl termine della seconda guerra mondiale, venne assegnato al compito di sottocapo e poi di capo di stato maggiore della provincia di Macao (1949-1951). Nel 1952 spos\u00f2 Estela da Costa Gomes, dalla quale ebbe un figlio.\nQualche anno pi\u00f9 tardi (1958) fu chiamato dal generale Botelho Moniz, allora ministro della difesa, a ricoprire l'incarico di sottosegretario all'esercito; da tale carica venne per\u00f2 sollevato nel 1961, in quanto coinvolto nel tentativo di colpo di Stato militare guidato dallo stesso Moniz. Venne trasferito alla caserma di Beja.\nDopo alcuni anni in cui fu destinato all'insegnamento presso l'Istituto di alti studi militari, torn\u00f2 ai ruoli operativi nel 1965 con la nomina a comandante in 2\u00b0 della regione militare del Mozambico, incarico che lasci\u00f2 dopo quattro anni. Nel 1970 venne nominato Comandante della regione militare dell'Angola; in quella sede ristruttur\u00f2 il comando in capo e fu il primo a ricercare e concludere un'alleanza militare con il movimento independentista UNITA contro i pi\u00f9 radicali MPLA e FNLA.\nIl 12 settembre 1972 fu richiamato in patria per rivestire la carica di Capo di stato maggiore delle forze armate, in sostituzione del generale Ven\u00e2ncio Deslandes. Venne esonerato dall'incarico nel marzo di due anni dopo, pochi giorni prima del colpo di Stato (Rivoluzione dei garofani del 25 aprile 1974), ufficialmente per aver rifiutato di prestare giuramento di fedelt\u00e0 al governo presieduto da Marcello Caetano nel corso di una cerimonia pubblica.\nSubito dopo la Rivoluzione che pose fine al regime dello \"Estado Novo\", fu uno dei sette componenti della Giunta di Salvezza Nazionale che prese il controllo del Paese. Dal 25 aprile al 30 settembre dello stesso anno, come Capo di stato maggiore generale delle forze armate con funzioni di Primo Ministro, fu la seconda autorit\u00e0 dello stato portoghese, subordinato solo al Presidente Ant\u00f3nio de Sp\u00ednola.\nDivenne Presidente della Repubblica il 30 settembre 1974, su nomina della stessa Giunta, in seguito alle dimissioni di Sp\u00ednola. Nel marzo 1975 assunse anche la presidenza del Consiglio della Rivoluzione, nuovo organismo che sostitu\u00ec la Giunta di Salvezza Nazionale dopo il fallito tentativo di colpo di Stato ispirato dal generale Spinola.\nCosta Gomes rimase Presidente della Repubblica fino al 27 giugno 1976, data in cui venne nominato suo successore il generale Ramalho Eanes, in seguito alla prima elezione presidenziale portoghese, rifiutando la proposta del Partito Comunista Portoghese di candidarsi per quelle elezioni.\nSuccessivamente ader\u00ec al Consiglio mondiale per la pace, del quale fu vicepresidente e presidente del comitato portoghese.\nOnorificenze.\nOnorificenze portoghesi.\nCome Presidente della Repubblica:\nPersonalmente \u00e8 stato insignito dei titoli di:"}
{"id": "705326", "revid": "116291726", "url": "https://it.wikipedia.org/wiki?curid=705326", "title": "Nuper rosarum flores", "text": "Nuper Rosarum Flores, Ecco fiori di rosa, \u00e8 un mottetto isoritmico composto nel 1436 da Guillaume Dufay, per essere cantato durante la cerimonia per la consacrazione della Cattedrale di Santa Maria del Fiore a Firenze. La cupola, nella fattispecie, fu realizzata dall'architetto e scultore Filippo Brunelleschi.\nLa prima esecuzione.\nLa cerimonia, molto fastosa, fu presieduta da Papa Eugenio IV. Il mottetto \u00e8 sorprendente per la sua sintesi dell'antico stile isoritmico e del nuovo stile contrappuntistico che venne sviluppato nel decennio successivo dallo stesso Dufay e dai suoi successori.\nLe dispute sul mottetto.\nCharles Warren, in un articolo del 1973 che ha avuto grande risonanza, ha ritenuto di poter dimostrare che le strutture proporzionali del mottetto fossero in relazione con le proporzioni del tempio. In seguito, Craig Wright ha mostrato che le proporzioni architettoniche attribuite da Warren al Brunelleschi sono scorrette, e ha affermato che le proporzioni usate da Dufay potrebbero piuttosto derivare dalle indicazioni bibliche sulle misure del Tempio di Salomone. Lo stesso Warren ha accettato come fondate le obiezioni di Wright, ma l'idea di una relazione diretta fra le proporzioni del mottetto e la struttura della basilica \u00e8 stata recentemente riproposta. Uno studio pi\u00f9 recente propone ulteriori relazioni tra la costruzione brunelleschiana, il mottetto di Dufay e la simbologia dell'Apocalisse, il tutto visto alla luce del riferimento alla Firenze del Quattrocento come la nuova Gerusalemme celeste .\nTesto e traduzione del mottetto.\nIl cantus firmus utilizzato nel mottetto, \"Terribilis est locus iste\", cantato dai due \"Tenor\" a distanza di una quinta l'uno dall'altro, la cui traduzione \u00e8 \"Questo luogo incute rispetto\", \u00e8 ripreso dal repertorio gregoriano ed \u00e8 il testo dell'introito che si esegue nel rito di dedicazione di una chiesa."}
{"id": "705328", "revid": "977683", "url": "https://it.wikipedia.org/wiki?curid=705328", "title": "Spheniscus demersus", "text": "Il pinguino africano (\"Spheniscus demersus\" ), noto anche come pinguino del Capo o pinguino sudafricano, \u00e8 una specie di pinguino del genere \"Spheniscus\", originario delle coste dell'Africa meridionale. Come tutti i pinguini esistenti, \u00e8 incapace di volare, presenta un corpo aerodinamico e ali irrigidite e appiattite in pagaie adatte a vivere in un ambiente marino. Gli adulti pesano in media 2,2-3,5 kg (4,9-7,7 libbre) e possono raggiungere un'altezza di 60-70 centimetri (24-28 pollici). Questa specie \u00e8 caratterizzata da delle distintive chiazze di pelle rosa sopra gli occhi e una \"maschera\" nera che ricopre quasi tutto il volto. La parte superiore del corpo \u00e8 nera e nettamente delineata dalla parte inferiore bianca, macchiata e contrassegnate da una banda nera sul petto. Le ghiandole rosa sopra gli occhi di questi uccelli li aiutano con la termoregolazione: per far fronte alle variazioni di temperatura, il sangue viene inviato alle ghiandole per essere raffreddato dall'aria.\nIl pinguino africano \u00e8 un predatore subacqueo e si nutre principalmente di pesci e calamari. Un tempo estremamente numeroso, le popolazioni selvatiche di pinguini africani stanno rapidamente diminuendo a causa di una combinazione di diverse minacce ed \u00e8 classificato come in Pericolo dalla Lista Rossa IUCN. \u00c8 una specie carismatica ed \u00e8 molto popolare tra i turisti e in cattivit\u00e0 dove si riproduce facilmente. Altri nomi comuni con cui viene chiamata la specie sono pinguino dai piedi neri e pinguino ragliante, per via del suo richiamo simile a quello di un asino, sebbene anche diverse specie affini del Sud America producono lo stesso richiamo. Diverse colonie possono essere osservate sulle coste del Sudafrica, Namibia, Angola, Repubblica Democratica del Congo, Gabon e Mozambico.\nDescrizione.\nLa sua lunghezza pu\u00f2 raggiungere i 68-70 cm ed il suo peso \u00e8 2,9 chilogrammi circa.\nIl dorso dello Spheniscus demersus \u00e8 di colore grigio-nero scuro mentre il ventre, il petto ed il collo sono bianchi. Una sorta di banda nera scende dal petto fino alle zampe dell'animale. Sopra l'occhio ha una macchia rosa. Ha zampe palmate, e come tutti i pinguini non sa volare.\nBiologia.\n\u00c8 soprannominato \"pinguino ragliante\" per il verso simile a quello del quadrupede.\nAlimentazione.\nI pinguini africani sono carnivori e si nutrono principalmente di pesci oceanici che vivono in banchi, quali acciughe (Engraulis encrasicolus), sardine (Sardinops sagax), sgombri cavallini (Trachurus capensis) e aringhe tonde (Etrumeus teres), integrati con calamari e crostacei.\nQuando inseguono la preda, questi pinguini possono raggiungere velocit\u00e0 massime prossime ai 20 Km/h.\nRiproduzione.\nI pinguini africani sono monogami. Durante il periodo dell\u2019accoppiamento, i maschi e le femmine sono principalmente distinguibili gli uni dalle altre grazie al disegno/colore del piumaggio. I pinguini africani scavano stretti cunicoli sotto le rocce, nella sabbia o sotto la rada vegetazione. Si radunano in aree di accoppiamento chiamate \u201crockeries\u201d (ndt. letteralmente \u201cgiardini alla giapponese\u201d) da Settembre a Febbraio, dove depongono due uova.\nIl rituale di corteggiamento tipicamente comincia con il maschio che si mette in mostra con esibizioni visive e uditive per attrarre la partner. Movimenti di dondolamento del capo solitamente indicano l\u2019esser proprietario del sito di nidificazione, in modo da attrarre le femmine, e/o sono utilizzati come avvertimento per gli altri maschi. Il passo successivo \u00e8 quello di formare il legame reciproco; in questa fase il pinguino emette un richiamo stridulo mentre estende il collo e il capo verso l\u2019alto. Il corteggiamento si conclude con un inchino, in cui uno o entrambi i pinguini chinano la testa con il becco rivolto verso il nido o verso le zampe dell\u2019altro.\nLe coppie di pinguino africano tornano allo stesso sito di cova anno dopo anno. Sebbene l\u2019accoppiamento si verifichi durante tutto l\u2019anno, la nidificazione raggiunge i massimi livelli in Namibia da Novembre a Dicembre e in Sudafrica da Marzo fino a Maggio. Le femmine tipicamente depongono due uova, che sono quindi covate da entrambi i genitori per circa 40 giorni. Tutti i pinguini hanno un\u2019area di pelle nuda alla base delle loro pance, chiamata \u201cplacca incubatrice\u201d, che aiuta i genitori a garantire calore diretto per covare le uova.\nDopo la schiusa delle uova, le coppie nutrono i loro cuccioli per circa un mese, rigurgitando il cibo direttamente nel becco dei piccoli. I pulcini sono quindi lasciati da soli in asili, o gruppi, una caratteristica comune alle specie di uccelli che si riproducono in grandi colonie, mentre i loro genitori vanno a caccia di cibo. I giovani pinguini lasciano la colonia una volta sviluppato il piumaggio giovanile, in 2-4 mesi.\nL'et\u00e0 media di raggiungimento della maturit\u00e0 riproduttiva risulta essere di 4 anni per le femmine, 5 anni per i maschi.ADW: Spheniscus demersus: INFORMATION\nPredatori.\nIn acqua i pinguini sono prede veloci e difficili da catturare, perci\u00f2 pochi predatori marini si cimentano nel cacciarli; tra di essi ricordiamo lo squalo bianco, l'orca e l'otaria orsina del Capo. Sulla terraferma invece i pulcini sono predati regolarmente dai gabbiani reali; capita poi ogni tanto che un leopardo, uno sciacallo dalla gualdrappa o una iena bruna si avventurino sulla costa per predare i pinguini.\nTassonomia.\nIl pinguino africano era una delle tante specie di uccelli originariamente descritte da Carl Linnaeus nella sua decima edizione del 1758 del suo \"Systema Naturae\", dove lo classific\u00f2 come un albatro, sulla base della forma del becco e della morfologia delle narici, e gli diede il nome di \"Diomedea demersa\".\nIl pinguino africano fa parte del gruppo dei pinguini fasciati, facente parte del genere \"Spheniscus\". Gli altri pinguini fasciati sono i parenti pi\u00f9 stretti del pinguino africano e si trovano tutti principalmente nell'emisfero australe: il pinguino di Humboldt e i pinguini di Magellano originari del sud America meridionale e il pinguino delle Gal\u00e1pagos originario dell'Oceano Pacifico vicino all'equatore. Tutte le specie si assomigliano tra loro, differenziati soprattutto dalla forma e dalla lunghezza del becco, dalla colorazione e dai motivi bianchi e neri sul piumaggio.\nIl pinguino africano \u00e8 un membro della classe Aves e dell'ordine Sphenisciformes. Appartiene alla famiglia dei pinguini Spheniscidae ed \u00e8 classificato come \"Spheniscus demersus\". Il genere a cui appartiene il pinguino africano, \"Spheniscus\", deriva dalla parola greca \"sphen\" (\"cuneo\"), riferendosi alla forma del corpo affusolata. Il nome specifico, \"demersus\", deriva invece dalla parola latina per \"tuffarsi\".\nDistribuzione e habitat.\nIl pinguino africano si rinviene sulla costa sud-occidentale dell'Africa; vive in colonie su 24 isole fra la Namibia e Algoa Bay, presso Port Elizabeth in Sudafrica. \u00c8 l'unica specie di pinguino che si riproduce in Africa e la sua presenza ha dato il nome alle isole dei Pinguini.\nConservazione.\nL'inquinamento petrolifero ha messo a repentaglio, in diverse occasioni, la sopravvivenza di intere colonie: un esempio \u00e8 quello dell'affondamento di una nave cargo nella Table Bay, il 23 giugno 1999, che ha quasi sterminato la colonia di pinguini di Robben Island (Citt\u00e0 del Capo)."}
{"id": "705330", "revid": "88740", "url": "https://it.wikipedia.org/wiki?curid=705330", "title": "Trepalle", "text": "Trepalle (\"Trepall\" in dialetto locale) \u00e8 una frazione di Livigno, in provincia di Sondrio. \n\u00c8 la sede parrocchiale pi\u00f9 alta d'Europa e il paese pi\u00f9 alto d'Italia (2.069 m s.l.m.). Parte del paese \u00e8 disposta lungo la strada statale 301 del Foscagno che, attraverso il Passo dell'Eira (2.208 m s.l.m.) porta al capoluogo Livigno. \nLa sua borgata di \u00c8ira, situata a poche centinaia di metri dall'omonimo passo, \u00e8 in assoluto la borgata abitata pi\u00f9 alta in d'Italia, trovandosi a 2.172 m. sul livello del mare.\nGeografia fisica.\nCome Livigno, anche Trepalle \u00e8 zona extradoganale. Si trova a circa 6\u00a0km da Livigno, 21 da Valdidentro, 28 da Bormio, 50 da Sankt Moritz (in Svizzera) e 81 da Sondrio.\nClima.\nA Trepalle nel febbraio del 1956 venne registrata la temperatura pi\u00f9 bassa (\u221241\u00a0\u00b0C) in territorio italiano della storia, prima di esser superata dai \u221249,6\u00a0\u00b0C della Busa Nord di Fradusta sulle Pale di San Martino, il 10 febbraio 2013. In generale, questa frazione ha le temperature pi\u00f9 basse d'Italia.\nSociet\u00e0.\nIstituzioni, enti e associazioni.\nTrepalle \u00e8 sede di una tenenza della Guardia di Finanza.\nCultura.\nNell'estate del 1948 Giovannino Guareschi visit\u00f2 Trepalle e conobbe il parroco don Alessandro Parenti. Lo scrittore rimase colpito dall'incontro, tanto da dedicare a Trebilie, rifacimento letterario del paese di Trepalle, la prima storia di \"Gente cos\u00ec\", comparsa su \"Candido\" il 10 ottobre 1948. L'energia di questo parroco di montagna nel risolvere le cose materiali e la carit\u00e0 e la sensibilit\u00e0 mistica della sua opera pastorale affascinarono Guareschi, che a questa figura si ispir\u00f2 anche nello scrivere le avventure di don Camillo in \"Mondo Piccolo\", in particolare nelle pagine di \"Storie dell\u2019esilio e del ritorno\"."}
{"id": "705352", "revid": "110157", "url": "https://it.wikipedia.org/wiki?curid=705352", "title": "Verizon Wireless", "text": "Verizon Wireless \u00e8 una societ\u00e0 con sede a Basking Ridge (New Jersey) interamente controllata da Verizon Communications, \u00e8 il pi\u00f9 grande provider di telecomunicazioni wireless degli Stati Uniti. Nell'aprile del 2015 Verizon Wireless ha fornito servizi wireless a circa 133,5 milioni di abbonati.\nLa societ\u00e0 era in origine una joint venture di Bell Atlantic (Verizon Communications) e la societ\u00e0 britannica Vodafone, tuttavia il 2 settembre 2013 Verizon Communications ha acquistato la partecipazione di Vodafone per 130 miliardi di dollari."}
{"id": "705358", "revid": "54354", "url": "https://it.wikipedia.org/wiki?curid=705358", "title": "Gruppo Vodafone", "text": ""}
{"id": "705364", "revid": "12079", "url": "https://it.wikipedia.org/wiki?curid=705364", "title": "Hamada", "text": ""}
{"id": "705374", "revid": "123392891", "url": "https://it.wikipedia.org/wiki?curid=705374", "title": "Verizon Communications", "text": "Verizon Communications \u00e8 un fornitore statunitense di banda larga e di telecomunicazioni. Il nome \u00e8 stato formato fondendo due parole latine: \"Veritas\" (che significa \"verit\u00e0\") e \"Horizon\" (che significa \"orizzonte\").\nNel 2015 Verizon ha esteso la propria attivit\u00e0 acquisendo AOL e due anni dopo rilevando Yahoo!. AOL e Yahoo sono stati amalgamati in una nuova divisione denominata Oath Inc. A partire dal 2017 \u00e8 la seconda societ\u00e0 di telecomunicazioni per fatturato dopo AT&amp;T.\nQuotata in Borsa sia al NYSE (principale), sia al NASDAQ (VZA; secondario).\nStoria.\nBell Atlantic.\nIl gruppo si \u00e8 formato nel 2000 quando la Bell Atlantic, una delle societ\u00e0 regionali di telefonia nate dallo scorporo del colosso AT&amp;T nel 1984, compr\u00f2 la GTE, precedentemente la pi\u00f9 grande compagnia telefonica indipendente negli Stati Uniti. Inoltre si fuse con la divisione mobile negli USA del Vodafone Group Plc, che detiene il 45% delle quote della societ\u00e0.\nVerizon.\nPrima di attuare la trasformazione in Verizon, Bell Atlantic si era gi\u00e0 fusa con NYNEX (un'altra \"Regional Bell Operating Companies\") nel 1997.\nIl 14 febbraio 2005, Verizon ha acquisito anche la MCI Inc., (conosciuta precedentemente come WorldCom).\nIl 1\u00ba agosto 2011 il presidente Ivan Seidenberg si \u00e8 dimesso dalla carica di amministratore delegato. Il suo successore \u00e8 Lowell McAdam. Dal 1\u00ba gennaio 2012 McAdam \u00e8 anche presidente della societ\u00e0.\nIl 6 giugno 2013, il Guardian rivela che la compagnia fornisce dati sulle conversazioni telefoniche dei suoi abbonati alla National Security Agency.\nNel 2015, sempre il Guardian rivela che la compagnia \u00e8 a stretta collaborazione con la NASA ed assieme stanno costruendo una rete per controllare e sorvegliare il traffico aereo di droni civili e commerciali dalla sua rete di ripetitori per i telefoni.\nDal 2015 Verizon ha deciso di diversificare il suo business con attivit\u00e0 internet complementari alle attivit\u00e0 di telefonia mobile. Il 12 maggio 2015 Verizon ha annunciato di voler acquistare AOL per 4,4 miliardi di $, l'acquisizione \u00e8 stata completata il 23 giugno.\nIl 25 luglio 2016 Verizon ha annunciato di voler acquistare le attivit\u00e0 operative di Yahoo! per 4,8 miliardi di $. L'obiettivo \u00e8 quello di fondere Yahoo! con AOL per formare un'unica organizzazione che possa competere con i giganti dei media digitali.\nA maggio 2020 \u00e8 stata acquisita l'azienda BlueJeans che fornisce un servizio di videoconferenza basato sul cloud."}
{"id": "705375", "revid": "1632387", "url": "https://it.wikipedia.org/wiki?curid=705375", "title": "Lotta per le investiture", "text": "Con la locuzione lotta per le investiture si fa riferimento allo scontro tra papato e Sacro Romano Impero che si protrasse dal 1073 fino al 1122, riguardante il diritto di investire (cio\u00e8 di nominare) gli alti ecclesiastici e il papa stesso. \nDurante il Medioevo l'investitura era un atto con il quale, attraverso un rito detto omaggio, un signore, il \"senior\", conferiva a un'altra persona, il \"vassus\", un possesso o un diritto, il \"beneficium\". Nell'XI secolo i sovrani laici ritenevano una loro prerogativa il potere di nominare vescovi e abati di loro scelta, e quindi investirli spiritualmente, come conseguenza di aver affidato a loro dei beni materiali. Tale consuetudine dava al potere temporale una supremazia su quello spirituale e ci\u00f2 si era tradotto in un profondo fallimento del clero, non in grado di svolgere la propria funzione.\nI primi movimenti intesi ad ottenere una maggior indipendenza della Chiesa si ebbero gi\u00e0 all'inizio del 900 all'interno dell'ambiente monastico, ma fu nel secolo successivo che una vera riforma si diffuse in tutta la Chiesa. L'apice di suddetta riforma si ebbe durante il pontificato di papa Gregorio VII (iniziato nel 1073), il quale, fervente sostenitore del primato papale sopra qualsiasi altro potere, entr\u00f2 duramente in conflitto con l'imperatore Enrico IV di Franconia, dando inizio alla lotta per le investiture. Lo scontro ebbe risvolti gravi e inediti, con l'imperatore che arriv\u00f2 ad ordinare al pontefice di dimettersi dal proprio ruolo e questi, per tutta risposta, giunse a scomunicare e deporre il primo. Celebre il viaggio che Enrico intraprese nel 1077 per chiedere perdono a Gregorio VII, ospite in quel tempo della contessa Matilde di Canossa, affinch\u00e9 gli togliesse la scomunica e quindi ripristinasse il dovere di obbedienza da parte dei suoi sudditi, gi\u00e0 sollevati contro di lui. Il pontificato di Gregorio termin\u00f2 tuttavia nel peggiore dei modi: venne eletto un antipapa, Clemente III, mentre il pontefice mor\u00ec in esilio a Salerno sotto la protezione del normanno Roberto il Guiscardo.\nIl confronto perdur\u00f2 anche con i successori di Gregorio VII, per poi terminare nel 1122, quando papa Callisto II e l'imperatore Enrico V si accordarono con la stipula del concordato di Worms. L'accordo prevedeva che la scelta dei vescovi ricadesse sulla Chiesa e che poi essi prestassero giuramento di fedelt\u00e0 al monarca secolare; si andava affermando il diritto esclusivo della Santa Sede ad investire le cariche ecclesiastiche con l'autorit\u00e0 sacra, simboleggiata dall'anello vescovile e dal bastone pastorale; l'imperatore invece conservava il diritto di presiedere alle elezioni di tutte le alte cariche ecclesiastiche e di arbitrare le controversie. Inoltre gli imperatori del Sacro Romano Impero rinunciarono al diritto di scegliere il pontefice.\nOrigine della lotta.\nRapporti tra Impero e Chiesa tra IX e XI secolo.\nDurante l'impero di Carlo Magno il potere civile era forte e i vescovi tornarono a essere considerati dei semplici funzionari, sulla cui nomina i sovrani potevano interferire pesantemente. A seguito dell'instabilit\u00e0 politica conseguente alla disgregazione dell'impero carolingio la Chiesa latina, e in particolare l'istituzione del papato, attravers\u00f2 un momento di grave decadenza conosciuto come \"saeculum obscurum\". Corrotto dalle lotte di potere, il trono di Pietro divenne preda delle fazioni locali, screditandone cos\u00ec la sua missione spirituale. In un'epoca segnata da un affievolirsi del potere centrale, il sistema politico che si and\u00f2 ad affermare fu il feudalesimo, fondato su di un reciproco rapporto tra un signore (\"senior\") che attribuiva un bene materiale (\"beneficium\") a un proprio vassallo, in cambio di fedelt\u00e0 e aiuto; tale sistema and\u00f2, inevitabilmente, a riflettersi anche sulle cariche ecclesiastiche.\nQuando, nel 936, Ottone I di Sassonia divenne re di Germania (e imperatore dal 962), egli bas\u00f2 sistematicamente il proprio potere politico sull'assegnazione di importanti poteri civili ai vescovi da lui nominati. Non potendo essi avere prole legittima a cui passare in eredit\u00e0 i benefici, si veniva a instaurare una situazione solamente temporanea, in quanto alla loro morte la corona li avrebbe recuperati. I primi poteri di cui vennero assegnati furono quelli di \"districtus\", ossia di comando, polizia ed esazione sulla citt\u00e0 e sul territorio immediatamente circostante. Sebbene questo sistema amministrativo fosse peculiare della Germania, anche in Francia, Inghilterra e Spagna si instaurarono stretti legami tra il potere spirituale e quello temporale. In questo modo and\u00f2 a consolidarsi la consuetudine del re di nominare vescovi e abati, una pratica che comunque veniva ampiamente accettata dalla societ\u00e0 in quanto il monarca non era visto come un semplice laico ma come un signore scelto da Dio e quindi pienamente legittimato nell'intervenire negli affari della Chiesa.\nPertanto, sotto Ottone I e i suo successori della dinastia ottoniana, i vescovi della \"Reichskirche\" (letteralmente \"la Chiesa imperiale\") rappresentarono le fondamenta del sistema amministrativo imperiale; la loro investitura veniva simboleggiata dalla consegna dell'anello e del bastone pastorale da parte dell'imperatore al vescovo nominato. Questa pratica non riguard\u00f2 solamente le diocesi ma anche i monasteri reali e i grandi capitoli secolari. L'avvento al potere della dinastia salica, nel 1024, con l'elezione di Corrado II non cambi\u00f2 nulla in questa organizzazione che perdur\u00f2 fino al regno di Enrico III (1039-1056). Monasteri e sedi vescovili diventarono cos\u00ec centri di potere anche economico in tutta Europa e nessun regnante poteva rinunciare a esercitare il controllo sulle nomine di vescovi e abati.\nCon tale sistema la funzione vescovile ne fu snaturata, perch\u00e9 l'assegnazione della carica non era pi\u00f9 basata sulle doti morali o sulla cultura religiosa del candidato, ma esclusivamente sulla sua personale fedelt\u00e0 all'imperatore. La pratica, inoltre, degrad\u00f2 rapidamente nella simonia, cio\u00e8 nel dare il titolo vescovile a quei laici che erano in grado di versare cospicue somme di denaro all'imperatore, certi di recuperarle in seguito tramite i benefici feudali che ormai accompagnavano la nomina.\nLa riforma dell'XI secolo, il ruolo di Enrico III il Nero.\nTale situazione and\u00f2 inevitabilmente a scontrarsi con gli ideali religiosi di alcuni uomini che proponevano, invece, una Chiesa pi\u00f9 vicina agli ideali cristiani e distaccata dalle influenze dei poteri secolari. I primi movimenti riformistici, ispirati dal pensiero di Benedetto d'Aniane, ebbero luogo a partire dalla prima met\u00e0 del X secolo nei monasteri della Lotaringia e soprattutto nell'abbazia di Cluny in Borgogna, fondata nel 909. Quest'ultima ebbe la particolare caratteristica di godere, grazie al suo atto costitutivo voluto da Guglielmo I di Aquitania, di una sostanziale indipendenza dal potere laico che gli permetteva, tra l'altro, di non avere ingerenze sulla nomina degli abati. Ai monaci della congregazione cluniacense era chiesto di perseguire una vita esclusivamente spirituale, secondo una rigida osservanza della regola benedettina, distogliendosi dai beni terreni. Per merito di certe sue personalit\u00e0 di spicco, come Oddone o Maiolo, la cosiddetta riforma cluniacense si espanse per tutta l'Europa con la fondazione di monasteri aderenti alle nuove idee o con la riforma di alcuni gi\u00e0 esistenti.\nAccanto al movimento riformatore monastico iniziarono anche altri flebili tentativi di cambiamento nella societ\u00e0 secolare, sebbene tali sforzi fossero inizialmente isolati e senza continuit\u00e0. La situazione mut\u00f2 con la salita al trono di Germania di Enrico III di Franconia, detto il Nero, considerato uno dei pi\u00f9 grandi imperatori tedeschi. Con lui si and\u00f2 a configurare un impero teocratico dove il sovrano rappresentava la guida sia della societ\u00e0 temporale sia di quella religiosa, in quanto considerato scelto e unto da Dio e quindi suo rappresentante diretto sulla Terra.\nRiconoscendo appieno la funzione sacra del suo ruolo, Enrico III si circond\u00f2 di consiglieri appartenenti al mondo ecclesiastico e grandi promotori della riforma nata nei monasteri, come Odilone di Cluny, Riccardo di Saint-Vanne e Brunone di Toul, futuro papa Leone IX. Anche grazie a questa cerchia di riformatori Enrico si rivel\u00f2 molto sensibile ai temi del movimento e in particolare venne influenzato dallo spirito cluniacense, sicuramente anche per via del suo secondo matrimonio con Agnese di Poitou orginaria della casata di Acquitania fondatrice con Guglielmo I del monastero di Cluny.\nTuttavia, nonostante l'adesione di Enrico alla riforma e alcune concessioni da lui fatte in merito all'indipendenza dei monasteri, egli non rinunci\u00f2 del tutto alla sua prerogativa di investire vescovi e abati di sua scelta con tanto di bastone pastorale e l'anello episcopale; tale consuetudine continu\u00f2 infatti a essere praticata per tutto il suo regno senza suscitare particolare opposizioni, perlomeno nella chiesa secolare, mentre negli ambienti monastici iniziarono a sollevarsi alcune critiche al tradizionale giuramento di fedelt\u00e0 all'imperatore a cui erano obbligati gli abati. Tale potere di investitura si dimostr\u00f2 uno dei capisaldi della politica dell'imperatore; infatti, una volta consolidato il suo potere in Germania, egli guard\u00f2 all'Italia, dove per rafforzare la propria autorit\u00e0 procedette a nominare moltissimi ecclesiastici tedeschi a lui fedeli a capo delle diocesi sparse per tutta la penisola.\nNel 1046 Enrico scese in Italia per partecipare al concilio di Sutri con lo scopo di mettere ordine a una crisi del papato, al centro della quale v'era lo scontro di tre pontefici che si consideravano legittimi: Benedetto IX sostenuto dai Conti di Tuscolo, Silvestro III della famiglia Crescenzi e Gregorio VI che aveva acquistato il papato dal primo. Benedetto IX venne deposto, Silvestro III considerato un usurpatore e Gregorio VI dovette rinunciare all'ufficio e in seguito fu mandato in esilio e scomunicato poich\u00e9 accusato di simonia. Il sovrano, inoltre, fece eleggere come nuovo papa Suidger, vescovo di Bamberga, che prese il nome di Clemente II e che nel Natale seguente incoron\u00f2 lo stesso Enrico come imperatore del Sacro Romano Impero.\nL'intervento di Enrico a Sutri trov\u00f2 molti consensi all'interno dello stesso movimento riformatore della chiesa ma si levarono anche voci contrarie, come quella del vescovo Wazone di Liegi che riteneva che non spettasse al sovrano il potere di deporre un papa, anche se simoniaco. In ogni caso, oltre che imperatore, Enrico si era fatto anche nominare patrizio romano, una carica che gli consentiva di influire direttamente sulle future elezioni del romano pontefice. Infatti i successivi Damaso II, Leone IX e Vittore II furono tutti tedeschi, quindi estranei agli ambienti romani, e di fiducia dell'imperatore, contribuendo a importare a Roma il modello della chiesa imperiale. Con loro la riforma usc\u00ec definitivamente dall'ambiente monastico per riversarsi sulla chiesa secolare.\nIn particolare, fu il pontificato di Leone IX a vedere un'accelerazione del processo di riforma, essendo egli circondato da un gruppo di validi collaboratori che andarono a formare il collegio dei cardinali, a cui affid\u00f2 incarichi di rilievo, tra i quali: Alinardo, Umberto di Silva Candida, Federico Gozzelon, futuro Stefano IX, Ildebrando di Soana gi\u00e0 segretario di Gregorio VI e futuro Gregorio VII. Questi teologi ebbero un ruolo decisivo nel fornire giustificazioni dottrinali a un rafforzamento del papato a cui si andava ad attribuire l'esclusivo potere di nominare e deporre le alte cariche ecclesiastiche.\nLa crisi dell'impero durante la minore et\u00e0 di Enrico IV.\nIl 19 aprile 1054 mor\u00ec a Roma Leone IX e gli succedette Gebehard di Eichstatt con il nome di Vittore II, il quale si impegn\u00f2 fortemente nella riforma ancora prettamente morale. La sua azione fu, per\u00f2, condizionata dal decesso dell'imperatore Enrico III (5 ottobre 1056), il quale lasci\u00f2 la moglie Agnese di Poitou reggente e il figlioletto (il futuro Enrico IV) ancora minorenne.\nAgnese si dimostr\u00f2 fin da subito una regnante insicura ed indebol\u00ec la figura imperiale. Cos\u00ec, alla morte di Vittore II, avvenuta il 23 giugno 1057 a causa della malaria, fin\u00ec la serie dei papi tedeschi ponendo la Chiesa nella necessit\u00e0 di trovare sostegno al di fuori dell'Impero. Questo venne trovato nel margravio di Toscana e duca di Lorena Goffredo il Barbuto che, in cambio del suo servizio, fece eleggere dai cardinali il fratello, Federico di Lorena, con il nome di Stefano IX: questa fu la prima elezione papale dal 1046 avvenuta senza che vi fosse stata l'ingerenza dell'Imperatore.\nIl pontificato di Stefano IX non dur\u00f2 molto e non fu particolarmente determinante; il papa lorenese, infatti, mor\u00ec gi\u00e0 nel 1058 e gli succedette il 24 gennaio 1059, Niccol\u00f2 II, al secolo Gerardo di Firenze, il quale, con l'appoggio militare di Goffredo il Barbuto, scomunic\u00f2 l'antipapa Benedetto X precedentemente eletto dalla potente famiglia romana dei Tuscolani e fu intronizzato il 24 gennaio 1059.\nCon Niccol\u00f2 II si deline\u00f2 una nuova fase della riforma della struttura ecclesiastica: egli diede vita, infatti, a una riforma non soltanto morale, ma anche istituzionale, seguendo il consiglio di Umberto di Silva Candida, secondo il quale non sarebbe mai stato possibile riformare la Chiesa finch\u00e9 il potere di investitura episcopale non fosse stato portato esclusivamente in mano del papa. Niccol\u00f2 II, quindi, non colp\u00ec soltanto gli abusi della simonia e il matrimonio dei preti, ma identific\u00f2 le cause, le radici, di questi abusi proprio nella concessione da parte dei laici dell'investitura delle maggiori cariche ecclesiastiche. Egli, perci\u00f2, rivendicava la \"libert\u00e0 della Chiesa\" e il diritto esclusivo di conferire le cariche, liberandosi del consuetudinario potere giuridico dei laici: cominciava cos\u00ec a delinearsi la cosiddetta \"lotta per le investiture\".\nNel settembre del 1059 Niccol\u00f2 II indisse un sinodo romano in cui venne promulgata, con la collaborazione di Umberto di Silva Candida, Ildebrando di Soana e Pier Damiani, la bolla pontificia \"In nomine Domini\" (conosciuta anche come \"Decretum in electione papae\"), che, convalidando il suo stesso insediamento alla sede romana, imponeva la procedura da seguire per l'elezione dei suoi successori. Si scindeva cos\u00ec la scelta del papa da ogni legame (che non fosse soltanto formale, come l'applauso di conferma) con il popolo romano e con l'imperatore stesso. In poco pi\u00f9 di un decennio, dunque, cambiava radicalmente il sistema di elezione pontificale: nel 1046, Enrico III, dopo aver deposto tutti i contendenti al papato, aveva posto di fatto l'elezione sotto la decisione dell'Imperatore, sottraendola al controllo delle famiglie nobili romane e dallo stesso clero di Roma; nel 1059 invece la nomina veniva sottratta non solo alla nobilt\u00e0 romana, ma anche all'autorit\u00e0 dell'imperatore, nonostante questi continuasse a essere considerato il sovrano di Roma e del mondo intero.\nNiccol\u00f2 II si rese conto della portata rivoluzionaria di questa sua decisione e cerc\u00f2 di assicurarsi una forza politico-militare capace di farla rispettare; quindi trov\u00f2 un valido alleato nel popolo normanno: messosi in viaggio verso l'Italia meridionale nel settembre del 1059, stipul\u00f2 con Roberto il Guiscardo e Riccardo I di Aversa il trattato di Melfi, secondo cui, in una logica tipicamente feudale, i Normanni facevano al papa omaggio di sottomissione e giuramento di fedelt\u00e0, riconoscendosi suoi sudditi, mentre la Chiesa romana, nella figura del pontefice, concedeva loro l'investitura su tutti i territori da loro conquistati. In tal modo essi non erano pi\u00f9 considerati invasori stranieri della penisola, ma ricevevano il diritto di governare, promettendo di prestare fedelmente aiuto militare al pontefice. Con una sola mossa Niccol\u00f2 II aveva conquistato la sovranit\u00e0 feudale su gran parte dell'Italia ma, allo stesso tempo, aveva violato il diritto imperiale di Enrico IV, con il quale cominciarono rapporti tesi e difficili.\nDeceduto Niccol\u00f2 II, il gruppo dei cardinali riformatori procedette all'elezione di Anselmo di Lucca, originario di Milano, il quale fu insediato nel 1061 con il nome di Alessandro II con le modalit\u00e0 espresse nel \"Decretum in electione papae\" emanato dal predecessore e pertanto senza che l'imperatrice Agnese venisse coinvolta. Poco dopo, nel 1062, al fine di ristabilire l'autorit\u00e0 dell'Impero minata dalla debolezza dimostrata da Agnese, i principi tedeschi, guidati dall'arcivescovo di Colonia Annone, rapirono il principe ereditario, ancora minorenne, portandolo a Colonia e affidandogli formalmente il potere imperiale con il nome di Enrico IV (\"colpo di Stato\" di Kaiserswerth).\nNel frattempo, con il pontificato di Alessandro II and\u00f2 a diffondersi sempre di pi\u00f9 l'idea di un rafforzamento della teoria del primato papale, soprattutto per quanto riguarda l'esclusiva prerogativa del pontefice nell'indire concili e nell'investire le pi\u00f9 alte cariche ecclesiastiche; una tesi gi\u00e0 da tempo ribadita da teologi quali Wazone di Liegi prima, Pier Damiani e Sigrfrido di Gorze poi. Tali nuove idee avrebbero portato in poco tempo la Chiesa a scontrarsi contro l'Impero, non appena questo fosse tornato autorevole con la maggiore et\u00e0 dell'imperatore Enrico IV, in un conflitto che sarebbe passato alla storia come la \"lotta per le investiture\", che avrebbe visto Ildebrando di Soana, successore di papa Alessandro II, morto il 21 aprile 1073, assoluto protagonista.\nInizia la lotta: lo scontro tra Enrico IV e Gregorio VII.\nL'elezione di Ildebrando di Soana e il \"Dictatus Papae\".\nDurante le esequie di Alessandro II del 22 aprile 1073, la folla radunatasi inizi\u00f2 ad acclamare a gran voce Ildebrando di Soana come nuovo papa; lo stesso giorno, questi venne condotto a San Pietro in Vincoli per essere legalmente eletto dai cardinali presenti alla dignit\u00e0 pontificia, col nome pontificale di Gregorio VII. Tale procedimento, tuttavia, non manc\u00f2 di suscitare contestazioni, poich\u00e9 non pienamente conforme a quanto previsto dal \"Decretum in electione papae.\" In futuro gli avversari di Ildebrando, in particolare Guiberto di Ravenna (futuro antipapa), avrebbero fatto spesso riferimento a questo per delegittimare la sua autorit\u00e0.\nFin da subito, Gregorio mise in atto la sua politica di tutela dell'indipendenza della Chiesa dal potere laico, intraprendendo trattative favorite dal sostegno proveniente anche da alcuni vescovi dell'Impero. L'obiettivo era quello di \u00abimporre alla chiesa un modello organizzativo di stampo monarchico e sulla desacralizzazione della carica imperiale\u00bb. Quanto alle relazioni con il Sacro romano impero, il papa si trovava in una situazione di favore; la debolezza della monarchia tedesca conseguente alla morte di Enrico III si era accentuata a causa della ribellione dei Sassoni che il figlio Enrico IV, molto pi\u00f9 giovane del pontefice, si trovava a dover affrontare.\nNel 1074, Gregorio decise di regolare subito una questione di diritto canonico con re Enrico prima che si potesse procedere alla sua incoronazione a imperatore: cinque dei suoi consiglieri si trovavano scomunicati ma continuavano a essere presenti alla sua corte. In un primo momento, Enrico si sottomise al papa: sciolse i suoi rapporti con essi, fece atto di penitenza a Norimberga alla presenza dei legati pontifici e prest\u00f2 giuramento di obbedienza al papa promettendo l'appoggio alla riforma della Chiesa. L'atteggiamento conciliante di Enrico, che gli aveva valso la fiducia del pontefice, mut\u00f2 rapidamente non appena riusc\u00ec a sconfiggere i Sassoni nella battaglia Langensalza, combattuta il 9 giugno 1075. Rinvigorito dalla vittoria, Enrico cambi\u00f2 politica puntando a riaffermare il suo potere come re dei Romani e re d'Italia. Nel settembre dello stesso anno, a seguito dell'omicidio dell'esponente della pataria milanese Erlembaldo Cotta, invest\u00ec il chierico Tedaldo, arcivescovo di Milano, nonch\u00e9 i vescovi delle diocesi di Fermo e Spoleto, venendo cos\u00ec meno agli impegni presi. Tale azione, in aperto contrasto con papa Gregorio, \u00e8 considerata come la scintilla che fece scoppiare la \"lotta per le investiture\". Tuttavia, oltre alla questione relativa alle investiture, fu in gioco il destino del \"dominium mundi\", lo scontro tra potere sacerdotale e potere imperiale, definito dagli storici del XII secolo \"Discidium inter sacerdotium et regnum\".\nIl 1075 fu, probabilmente, anche l'anno in cui Gregorio VII redasse il celebre \"Dictatus Papae\" (\"Affermazioni di principio del Papa\"), una raccolta di incerta natura di ventisette proposizioni, ciascuna delle quali enuncia uno specifico potere del pontefice romano. Il documento esprime la visione teocratica di Gregorio VII: la superiorit\u00e0 dell'istituto pontificio su tutti i sovrani laici, imperatore incluso, \u00e8 indiscussa, contrastando cos\u00ec il cesaropapismo, ossia l'interferenza del potere politico nel governo della Chiesa. Il papa deriva la propria autorit\u00e0 da Dio \u00abper grazia del principe degli apostoli\u00bb (San Pietro), ed \u00e8 in virt\u00f9 di questa grazia che il papa esercita il potere di legare e di sciogliere. Dal \"Dictatus\" il rapporto tra Stato e Chiesa usciva completamente capovolto: non era pi\u00f9 l'imperatore ad approvare la nomina del papa, ma era il papa a conferire all'imperatore il suo potere ed, eventualmente, a revocarlo. \u00c8 indubbio che in tale visione si voleva recuperare la dottrina delle due potenze proposta da papa Gelasio I nel V secolo secondo cui tutta la cristianit\u00e0, ecclesiastica e laica, doveva essere soggetta alla magistratura morale del Romano Pontefice; per Gregorio \u00abla dignit\u00e0 apostolica era il sole, quella regia la luna\u00bb.\nLe accuse a Gregorio nel sinodo di Worms.\nPer tutto il 1075 Enrico IV continu\u00f2 a impartire le investiture dei vescovi tedeschi, pur non accettando pi\u00f9 offerte in denaro. Come detto, lo scontro tra le due istituzioni scatur\u00ec dalla nomina dell'arcivescovo di Milano, una sede molto importante per le relazioni tra Chiesa e impero: essendo la citt\u00e0 lombarda tradizionalmente vicina all'imperatore, l'arcivescovo svolgeva spesso un ruolo di mediazione tra papa e re dei Romani. Nel 1074 sia Gregorio VII sia Enrico IV avevano approvato la nomina di Attone, un ecclesiastico vicino alla pataria e l'anno successivo, approfittando della debolezza dei patarini, il sovrano aveva preferito Tedaldo di Castiglione, intervenendo in altre questioni ecclesiastiche pertinenti all'Italia: invi\u00f2 il conte Eberardo in Lombardia per combattere i patarini (appoggiati invece dalla Chiesa di Roma) e appoggi\u00f2 apertamente l'arcivescovo di Ravenna Guiberto in opposizione al pontefice romano. Infine cerc\u00f2 di stringere un'alleanza con il duca normanno Roberto d'Altavilla. Gregorio VII protest\u00f2 con una dura lettera, datata 8 dicembre 1075, accusando Enrico di aver continuato ad ascoltare i cinque consiglieri scomunicati.; gli chiese, quindi, che riconoscesse i suoi peccati e se ne pentisse, mostrandosi tuttavia disposto a emendare insieme a lui il testo del decreto contro le investiture dei laici.\nSul finire del 1075 Gregorio VII sub\u00ec un attentato, da cui Enrico IV dedusse che il pontefice non avesse pi\u00f9 il favore dei romani. Inoltre sapeva che il potente Roberto d'Altavilla, scomunicato, non sarebbe intervenuto in difesa del papa in caso di attacco a Roma. Pens\u00f2 allora di sferrare il colpo decisivo convocando un concilio dei vescovi della Germania a Worms, che si riun\u00ec il 24 gennaio 1076. Tra gli alti ecclesiastici tedeschi vi erano molti nemici del pontefice, tra cui anche un cardinale, Ugo di Remiremont detto Candido, un tempo alleato ma ora suo avversario. Ugo si rec\u00f2 in Germania per l'occasione e davanti al concilio formul\u00f2 una serie di accuse nei confronti del papa che vennero accolte favorevolmente. In un documento pieno di altre colpe che gli venivano imputate, i vescovi tedeschi dichiararono di non accettare pi\u00f9 l'obbedienza a Gregorio VII e di non riconoscerlo pi\u00f9 come papa.\nIn una lettera, Enrico gli rese nota la sentenza di deposizione a cui egli dichiarava di aderire e lo invitava a dimettersi:\nNella sentenza si faceva riferimento a un passo della lettera ai Galati di San Paolo, \u00abse qualcuno vi predica un vangelo diverso da quello che avete ricevuto, sia an\u00e0tema!\u00bb, insinuando cos\u00ec che Gregorio potesse essere perfino equiparato ai falsi profeti. Il concilio invi\u00f2 due vescovi in Italia che ottennero un atto di deposizione da parte dei vescovi lombardi riuniti in un sinodo a Piacenza. I vescovi tedeschi giustificarono la deposizione di Gregorio sostenendo la presunta irregolarit\u00e0 della sua elezione, avvenuta per acclamazione popolare e non secondo i canoni. Si sostenne anche che egli avesse precedentemente giurato che non avrebbe mai accettato l'ufficio papale e che frequentasse intimamente alcune donne.\nLa scomunica di Enrico.\nLa risposta di Gregorio non si fece attendere; il giorno seguente il papa disconobbe i consigli scismatici di Worms e di Piacenza e scomunic\u00f2 l'arcivescovo di Magonza Sigfrido I, quale presidente dell'assemblea. Rivendicata la legittimit\u00e0 del suo pontificato, pronunci\u00f2 una sentenza di scomunica anche nei confronti di Enrico IV spogliandolo della dignit\u00e0 reale e sciogliendo i suoi sudditi dal giuramento di fedelt\u00e0 prestato a suo favore. Per la prima volta un papa non solo scomunicava un sovrano, ma lo inibiva dall'esercizio del suo potere regio. A differenza di Enrico, peraltro, Gregorio non sanc\u00ec formalmente la deposizione del monarca, bens\u00ec lo consider\u00f2 sospeso fino a quando non si fosse pentito. Che cosa producesse realmente questo effetto, o che esso rimanesse una vana minaccia, non dipendeva tanto da Gregorio, quanto dai sudditi di Enrico e, soprattutto, dai principi tedeschi; i documenti dell'epoca suggeriscono che la scomunica del re cre\u00f2 una profonda impressione e divisione tra i cristiani, in quanto si erano abituati a una concezione teocratica e sacra del regnante. \nIl decreto di scomunica raggiunse Enrico a Utrecht nella vigilia di Pasqua (26 marzo); la sua reazione fu immediata: in quello stesso giorno rispose con una lettera durissima, nella quale definiva Gregorio \u00abnon papa, ma falso monaco\u00bb, lo dichiar\u00f2 deposto e, rivolgendosi ai romani nella sua qualit\u00e0 di patrizio, chiese loro di abbandonarlo ed eleggere un nuovo papa.\nTrent'anni prima, Enrico III aveva deposto tre papi che avevano cercato di usurpare il soglio di Pietro, come accennato, ed Enrico IV aveva imitato questa procedura, senza per\u00f2 uguagliarne il successo; la sentenza di Gregorio produsse infatti in Germania un effetto clamoroso: si verific\u00f2, presso i vescovi tedeschi, un rapido e generale cambiamento di sentimenti in favore del pontefice. I principi laici colsero l'opportunit\u00e0 per portare avanti le loro politiche anti-regali sotto l'aura di rispettabilit\u00e0 fornita dalla decisione papale. Quando, il giorno di Pentecoste (15 maggio), il re propose di discutere le misure da prendere contro Gregorio in un concilio con i suoi nobili, solo in pochi si presentarono. Una seconda convocazione a Magonza per la ricorrenza di San Pietro (15 giugno) and\u00f2 deserta. I Sassoni ne approfittarono per risollevarsi e il partito anti-realista accrebbe viepi\u00f9 la sua forza. Solo la Lombardia rimaneva fedele a Enrico.\nL'umiliazione di Canossa.\nA seguito della scomunica, molti principi tedeschi in precedenza sostenitori dell'imperatore gli volsero le spalle; il 16 ottobre si riun\u00ec a Trebur, cittadina sul Reno in Assia, una dieta di principi e vescovi per esaminare la posizione del re a cui presenzi\u00f2 anche il legato pontificio Altmann di Passavia. I principi dichiararono che Enrico doveva chiedere perdono al papa e impegnarsi all'obbedienza; decisero inoltre che, se entro un anno e un giorno dalla sua scomunica (ovvero entro il 2 febbraio dell'anno seguente) la condanna fosse rimasta ancora in vigore, il trono sarebbe stato considerato vacante. Preoccupato, Enrico IV ritenne opportuno trattare: rilasci\u00f2 una promessa scritta di obbedire alla Santa Sede e di conformarsi alla sua volont\u00e0. I principi stabilirono che si sarebbe tenuta nel febbraio 1077 ad Augusta, in Baviera, una dieta generale del regno presieduta del pontefice in persona. In quell'occasione sarebbe stata pronunciata la sentenza definitiva su Enrico.\nGregorio VII ratific\u00f2 l'accordo e progett\u00f2 il viaggio in Germania. La situazione era in quel momento diventata estremamente critica per Enrico, per il quale era imperativo, in qualsiasi circostanza e a qualsiasi prezzo, assicurarsi l'assoluzione di Gregorio prima della scadenza dell'anno, altrimenti sarebbe stato quasi impossibile impedire ai suoi avversari di attaccarlo giustificandosi con la scomunica. Decise quindi di recarsi da Ildebrando e part\u00ec in dicembre attraversando le Alpi innevate. Poich\u00e9 i suoi avversari, Rodolfo di Svevia e Bertoldo I di Z\u00e4hringen, gli impedivano l'accesso ai passi tedeschi, l'imperatore fu costretto a attraversare il passo del Moncenisio.\nIl papa era nel frattempo gi\u00e0 partito da Roma e l'8 gennaio 1077 giunse a Mantova, nei possedimenti della contessa Matilde, la quale avrebbe dovuto da l\u00ec accompagnare fino alle Chiuse di Verona, dove avrebbe trovato la scorta dei principi tedeschi che lo avrebbe condotto fino ad Augusta. Ma, per il grande gelo di quell'anno, il passaggio delle Alpi risultava proibitivo. A Gregorio giunse la notizia che Enrico era in marcia per incontrarlo, accompagnato dalla moglie Berta e dal figlio Corrado, ancora infante. Il re, che aveva viaggiato attraverso la Borgogna, venne accolto con entusiasmo dai lombardi, che gli fornirono anche una scorta armata. Il pontefice, privo di supporto armato, non si sent\u00ec al sicuro in Lombardia e quindi decise di arretrare e, tornando sui suoi passi, si ferm\u00f2 a Canossa, nel Reggiano, ospite di Matilde.\nGrazie all'intercessione della contessa e del padrino di Enrico Ugo di Cluny, Gregorio accett\u00f2 di incontrare l'imperatore il 25 gennaio 1077, festa della conversione di San Paolo. Le cronache raccontano che Enrico fosse comparso davanti al castello di Canossa, nell'Appennino reggiano, in abito da penitente e dopo tre giorni il pontefice gli revoc\u00f2 la scomunica, solamente cinque giorni prima del termine fissato dai principi oppositori. L'immagine di Enrico che si reca a Canossa in atteggiamento di umile penitenza si basa essenzialmente su di una fonte principale, Lamberto di Hersfeld, un forte sostenitore del papa e un membro della nobilt\u00e0 dell'opposizione. La penitenza fu, in ogni caso, un atto formale, compiuto da Enrico, e che il papa non poteva rifiutare; appare oggi come un'abile manovra diplomatica, che forn\u00ec all'imperatore libert\u00e0 d'azione limitando allo stesso tempo quella del papa. Tuttavia, \u00e8 certo che, a lungo termine, questo evento inferse un duro colpo all'autorit\u00e0 dell'Impero tedesco.\nIl gesto di Enrico divenne un evento storico di grande risonanza, anche se non cambi\u00f2 il corso degli avvenimenti: l'assoluzione dalla scomunica fu l'esito di un negoziato prolungato e avvenne solo dietro l'assunzione di precisi impegni da parte del re. Gregorio VII afferm\u00f2 la suprema autorit\u00e0 papale sui re, attribuendosi l'autorit\u00e0 di stabilire le condizioni in cui essi potevano esercitare il potere regale e in cui i sudditi erano chiamati a obbedirgli. Con la sottomissione di Canossa Enrico IV riconobbe questo privilegio pontificio. Fu con riluttanza che il papa accett\u00f2 il pentimento poich\u00e9 in questo modo la dieta dei principi di Augusta, nella quale aveva ragionevoli speranze di agire da arbitro, sarebbe diventata inutile o, se fosse riuscita a riunirsi, avrebbe cambiato completamente il suo carattere. Fu comunque impossibile negare il rientro nella Chiesa al penitente e gli obblighi religiosi di Gregorio scavalcarono gli interessi politici. \nLa rimozione della condanna non implicava, tuttavia, una vera riconciliazione e non vi furono basi per la risoluzione della grande questione in gioco: quella dell'investitura. Un nuovo conflitto era pertanto inevitabile per il semplice fatto che Enrico IV, naturalmente, considerava la sentenza di deposizione annullata assieme a quella di scomunica; mentre Gregorio, da parte sua, era intento a riservarsi la propria libert\u00e0 di azione.\nL'anti-re e la seconda scomunica dell'Imperatore.\nMentre Enrico IV era ancora in Italia e stava trattando l'assoluzione dalla scomunica, i nobili tedeschi che gli si opponevano si coalizzarono contro di lui. Non solo essi perseverarono nella loro politica anche dopo l'assoluzione, ma si decisero nell'insediare, il 15 marzo 1077 a Forchheim, un re rivale nella persona del duca Rodolfo di Svevia; i principi che lo elevarono al trono gli fecero promettere di non ricorrere mai a pratiche simoniache nell'assegnazione delle cariche episcopali.\nInoltre, venne obbligato a concedere ai principi il diritto di voto nell'elezione imperiale e gli venne negato il diritto di trasferire il suo titolo a eventuali figli, negando il principio dinastico fino ad allora prevalente; quest'ultimo rappresent\u00f2 il primo passo verso la libera elezione richiesta dai principi dell'Impero. I legati papali presenti all'elezione si mostrarono in apparenza neutrali e Gregorio stesso cerc\u00f2 di mantenere questo atteggiamento negli anni seguenti; il suo compito venne facilitato in quanto i due partiti erano di uguale forza, ognuno alla ricerca di un vantaggio decisivo che portasse il papa dalla propria parte. Ciononostante il risultato di questa neutralit\u00e0 fu che egli perse gran parte della fiducia di entrambe le parti.\nA giugno, Enrico escluse Rodolfo dall'Impero e inizi\u00f2 a fronteggiarlo in quella che \u00e8 comunemente conosciuta come la grande rivolta dei Sassoni. Sub\u00ec due sconfitte iniziali: il 7 agosto 1078 nella battaglia di Mellrichstadt e il 27 gennaio 1080 in quella di Flarchheim. Dopo quest'ultima disfatta, Gregorio scelse di schierarsi con il vincitore, l'anti-re Rodolfo, abbandonando cos\u00ec, su pressione dei Sassoni, la politica attendista e pronunciandosi, il 7 marzo, di nuovo per la deposizione e scomunica di re Enrico.\nLa seconda condanna papale non ebbe le stesse conseguenze della precedente: il sovrano, pi\u00f9 esperto a distanza di quattro anni, affront\u00f2 lo scontro con il pontefice con grande vigore e si rifiut\u00f2 di riconoscere la condanna sostenendone l'illegalit\u00e0. Convoc\u00f2 dunque a Bressanone un concilio dell'episcopato germanico, in cui protagonista fu nuovamente Ugo Candido, che accus\u00f2 il pontefice di essere un assassino e un eretico. Il 26 giugno 1080 Enrico IV dichiar\u00f2 Gregorio deposto e nomin\u00f2 l'arcivescovo Guiberto di Ravenna come suo successore. Inoltre, nella battaglia sull'Elster del 14 ottobre successivo, Rodolfo, nonostante avesse colto una vittoria, perse la mano destra e venne colpito a morte all'addome, morendo il giorno seguente. La perdita della mano destra, la mano del giuramento di fedelt\u00e0 fatto a Enrico all'inizio del suo regno, fu usata politicamente dai sostenitori di questi (descrivendola come un giudizio di Dio) per indebolire ulteriormente la nobilt\u00e0 dell'opposizione.\nNel frattempo il pontefice si incontr\u00f2 con i duchi normanni Roberto d'Altavilla e Roberto il Guiscardo a Ceprano (citt\u00e0 posta circa a met\u00e0 strada tra Roma e Napoli, sulla via Casilina) dove stipularono un trattato. Il 29 giugno 1080 ritir\u00f2 la scomunica e gli riconsegn\u00f2 il titolo di duca, insieme con i territori conquistati. La Santa Sede rinunciava definitivamente agli ex territori dell'impero bizantino nell'Italia meridionale, ma riteneva di aver acquisito un fedele alleato. L'atto fu sostanzialmente una riconferma dell'investitura conferita ai due duchi da parte dei papa predecessori, che vedevano nei normanni un possibile aiuto militare utile per proteggere la riforma. Infatti essi diventavano vassalli del papato, erano tenuti a versare un non troppo simbolico pagamento di un censo e, soprattutto, si impegnavano ad aiutare la Chiesa a \u00abmantenere, acquisire e difendere i \"regalia\" di san Pietro e i suoi possessi [...] a mantenere sicuramente e onorificamente il papato romano\u00bb.\nL'imperatore in Italia e il sacco di Roma.\nNel 1081 Enrico, forte della vittoria colta l'anno precedente su Rodolfo, apr\u00ec il conflitto contro Gregorio in Italia. Attravers\u00f2, quindi, le Alpi e nel febbraio 1082 giunse fino alle porte di Roma dove intavol\u00f2 trattative che vennero per\u00f2 respinte. Allora mise mano alla forza e tent\u00f2 di appiccare il fuoco alla basilica vaticana. Con l'anno nuovo, il 1083, torn\u00f2 ad accamparsi sotto le mura di Roma. Dopo sette mesi di assedio, la citt\u00e0 si era indebolita ed Enrico pot\u00e9 varcare le mura della Citt\u00e0 leonina, costringendo Gregorio VII a rifugiarsi in Castel Sant'Angelo. Il re rimase in citt\u00e0 fino all'autunno inoltrato; ritorn\u00f2 poi in patria sicuro di avere Roma nelle proprie mani. Successivamente Gregorio convoc\u00f2 un sinodo di vescovi per il 20 novembre. Il concilio non scomunic\u00f2 esplicitamente Enrico, bens\u00ec \"tutti coloro\" che avevano impedito ai vescovi vicini alla Santa Sede di prendervi parte.\nSaputo ci\u00f2, Enrico entr\u00f2 nuovamente in Roma il 21 marzo 1084. Tutta la citt\u00e0 era in mano sua tranne Castel Sant'Angelo, dove continuava a resistere papa Gregorio a cui oramai gran parte dei cardinali aveva voltato le spalle. Segu\u00ec la convocazione di un concilio in San Pietro il 24 marzo per giudicare il papa che venne scomunicato e deposto; al suo posto venne insediato in San Giovanni in Laterano Guiberto di Ravenna, che prese il nome di Clemente III. Il 31 marzo Clemente incoron\u00f2 Enrico IV come imperatore.\nDopo alcuni mesi di assedio e di trattative infruttuose, Gregorio VII mand\u00f2 a chiamare in suo soccorso il normanno Roberto d'Altavilla, duca di Puglia e Calabria. Avutane notizia, l'antipapa Clemente III ed Enrico IV si allontanarono da Roma il 21 maggio. Tre giorni dopo le truppe normanne entrarono in Roma e liberarono il pontefice. I soldati del duca d'Altavilla devastarono l'Urbe rendendosi responsabili di saccheggi e distruzioni peggiori, se paragonate a quelle del sacco goto del 410 e di quello lanzichenecco del 1527. Gran parte dei resti antichi allora ancora in piedi e delle chiese, vennero spogliati e distrutti; da allora tutta la popolazione di Roma si concentr\u00f2 nel Campo Marzio (l'ansa del Tevere) e tutto il settore corrispondente ad Aventino, Esquilino, Celio rimase disabitato per secoli. Ugo di Flavigny, raccontando degli eventi, parl\u00f2 di grandi misfatti, stupri e violenze, compiuti nei confronti di colpevoli e innocenti.\nLa catastrofe che si era abbattuta sulla Citt\u00e0 eterna fu il colpo definitivo che affoss\u00f2 il legame tra Gregorio VII e Roma. Agli occhi dei romani egli non rappresent\u00f2 altro se non l'uomo che aveva attirato una serie di sventure sulla citt\u00e0. Gregorio cap\u00ec che quando le truppe normanne fossero ritornate nei loro territori, i romani avrebbero ordito la loro vendetta contro di lui. Decise quindi, nel giugno del 1083, di lasciare Roma a seguito delle truppe dell'Altavilla e di riparare verso il Mezzogiorno. Roma era stata lasciata sguarnita: fu facile per Clemente III riprendere possesso della citt\u00e0.\nCon l'arrivo a Roma dell'antipapa Clemente III la situazione era divenuta assai confusa: alcuni vescovi tedeschi si dimostrarono riluttanti a sostenere l'elezione di un antipapa, mentre la maggior parte di quelli a capo delle diocesi dell'Italia settentrionale vennero sospesi da Gregorio VII nel 1085. Come risposta Enrico IV aveva deposto tutti i vescovi germanici che sostenevano il papa in esilio.\nGregorio VII trascorse gli ultimi anni della sua vita a Salerno, citt\u00e0 facente parte dei domini di Roberto d'Altavilla. Consacr\u00f2 la cattedrale e verso la fine dell'anno convoc\u00f2 il suo ultimo concilio in cui rinnov\u00f2 la scomunica contro Enrico IV e Clemente III. Il 25 maggio 1085 mor\u00ec.\nLa lotta per le investiture in Francia e in Inghilterra.\nIn Francia.\nLa situazione in Francia era profondamente differente rispetto a quella che si palesava in Germania o in Inghilterra: il potere della dinastia capetingia, sul trono incontrastata dal 987, in realt\u00e0 era esercitato su un territorio ancora assai modesto rispetto a quello dei secoli successivi, comprendente solamente poche diocesi e su alcune delle quali l'influenza era comunque modesta; le restanti regioni erano infatti sotto il controllo della nobilt\u00e0.\nCon il concilio di Reims del 1049, Papa Leone IX intervenne profondamente sulla chiesa francese, ove non poteva contare su di un regnante sensibile alla riforma, come era il caso dell'Impero di Enrico III: in Francia, per Enrico I era pi\u00f9 importante affidarsi a vescovi di comprovata affidabilit\u00e0 politica rispetto alle qualit\u00e0 religiose, in quanto necessitava del loro apporto economico e militare affinch\u00e9 potesse mantenere la supremazia feudale sui propri vassalli.\nI papi, quindi, dovettero agire personalmente affinch\u00e9 le alte cariche ecclesiastiche della Francia potessero essere attribuite secondo i canoni e affinch\u00e9 si potessero estirpare le frequenti situazioni di simonia e di matrimonio nel clero. Per raggiungere questi scopi i pontefici ricorsero all'azione dei legati a cui veniva dato l'incarico di diffondere i decreti e sostenere la loro osservanza. Nonostante gli inevitabili scontri tra questi riformatori e i sovrani non si arriv\u00f2 mai a un grave conflitto preferendo optare per accordi e compromessi.\nLa situazione divenne pi\u00f9 tesa quando Gregorio VII nomin\u00f2 due vescovi francesi come suoi rappresentanti permanenti: Ugo di Die, per la Borgogna e le regioni settentrionali, e Amato d'Oleron per le regioni pi\u00f9 meridionali. Tra i due fu Ugo quello che ag\u00ec con maggior decisione rimuovendo diversi vescovi considerati simoniaci e contestualmente nel sinodo di Autun venne dichiarato il divieto del potere temporale di intervenire sulle nomine ecclesiastiche. L'azione del vescovo dovette far fronte all'ostilit\u00e0 di gran parte dell'episcopato di Francia che rifiutava energicamente il dover sottomettersi a lui. Il re Filippo I di Francia, invece, mantenne un profilo moderato pur continuando a dimostrare uno scarso interesse verso la diffusione della riforma.\nIn Inghilterra.\nNel 1066 il duca normanno Guglielmo il Conquistatore, dopo aver ottenuto il permesso da papa Gregorio VII nonostante l'opposizione della curia, invase l'Inghilterra strappandola agli anglosassoni. Completata la conquista dell'isola, impose energicamente sui suoi nuovi territori la riforma della Chiesa, anche grazie all'azione di Lanfranco di Pavia, nominato nel 1070 arcivescovo di Canterbury. Guglielmo fece instradare la Chiesa inglese verso un modello di tipo feudale in cui i vescovi e gli abati erano obbligati a fornire, alla stregua dei baroni del regno, una quota di armati per i bisogni della corona. Nonostante ci\u00f2, il forte controllo esercitato dal duca sulla chiesa fin\u00ec per raffreddare i rapporti con Gregorio VII, complice anche il rifiuto da parte di Guglielmo di prestare il giuramento feudale nei confronti della chiesa. Inoltre, la corona inglese godette di sufficiente potere da potersi mantenere neutrale nella complicata lotta che intercorreva tra il pontefice e l'imperatore Enrico IV. La situazione rimase invariata con il successore di Guglielmo, il figlio Guglielmo II il Rosso.\nLe cose cambiarono con la nomina ad arcivescovo di Canterbury di Anselmo d'Aosta il quale, fortemente legato ai suo obblighi verso la Chiesa, lott\u00f2 a favore della riforma e contro la simonia rifiutando di essere considerato un feudatario della corona inglese. La sua iniziativa lo condusse a un duro scontro con re Guglielmo II che fin\u00ec con il suo esilio da cui pot\u00e9 far ritorno solamente alla morte del re, quando sal\u00ec al trono il successore Enrico I, di sincera fede religiosa e bisognoso di ogni supporto in quanto cadetto e non inizialmente destinato al trono. Questi promise solennemente di rispettare le libert\u00e0 della Chiesa ma non arriv\u00f2 ad accettare il divieto di investitura da parte dei laici e del giuramento feudale da parte degli ecclesiastici che gli chiedeva Anselmo a seguito di quanto era emerso nel concilio di Roma tenutosi agli inizi del 1099. Nonostante questa contrapposizione, Anselmo ed Enrico cercarono una soluzione compromissoria mossi da \u00abAnselmo per uno spontaneo desiderio di pace, il re per considerazioni di ordine politico, la curia perch\u00e9 non voleva metter in gioco l'obbedienza e l'unione con Roma dell'Inghilterra\u00bb. \nNonostante l'accordo siglato nel 1107, il predominio della corona inglese sulla Chiesa rimase immutato subendo, tuttavia, un declino durante la contesa (conosciuta come \"anarchia\") tra Stefano di Blois e Matilde per la corona che favor\u00ec l'influenza di Roma. L'assassinio di Thomas Becket avvenuto nel 1170 durante il regno di Enrico II di Inghilterra ferm\u00f2 la svolta indipendentista della Chiesa inglese.\nUna lotta ideologica.\nLa lotta che vide contrapposti riformatori della Chiesa e Impero non ebbe solamente risvolti militari ma fu anche un conflitto ideologico fatto di scritti, sermoni e comizi nelle piazze che arrivarono a coinvolgere, forse per la prima volta da molto tempo, gli ideali delle masse popolari. Tra il 1080 e il 1085 vennero redatte, da entrambe le parti in causa, 24 formulazioni contraddittorie l'un con l'altra e, complessivamente, circolarono circa 150 testi in lingua latina sul tema della lotta per le investiture. Alle violente denunce inoltrate dalla cancelleria di Enrico IV avevano risposto le lunghe lettere che Gregorio VII aveva inviato ai chierici, con alcune delle quali si vietava di ricevere i sacramenti da un prete sposato o non casto, mentre altre paventavano la minaccia di privare i fedeli dei sacramenti. Il divieto di simonia provoc\u00f2 anche numerosi dibattiti sulla legittimit\u00e0 del potere temporale in seno alla Chiesa e sulla proposta di escludere dal clero tutti coloro che avevano ricevuto l'investitura da parte di un antipapa o da un sostenitore dell'imperatore. I due pi\u00f9 importanti teologi del tempo che affrontarono la questione furono Pier Damiani e Umberto di Silva Candida, quest'ultimo di posizioni nettamente pi\u00f9 intransigenti rispetto al primo.\nIn una societ\u00e0 in cui il clero era il principale depositario della conoscenza e della capacit\u00e0 di scrivere, il papa pot\u00e9 contare su un gran numero di autori ecclesiastici. I monasteri fedeli alle tesi del pontefice furono un efficace intermediario e Manegoldo di Lautenbach arriv\u00f2 persino a teorizzare che l'autorit\u00e0 reale fosse una delega del potere da parte del popolo, il quale poteva ritirarla nel caso che il monarca si fosse comportato da tiranno e non avesse agito nell'interesse del popolo. Il partito imperiale, invece, perorava le tesi dell'istituzione divina della regalit\u00e0 e della sacralit\u00e0 della missione dell'imperatore, capo e protettore del popolo cristiano. I giuristi di Bologna e Padova proposero una nuova interpretazione del diritto romano, con la quale si confermava l'imperatore come sovrano e il papa come solamente un suddito alla stregua di tutti gli altri. Sigebert di Gembloux pose il dibattito in una prospettiva storica: l'Impero era passato dai Romani ai Franchi e dai Franchi ai Tedeschi, dunque, prima o poi, tutti i regni si sarebbero uniti all'Impero, in quanto questa era la volont\u00e0 di Dio.\nIl prosieguo con i successori di Gregorio.\nLa morte di Enrico IV.\nAlla morte di Gregorio VII non venne eletto alcun papa per due anni; la sede vacante termin\u00f2 con l'elezione del fragile Vittorio III, il cui pontificato dur\u00f2 solamente dieci mesi. Questa improvvisa debolezza del papato port\u00f2 Enrico IV a ritenere che una vittoria decisiva sarebbe stata alla sua portata, per quanto non fossero finite per lui le difficolt\u00e0. A Vittorio III succedette Urbano II, un monaco cluniacense di indole decisamente diversa e pronto a opporsi all'imperatore, il quale nel frattempo era impegnato ad affrontare due rivolte: la prima scoppiata in Baviera nel 1086 e una seconda guidata dal figlio Corrado di Lorena, eletto re di Germania nel 1087, ma istigata dalla contessa Matilde di Canossa. Tra il 1093 e il 1097 Corrado, occupando i passi delle Alpi, riusc\u00ec a privare il padre bloccato in Italia di qualsiasi possibilit\u00e0 di far ritorno in Germania. Nello stesso momento, Urbano II aveva intrapreso un viaggio in Francia dove partecip\u00f2 al Concilio di Clermont del 1095; in quell'occasione fece il celebre appello alla cristianit\u00e0 da cui scatur\u00ec la prima crociata con la quale si mobilit\u00f2 tutta la societ\u00e0 cristiana occidentale. Nel 1099 mor\u00ec e il soglio pontificio and\u00f2 a Pasquale II, anch'egli monaco cluniacense.\nNel 1105 Pasquale II appoggi\u00f2 una congiura ordita contro l'imperatore Enrico IV e organizzata dall'imperatrice Adelaide di Kiev e dal suo secondo figlio, il futuro Enrico V. Quest'ultimo, dopo aver fatto deporre cinque anni prima il fratello Corrado, era riuscito a prendere il comando della nobilt\u00e0 tedesca. La congiura ebbe successo ed Enrico IV, fatto prigioniero, venne costretto ad abdicare in favore del figlio in occasione della dieta imperiale di Magonza. Enrico IV sarebbe morto nel 1106 a Liegi, ancora scomunicato e senza poter ricevere una sepoltura religiosa fino al 1111, quando sarebbe stato inumato nella cattedrale di Spira. Nel frattanto, la Chiesa germanica, stanca del conflitto, si era lasciata convincere degli effetti negativi prodotti dalla simonia e cos\u00ec i vescovi avevano iniziato ad abbandonare gli affari politici per dedicarsi sempre di pi\u00f9 agli aspetti religiosi propri del loro ministero. Nonostante l'ostinata resistenza che Enrico IV aveva dimostrato per tutta la sua vita, la riforma gregoriana si era oramai diffusa in Germania.\nIl conflitto tra Enrico V e Pasquale.\nSebbene inizialmente Enrico V si fosse appoggiato ai sostenitori della riforma gregoriana per deporre suo padre, appena ebbe consolidato il suo potere mut\u00f2 atteggiamento, opponendosi al potere pontificio e riprendendo la consuetudine di investire i vescovi. Dal canto suo, Pasquale II, dopo aver rinnovato il divieto per il potere secolare di perseverare con tale pratica, ritenne di poter negoziare approfittando del fatto che lo stesso Enrico V auspicava di essere incoronato imperatore dal papa. Quando egli si rec\u00f2 in Italia nella speranza di poter convincere Pasquale II, questi gli propose una soluzione radicale che mirava a rompere definitivamente i legami tra episcopato e impero. Il sovrano, impossibilitato a recepire una richiesta cos\u00ec radicale, rinunci\u00f2 alle investiture secolari ma in cambio ottenne che i vescovi cedessero le \"insegne\", vale a dire i diritti su citt\u00e0, ducati, marchesati, pedaggi, valute sui mercati che detenevano in base alle loro funzioni amministrative. Tali concessioni suscitarono una forte opposizione da parte della Curia romana e dei vescovi germanici.\nIl 12 febbraio 1111, durante la cerimonia dell'incoronazione, prima che i vescovi esplicitassero le loro proteste, Enrico V dichiar\u00f2 l'accordo inapplicabile, suscitando il rifiuto del pontefice di procedere oltre con il rito. Pasquale venne allora imprigionato e, tre mesi pi\u00f9 tardi, obbligato a sottoscrivere quello che le fonti chiamano \"privilegio di Ponte Mammolo\", con il quale l'imperatore veniva incoronato e al tempo stesso gli veniva conferito il potere di investitura con anello e pastorale. La fazione imperiale sembr\u00f2 cos\u00ec trionfare, tuttavia gli alti livelli ecclesiastici non poterono accettare tale situazione e cos\u00ec il concilio lateranense del 1112 dichiar\u00f2 nulle tutte le concessioni fatte durante la prigionia papale. Inoltre, il re si trov\u00f2 a dover affrontare un malcontento generale dilagante in tutta la Germania e proprio l\u00e0, nel suo regno, le truppe imperiali subirono due gravi sconfitte. Nel 1114 venne scomunicato e, questa volta, il clero tedesco si schier\u00f2 dalla parte del papa e due vescovi riformatori vennero nominati a Metz e a Magdeburgo. Ciononostante Enrico V incorpor\u00f2 nel 1115 nei domini dell'Impero i feudi italiani appartenenti a Matilde di Canossa. Pasquale II mor\u00ec nel 1118 e il nuovo pontefice, Gelasio II, si rifiut\u00f2 di incontrare l'imperatore per paura di essere imprigionato e lasci\u00f2 Roma all'arrivo di quest'ultimo. Come in precedenza suo padre, il sovrano elesse un antipapa, Gregorio VIII.\nLa pace: il concordato di Worms.\nGelasio II mor\u00ec in esilio a Cluny nel gennaio 1119. I prelati germanici, stanchi del conflitto, speravano in una soluzione che potesse soddisfare entrambe le parti. Il nuovo papa, Callisto II, inizi\u00f2 subito i negoziati con l'imperatore, a cui parteciparono i legati papali Guglielmo di Champeaux, Pietro Abelardo e Ponzio di Melgueil, ma senza arrivare al successo sperato. Mentre l'esercito imperiale e i ribelli della Sassonia erano pronti a scontrarsi, i principi germanici, riuniti su iniziativa dell'arcivescovo di Treviri, ordinarono a Enrico V di sottomettersi al papa qualora avesse conservato \"l'onore dell'Impero\". Inizi\u00f2 cos\u00ec un anno di difficili negoziati che portarono a diverse scomuniche, tra cui quelle dell'antipapa Gregorio VIII, di molti sostenitori dell'impero, come il giurista bolognese Irnerio, e quella dello stesso sovrano. Fu il legato papale Lamberto da Bologna, vescovo di Ostia e futuro Onorio II, a svolgere l'attivit\u00e0 diplomatica necessaria per ricucire lo strappo. Cos\u00ec, grazie a lui, dopo aver ottenuto il perdono papale, venne ritirata all'imperatore la scomunica senza che gli fosse stato imposto di fare penitenza.\nIl compromesso definitivo venne comunque raggiunto il 23 settembre 1122 grazie al noto concordato di Worms, un modello per gli sviluppi successivi delle relazioni tra Chiesa e Impero. Secondo il concordato, l'imperatore rinunciava alla sua prerogativa di investitura con bastone e anello pastorale accettando la libera elezione dei vescovi da parte del capitolo dei canonici della cattedrale. Tuttavia, a lui o a un suo rappresentante veniva garantita la possibilit\u00e0 di presenziare alla nomina e, nel caso fossero sorti conflitti, di intervenire a favore del candidato da lui considerato pi\u00f9 degno. Inoltre, sempre al sovrano era concesso di porre in atto l'investitura temporale del vescovo sotto forma della consegna di uno scettro, un simbolo privo di connotazione spirituale ma che rappresentava il trasferimento di non meglio definite \"regalie\" che corrispondevano ad alcuni doveri giuridici. Questo in Germania doveva avvenire prima dell'investitura spirituale, mentre in Italia e in Borgogna solamente dopo che era avvenuta l'ordinazione, segno che in quel territorio l'influenza dell'impero nella nomina di vescovi e abati era oramai scemata. Infine, papato e impero sottoscrissero la promessa di conservare la pace raggiunta. L'accordo, quindi, sembrava aver posto fine alla lotta per le investiture e segn\u00f2 l'inizio del tramonto del cesaropapismo in Occidente.\nIl papato riusc\u00ec, per un certo periodo, a sottrarre il controllo del clero secolare ai sovrani rafforzando cos\u00ec il suo prestigio; Callisto II si affrett\u00f2 a riunire un concilio ecumenico (Concilio Lateranense I), il primo dopo quello di Costantinopoli dell'869, con cui vennero ratificate le disposizioni del concordato di Worms, condannata nuovamente la simonia, il matrimonio o concubinato del clero e venne posta una stretta sull'influenza dei laici sulle propriet\u00e0 e sul reddito della Chiesa. Il papato acquis\u00ec gli elementi e le caratteristiche di una monarchia, ma la Santa Sede non riusc\u00ec comunque a imporre il suo \"dominium mundi\". La separazione tra potere temporale e spirituale permise una graduale secolarizzazione del potere imperiale che and\u00f2 a indebolirsi progressivamente. In effetti, scomuniche e deposizioni iniziarono a minare le strutture della societ\u00e0 feudale. Il compromesso si tradusse in gran parte in una sconfitta per l'Impero: i prelati non furono pi\u00f9 gli ufficiali del sovrano temporale, ma vassalli, come i principi laici, e la struttura amministrativa degli ottoniani perse la sua solidit\u00e0.\nNonostante il raggiungimento di questo compromesso, il conflitto non era ancora del tutto finito. Riprese vigore nel 1154 con l'inizio della cosiddetta \"disputa tra sacerdozio e Impero\" che si concluse, un secolo pi\u00f9 tardi, con la sconfitta totale degli imperatori germanici. Intorno al 1220, Federico II di Svevia fin\u00ec addirittura per rinunciare ai privilegi che gli erano stati concessi dal concordato di Worms in terra germanica."}
{"id": "705376", "revid": "108471753", "url": "https://it.wikipedia.org/wiki?curid=705376", "title": "Bell Atlantic", "text": ""}
{"id": "705378", "revid": "120998726", "url": "https://it.wikipedia.org/wiki?curid=705378", "title": "Plutarco", "text": "Studi\u00f2 ad Atene e fu fortemente influenzato dalla filosofia di Platone. La sua opera pi\u00f9 famosa \u00e8 costituita dalle \"Vite parallele\", biografie dei pi\u00f9 famosi personaggi della classicit\u00e0 greco-romana, oltre ai \"Moralia\", di carattere etico, scientifico, erudito, in un pensiero fortemente influenzato da Platone e dal fatto che nell'ultima parte della sua vita fu sacerdote al Santuario di Delfi.\nBiografia.\nLa maggior parte delle notizie sulla vita di Plutarco, a parte qualche informazione tratta dal lessico Suda, deriva da riferimenti autobiografici presenti nelle sue opere.\nOrigini familiari.\nPlutarco nacque a Cheronea, in Beozia, intorno al 46 d.C., si suppone da una famiglia ricca. Il padre, secondo alcuni, \u00e8 identificabile con uno degli interlocutori del \"De sollertia animalium\", un certo Autobulo, secondo altri con un tale Nicarco; tuttavia il filologo Wilamowitz e, con lui la maggior parte degli studiosi, ritengono che ogni ipotesi sia completamente indimostrabile. Si suppone, comunque, che tenesse molto alla formazione del figlio \u2013 il quale pi\u00f9 volte ne cita i consigli \u2013 e che fosse abbastanza colto.\nPlutarco ricordava con stima il fratello Lampria e il bisnonno Nicarco, vissuto ai tempi della guerra civile tra Ottaviano e Marco Antonio, da cui far\u00e0 desumere le proprie fonti per il suo trattamento delle figure coinvoltevi.\nStudi e famiglia.\nNel 60 d.C. si sarebbe stabilito ad Atene dove avrebbe frequentato il filosofo platonico Ammonio e ne sarebbe divenuto il pi\u00f9 brillante discepolo. Studi\u00f2 la retorica, la matematica e la filosofia platonica. Nel 66 d.C. ebbe modo di vedere, durante il suo viaggio greco, l'imperatore Nerone, verso il quale fu sostanzialmente benevolo, probabilmente poich\u00e9 l'imperatore aveva esentato la Grecia dai tributi. Nello stesso periodo, si pensa abbia acquisito la cittadinanza ateniese e che sia entrato a far parte della trib\u00f9 Leontide. Visit\u00f2 poi Sparta, Tespie, Tanagra, Patre e Delfi. Tornato ad Atene, fu nominato arconte eponimo, sovrintendente all'edilizia e ambasciatore presso la provincia romana di Acaia. Istitu\u00ec, inoltre, nella sua casa una specie di Accademia impostata sul modello ateniese.\nNel 70 spos\u00f2 Timossena, una donna di Cheronea colta e di buona famiglia, il cui nome \u00e8 stato ricavato da una nota occasionale di Plutarco stesso nella quale sostenne di aver chiamato la figlia come la madre. Da lei ebbe cinque figli, che sostenne di aver allevato personalmente: Soclaro e Cherone (che morirono in tenera et\u00e0), Autobulo, Plutarco e Timossena, l'unica femmina (anche lei morta giovanissima, a due anni: si legga la lettera che Plutarco indirizz\u00f2 alla moglie, per consolarla della perdita, contenuta nei Moralia). Si dice che Timossena fosse una donna forte e di grande virt\u00f9, molto legata al marito (lo affianc\u00f2, per esempio, nelle pratiche liturgiche che il suo ruolo di sacerdote del tempio di Delfi gli imponeva). Pare che abbia scritto un breve trattato sull'amore per il lusso, indirizzandolo all'amica Aristilla.\nViaggi, cittadinanza romana, sacerdozio.\nPlutarco visit\u00f2 poi l'Asia, tenne conferenze a Sardi e ad Efeso, fece frequenti viaggi in Italia e soggiorn\u00f2 anche a Roma, presso la corte imperiale. Eduard von Hartmann ritiene che visse a Roma tra il 72 e il 92. Certo \u00e8 che non impar\u00f2 mai bene il latino e che conobbe l'imperatore Vespasiano, come racconta nel \"De solertia animalium\".\nTenne a Roma molte lezioni ed ebbe il sostegno delle autorit\u00e0 in quanto divenne presto un convinto sostenitore della politica estera romana. Durante questo soggiorno, gli venne concessa la cittadinanza romana e assunse quindi il \"nomen\" di Mestrio, in onore del suo amico Lucio Mestrio Floro. Successivamente, ebbe da Traiano la dignit\u00e0 consolare. A Roma conobbe il filosofo e retore Favorino di Arles.\nTerminata l'esperienza romana, torn\u00f2 a Cheronea, dove fu arconte eponimo, sovrintendente all'edilizia pubblica e telearco.Intorno al 90 d.C. fu eletto sacerdote nel santuario di Apollo a Delfi e nel 117 d.C. l'imperatore Adriano gli confer\u00ec la carica di procuratore.\nEusebio racconta che mor\u00ec forse nel 119, pur se molti indizi portano a date che vanno oltre il 120-125.\nOpere.\nLe opere di Plutarco vengono, per convenzione secolare, divise in due grandi blocchi: le \"Vite Parallele\" () e i \"Moralia\" ().\n\"Vite parallele\".\nLe \"Vite parallele\" (\u0392\u03af\u03bf\u03b9 \u03a0\u03b1\u03c1\u03ac\u03bb\u03bb\u03b7\u03bb\u03bf\u03b9) sono dedicate a Quinto Sosio Senecione, amico e confidente di Plutarco, al quale lo scrittore dedica anche altre opere e trattati.\nCostituite da 23 coppie (una \u00e8 andata perduta), alla biografia di un personaggio greco viene accostata, generalmente, quella di un romano, ad esempio Alessandro Magno e Giulio Cesare. L'originalit\u00e0 plutarchea sta proprio in questo accostamento, che dimostra sia come l'Ellade avesse prodotto valenti uomini d'azione e sia come i Romani non fossero tutti barbari. Le sue biografie contengono un'infinit\u00e0 di informazioni utili alla ricerca storiografica. \nNon distorce la realt\u00e0 ma interpreta i fatti in base ai suoi interessi etici e alla sua impostazione morale. Tutto ci\u00f2 emerge anche dal suo linguaggio; la sua narrazione risulta avvincente e lo stile s'impronta ai moduli della storiografia drammatica di et\u00e0 ellenistica, infatti pur se per il biografo i termini \"tragico\" e \"teatrale\" hanno valenza negativa, li utilizza nella presentazione di personaggi tragicamente atteggiati. La composizione delle Vite Parallele si colloca nella maturit\u00e0 di Plutarco, pi\u00f9 o meno furono scritte dal 96 al 120 d.C. circa. Quasi tutte le biografie si chiudono con delle \"syncr\u00ecseis\", o confronti, che tendono a trovare similitudini o divergenze. Alle coppie suddette si devono aggiungere 4 \"Vite\" singole, tramandateci dai manoscritti congiuntamente alle altre.\nTra le biografie qui citate, possiamo affermare come l'accostamento pi\u00f9 persuasivo e pi\u00f9 insolito sia il parallelo di Demetrio e Antonio. Qui Plutarco mostra una variazione tra i tanti esempi di virt\u00f9 da imitare, presentando loro come un modello negativo, dando la possibilit\u00e0 al lettore di conoscere il male e distinguerlo dal bene. In Demetrio e Antonio, il biografo di Cheronea vide due genii del male o almeno due esseri accecati dalla propria arroganza e dalla propria hybris: entrambi vissero sotto il segno di Dioniso, e, se con Demetrio siamo nell'epoca in cui la Grecia sta ellenizzando l'Occidente e l'Oriente ed egli \u00e8 visto come un personaggio da teatro, che affronta la vita e la morte all'insegna della recitazione e dell'apparenza, Antonio \u00e8 un personaggio molto pi\u00f9 complesso, grande generale, amato come nessuno dai propri soldati, capace in guerra di qualsiasi rinuncia.\nIn un passo delle \"Familiarium rerum libri\" Francesco Petrarca sostiene che Plutarco mise a confronto Marco Terenzio Varrone con Platone e Aristotele, e Virgilio con Omero; tuttavia, di questi due scritti non si ha nessuna notizia, n\u00e9 greca, n\u00e9 bizantina, n\u00e9 latina. A parte ci sono pervenute vite singole, quali \"Arato\" e \"Artaserse\" (24), \"Galba\" (32) e \"Otone\" (32): queste ultime due facevano parte di una serie di vite singole di imperatori di cui abbiamo notizia nel \"Catalogo di Lampria\" e, in effetti, pi\u00f9 che biografie singole, presuppongono narrazioni relative agli altri imperatori che ne fanno un ibrido tra biografia e annalistica. Ancora, frammenti e notizie di altre biografie ci portano a ricostruire che avesse scritto uno \"Scipione Africano\" (28), le vite dei gloriosi cittadini beotici \"Eracle\" (34), \"Esiodo\" (35), \"Pindaro\" (36), \"Cratete\" (37), \"Daifanto\" (38) e le vite a parte del messenio \"Aristomene\" (39) e del poeta \"Arato\" (40).\nIl limite delle \"Vite\" plutarchee \u00e8, comunque, la mancanza di un'analisi rigorosa delle cause e degli effetti delle vicende, elementi caratterizzanti dell'opera dello storico.\nMoralia.\nSi tratta del gruppo pi\u00f9 numeroso ed eterogeneo, una serie di trattati, di diversa impostazione letteraria, in cui l'autore spazia dalla filosofia alla storia, dalla religione alle scienze naturali, dall'arte alla critica letteraria. Il titolo \"Moralia\" deriva dal fatto che, nell'ordinamento complessivo delle opere fatto dal monaco Massimo Planude verso il 1302, i primi quindici scritti trattano di argomenti etico-filosofici.\nInfluenza e fortuna di Plutarco.\nPlutarco fu uno degli scrittori pi\u00f9 prolifici di tutta la Grecia antica, imitato, per le \"Vite\", fin da pochi decenni dopo la sua morte, ad esempio da Aminziano, che scrisse sotto Marco Aurelio, peraltro allievo di Sesto, nipote del nostro scrittore.\nCon l'avanzare del Medioevo cristiano e lo scisma d'Oriente che nel 1054 separ\u00f2 la chiesa greca da quella romana, l'opera di Plutarco, che scriveva in greco di etica, fu quasi dimenticata nell'occidente cristiano.\nI suoi scritti cominciarono a riaffiorare nel XIV secolo, con la ripresa dei contatti tra intellettuali latini e orientali e furono tradotti in latino o in volgare tra il Quattrocento e l'inizio del Cinquecento con l'umanesimo.\nMolte delle sue opere sono integre, di altre si hanno solo alcuni frammenti, e di molte si conosce solo il titolo. Plutarco intende scrivere le sue opere distaccandosi dal genere storiografico, infatti il suo obiettivo non era quello di occuparsi di imprese famose, di \"far storia\", quanto invece di delineare le vite, i comportamenti e il carattere dei suoi personaggi. Egli non si considera un teorico pensatore, ma si sente investito da questo ruolo, ritenendo esso pi\u00f9 utile di qualsiasi precetto.\nLe opere di Plutarco hanno influenzato famosi scrittori e autori teatrali, come Shakespeare, che nel suo \"Giulio Cesare\" riproduce fedelmente il testo plutarcheo dell'addio di Bruto agli amici, o nell'Alfieri che dalle opere del filosofo trasse le numerose notizie storiche per rivivere le vite di grandi personaggi ed eventi dell'antichit\u00e0.\nPer Jean-Jacques Rousseau le opere di Plutarco erano le letture preferite.\nPlutarco fu per Michel de Montaigne un'inesauribile fonte di ispirazione per i suoi famosi \"Essais\", nei quali vengono citate testualmente e commentate molto frequentemente le testimonianze riportate dal filosofo greco. Inserite in questo celebre quadro di indagine filosofica della condizione umana, compiuto dallo scrittore francese nel XVI secolo, le citazioni del Plutarco risaltano ancor pi\u00f9 per quel carattere veridico, enciclopedico e velatamente scettico verso la conoscenza dello scibile che la tradizione gli ha sempre riservato."}
{"id": "705379", "revid": "287204", "url": "https://it.wikipedia.org/wiki?curid=705379", "title": "Luciano Lilloni", "text": "Carriera scacchistica.\nOttenne il titolo di Maestro a tavolino FSI nel 1952, conseguendo il 9\u00ba posto nel Campionato Italiano.\nPer corrispondenza conquist\u00f2 per due anni consecutivi (1959 e 1960) il titolo di Campione italiano ASIGC.\nA livello internazionale consegu\u00ec la 1\u00ba Norma di Maestro Internazionale ICCF.\nSuo padre era il famoso artista Umberto Lilloni, caposcuola del Chiarismo lombardo.\nGiurista e Scrittore.\nStudioso del Diritto, avvocato e notaio per moltissimi anni in Laveno Mombello (VA) poi in Milano, non si accontent\u00f2 dei criteri interpretativi correnti ed approfond\u00ec l'interazione tra logica 'formale' e logica \u2018dialettica\u2019 nella comprensione pregnante del Diritto: ne nacque la pubblicazione a Milano nel 1988/89 del Libro sulla filosofia del diritto intitolato \"Per l'avvento di una nuova Logica Giuridica\".\nAppassionato di egittologia e di storia, scrisse il romanzo \"I Dialoghi del Castello d'Aten\", col quale ritenne di cogliere le discrepanze tra risultanze di testi e di reperti con le interpretazioni ufficiali date da storici anche di grande fama, con l'intento di metterne in evidenza le inesattezze e le imprecisioni.\nMor\u00ec a seguito di lunga malattia a Luino il 28 aprile 2000."}
{"id": "705380", "revid": "1543377", "url": "https://it.wikipedia.org/wiki?curid=705380", "title": "Riyal iraniano", "text": "Il riy\u0101l ( \u0631\u06cc\u0627\u0644 ; codice ISO 4217 IRR) \u00e8 la valuta dell'Iran. \u00c8 suddiviso in 100 din\u0101r ma, a causa del basso valore attuale del riy\u0101l, non vengono usate sue frazioni.\nSebbene non sia pi\u00f9 una valuta ufficiale dal 1932, il \"t\u016bm\u0101n\" (pari a 10 riy\u0101l) \u00e8 frequentemente utilizzato. Attualmente i prezzi sono per la maggior parte esposti in \"tom\u0101n\", a volte indicando 1\u00a0000 o 1\u00a0000\u00a0000 tom\u0101n (pari rispettivamente a 10\u00a0000 e 10\u00a0000\u00a0000 riy\u0101l).\nNon c'\u00e8 un simbolo ufficiale per la valuta, ma lo standard iraniano ISIRI 820 ha definito un simbolo per l'uso sulle macchine per scrivere (menzionando che si tratta di un'invenzione dello stesso comitato per gli standard) e i due standard iraniani ISIRI 2900 e ISIRI 3342 definiscono un codice carattere da utilizzare allo scopo. Lo standard Unicode ha un carattere compatibile definito come \"RIAL SIGN\" (\ufdfc) alla posizione U+FDFC.\nStoria.\nIl riy\u0101l fu introdotto la prima volta nel 1798 come moneta di valore pari a 1\u00a0250 dinari o un ottavo di tom\u0101n. Nel 1825 cess\u00f2 l'emissione di riy\u0101l, con l'introduzione del sistema decimale e la conseguente emissione del q\u012br\u0101n, pari a 1\u00a0000 dinari (un decimo di tom\u0101n). Nel 1932 il riy\u0101l, suddiviso in 100 (nuovi) d\u012bn\u0101r, sostitu\u00ec il q\u012br\u0101n alla pari.\nPrima della decimalizzazione del 1932, erano state utilizzate le seguenti valute; alcuni di questi termini vengono ancora ampiamente utilizzati nella lingua e nei proverbi iraniani.\nValore.\nNel 1932 il riy\u0101l fu agganciato alla sterlina britannica con un tasso di cambio di 1 GBP = 59,75 IRR. Tale rapporto cambi\u00f2 diventando pari a 80,25 nel 1936, a 64,35 nel 1939, a 68,8 nel 1940, a 141 nel 1941 e a 129 nel 1942. Nel 1945 l'Iran decise da agganciare la propria valuta al dollaro statunitense, con 1 USD = 32,25 IRR. Il rapporto fu portato a 75,75 nel 1957. L'Iran non segu\u00ec il dollaro nella svalutazione del 1973, portando il cambio a 1 USD = 68,725 IRR. Il legame con il dollaro fu abbandonato nel 1975.\nNel 1979 il riy\u0101l era pari a 0,0141 dollari. Il valore della valuta iraniana declin\u00f2 precipitosamente dopo la rivoluzione iraniana a causa della fuga di capitali dal paese. Gli studi effettuati stimano che la fuga di capitali dall'Iran avvenuta subito prima e dopo la rivoluzione \u00e8 di ammontare compreso tra 30 e 40 miliardi di dollari. Mentre il 15 marzo 1978 erano sufficienti 71,46 riy\u0101l per comprare un dollaro, nel luglio 1999 erano necessari 9\u00a0430 riy\u0101l al medesimo scopo. Tuttavia il valore del riy\u0101l \u00e8 diventato pi\u00f9 stabile dal 1999, in seguito alla rapida crescita dell'economia dell'Iran e alla sua distanza dall'area del dollaro.\nL'improvvisa iniezione di redditi in valuta straniera nel sistema economico genera il fenomeno noto come \"male olandese\". Ci sono due principali conseguenze per un paese con il male olandese: perdita di competitivit\u00e0 dei prezzi nella produzione di beni, e perci\u00f2 l'esportazione di quei beni; e un incremento delle importazioni. Entrambi i casi sono chiaramente visibili in Iran.\nSistema dei tassi di cambio.\nFino al 2002, il sistema dei tassi di cambio iraniano era basato su due livelli, in cui lo Stato e le imprese parastatali beneficiavano di un tasso privilegiato (1\u00a0750 riy\u0101l per un dollaro), mentre il settore privato doveva pagare il tasso di mercato (8\u00a0000 riy\u0101l per un dollaro), creando cos\u00ec un ambiente competitivo iniquo. Tuttavia, nel marzo 2002, tale sistema \u00e8 stato sostituito da un tasso di cambio unico di mercato.\nTassi di cambio:\nLa politica monetaria \u00e8 facilitata da una rete di 50 cambiavalute di gestione iraniana siti in Iran, nel Medio Oriente e in Europa. Secondo il Wall Street Journal e i cambiavalute, nel corso del 2009 il governo iraniano sta vendendo 250 milioni di dollari al giorno per mantenere il cambio riy\u0101l/dollaro tra 9\u00a0700 e 9\u00a0900.\nRidenominazione.\nA causa del basso valore corrente del riy\u0101l, nonch\u00e9 dello scarso utilizzo del termine da parte della popolazione, fu proposto per la prima volta alla fine degli anni ottanta di ridenominare o cambiare la valuta. In seguito all'emissione di banconote di valore sempre maggiore, la questione \u00e8 tornata di attualit\u00e0 nel 2003. Gli oppositori alla ridenominazione temono che gli effetti psicologici possano determinare un incremento dell'inflazione e della velocit\u00e0 di circolazione della moneta, che potrebbero portare a una maggior instabilit\u00e0 dell'economia iraniana.\nIl 12 aprile 2007 la Commissione Economica del Parlamento annunci\u00f2 di avere allo studio un disegno di legge sul cambio della valuta, sostenendo che la ridenominazione aveva contribuito a ridurre l'inflazione in altri paesi, come in Turchia. Nel 2008 un funzionario della banca centrale iraniana ha affermato che la banca progetta di eliminare quattro zeri dal riy\u0101l e rinominarlo tom\u0101n. Nel frattempo la banca ha emesso due nuovi traveler's cheque, che funzionano quasi come banconote, con valore facciale di 500\u00a0000 e 1\u00a0000\u00a0000 riy\u0101l. Tuttavia negli angoli in alto a destra sono rispettivamente riportati i numeri \"50\" e \"100\", fatto che \u00e8 stato visto come primo passo verso l'adozione di una nuova valuta.\nMonete.\nPrimo riy\u0101l.\nFurono emesse monete d'argento in tagli da 1/, \u00bc, \u00bd e 1 riy\u0101l.\nSecondo riy\u0101l.\nLe prime monete del secondo riy\u0101l erano in tagli da 1, 2, 5, 10 e 25 din\u0101r, \u00bd, 1, 2 e 5 riy\u0101l, con le monete da \u00bd a 5 riy\u0101l coniate in argento. Furono anche emesse monete d'oro denominate in \"pahlavi\", inizialmente di valore pari a 100 riy\u0101l. Nel 1944 furono ridotte le dimensioni delle monete in argento, la pi\u00f9 piccola delle quali divenne quella da 1 riy\u0101l. Nello stesso anno venne interrotta la coniazione di tutte le monete di valore inferiore a 25 din\u0101r. Nel 1945 furono introdotte monete d'argento da 10 riy\u0101l. Nel 1953 cess\u00f2 la produzione delle monete d'argento, e la moneta di valore inferiore divenne quella da 50 din\u0101r. Le monete da 20 riy\u0101l furono introdotte nel 1972.\nDopo la rivoluzione iraniana, il disegno delle monete fu modificato per rimuovere l'effigie dello sci\u00e0, mentre dimensioni e composizione non furono immediatamente cambiate. Le monete da 50 din\u0101r furono coniate solo nel 1980 e quelle da 50 riy\u0101l furono introdotte nel 1981. Nel 1993 fu introdotta una nuova monetazione, con monete pi\u00f9 piccole da 1, 5, 10 e 50 riy\u0101l e nuovi pezzi da 100 riy\u0101l. Le monete da 250 riy\u0101l furono introdotte l'anno seguente. Nel 2004 furono ridotte le dimensioni delle monete da 50, 100 e 250 riy\u0101l e furono introdotte le monete da 500 riy\u0101l.\nAttualmente circolano monete in tagli da 50, 100, 250 e 500 riy\u0101l. Le monete da 5 e 10 riy\u0101l hanno ancora corso legale ma non vengono pi\u00f9 coniate.\nBanconote.\nNel 1932 le banconote furono emesse dalla \"Bank Melli Iran\" in tagli da 5, 10, 20, 50, 100 e 500 riy\u0101l. Le banconote da 1\u00a0000 riy\u0101l furono introdotte nel 1935, seguite da quelle da 200 riy\u0101l nel 1951 e da quelle da 5\u00a0000 e 10\u00a0000 riy\u0101l nel 1952. La produzione di banconote da 5 riy\u0101l cess\u00f2 negli anni quaranta, quella delle banconote da 10 riy\u0101l negli anni sessanta. Nel 1961 la Banca Centrale dell'Iran assunse il controllo sull'emissione di cartamoneta.\nNel 1979, dopo la rivoluzione iraniana, le banconote che riportavano l'effigie dello Sci\u00e0 furono controstampate con intricati disegni per coprirne il viso. Le prime emissioni regolari della Repubblica Islamica comprendevano tagli da 100, 200, 500, 1\u00a0000, 5\u00a0000 e 10\u00a0000 riy\u0101l. Le banconote da 2\u00a0000 riy\u0101l furono introdotte nel 1986.\nEmissione di banconote di valore superiore.\nL'emissione di banconote di valore superiore ai 10\u00a0000 riy\u0101l fu proposta inizialmente nel 1989; nel 1992 la banca centrale chiese al governo il permesso di stampare banconote da 20\u00a0000, 50\u00a0000 e 100\u00a0000 riy\u0101l, ma queste non vennero realizzate al momento, a causa di timori inflativi e di contraffazione. La banconota da 10\u00a0000 riy\u0101l rimase quella di maggior valore per oltre 50 anni, fino al 2003, quando fu aggiunta la banconota da 20\u00a0000 riy\u0101l.\nIl 4 marzo 2007 fu annunciato che l'Iran avrebbe emesso una banconota da 50\u00a0000 riy\u0101l, avente ad oggetto il programma nucleare iraniano. La banconota fu emessa il 12 marzo. La banconota riporta una citazione del profeta Maometto, traducibile come: \"Anche se la scienza \u00e8 alle Pleiadi, alcuni uomini dalla terra di Persia la raggiungeranno\".\nAttualmente circolano banconote in tagli da: 100, 200, 500, 1\u00a0000, 2\u00a0000, 5\u00a0000, 10\u00a0000, 20\u00a0000 e 50\u00a0000 riy\u0101l. Dopo la morte di Ruhollah Khomeini, il suo ritratto \u00e8 stato utilizzato sul fronte delle banconote di valore pari e superiore ai 1\u00a0000 riy\u0101l.\nCash cheque.\nAttualmente la banconota di corso legale con il maggiore valore facciale emessa dalla banca centrale \u00e8 quella da 50\u00a0000 riy\u0101l (pari a circa 1,05 euro nel 2020). Tuttavia circolano liberamente i cosiddetti \"Iran Cheque\" da 500\u00a0000 e 1\u00a0000\u00a0000 riy\u0101l (vedi sotto), che sono considerati alla stregua di contante.\nLa banca centrale era solita concedere alle maggiori banche dello Stato il permesso di stampare le proprie banconote note come \"cash cheque\". Queste erano una sorta di tratte bancarie al portatore con importi fissi, stampate nella forma di banconote ufficiali. Una volta acquistati presso una banca, potevano funzionare come contante per un anno. Erano disponibili due tipi di queste banconote, a seconda della possibilit\u00e0 di convertirle in contante presso qualsiasi istituto finanziario (\"Iran cheque\"), ovvero presso la banca d'emissione. Venivano emessi in tagli da 200\u00a0000, 500\u00a0000, 1\u00a0000\u00a0000, 2\u00a0000\u00a0000 e 5\u00a0000\u00a0000 riy\u0101l.\nNel 2008 la banca centrale ha revocato questo privilegio alle banche, e attualmente emette i propri Iran Cheque in tagli da 500\u00a0000 e 1\u00a0000\u00a0000 riy\u0101l."}
{"id": "705381", "revid": "6220", "url": "https://it.wikipedia.org/wiki?curid=705381", "title": "Riyal", "text": ""}
{"id": "705383", "revid": "729019", "url": "https://it.wikipedia.org/wiki?curid=705383", "title": "Appendice vermiforme", "text": "L'appendice vermiforme, appendice cecale o semplicemente appendice (lat. \"appendix vermiformis\") \u00e8 una formazione tubulare facente parte dell'intestino crasso. Appartiene al segmento prossimale noto come cieco. Rappresenta una delle vestigia filogenetiche del corpo umano.\nAnatomia umana.\nL'appendice nell'uomo \u00e8 posta sotto la valvola ileo-ciecale, nella superficie dell'intestino cieco. Ha la forma di un piccolo tubo cilindrico lungo dai 5 ai 9\u00a0cm e largo 7\u00a0mm. Risulta pi\u00f9 lunga nei bambini e pu\u00f2 atrofizzarsi con l'invecchiamento. L'appendice costituisce un prolungamento dell'intestino crasso, posizionata in vari modi, a seconda dei quali \u00e8 definita discendente o ascendente e interna o esterna. La posizione pi\u00f9 comune \u00e8 quella verso il basso lungo la linea mediana del corpo ma anche le altre disposizioni sono riscontrabili in numerosi individui (pelvica, retrociecale, sottoepatica, iliaca sinistra). L'estrema variabilit\u00e0 della posizione dell'appendice \u00e8 dovuta in genere a malposizioni del cieco risalenti allo sviluppo embrionale.\nL'appendice \u00e8 composta, dall'esterno verso l'interno, da: rivestimento esterno sieroso, tonaca muscolare, tonaca sottomucosa e tonaca mucosa. In posizione esterna e trasversalmente ad essa \u00e8 presente il mesenteriolo, costituito da una piega peritoneale triangolare contenente i vasi sanguigni, i nervi e i vasi linfatici dell'appendice. L'appendice \u00e8 fissata di solito al mesentere posteriormente all'estremit\u00e0 inferiore dell'ileo, la sua mobilit\u00e0 a volte \u00e8 limitata dalla brevit\u00e0 del mesenteriolo.\nL'appendice \u00e8 costituita da tessuto linfatico con funzione di filtro, non pi\u00f9 in grado di assorbire i nutrienti, per questo \u00e8 detta a volte la \"tonsilla addominale\". Proprio l'azione di filtro pu\u00f2 causarne a volte l'infiammazione (appendicite) che, quando \u00e8 acuta, rende necessaria la sua asportazione chirurgica (appendicectomia).\nAll'interno della mucosa sono presenti anche le Cripte di Lieberk\u00fchn.\nPunti appendicolari.\nSono stati proposti vari punti la cui dolorabilit\u00e0 alla pressione \u00e8 indicativa di appendicopatia.\nAnatomia comparata.\nL'appendice negli altri primati si presenta simile a quella umana mentre nel coniglio (unico mammifero domestico ad esserne fornito), negli uccelli e nei rettili (nei quali \u00e8 particolarmente sviluppata) presenta capacit\u00e0 di assorbimento. Tuttavia essa compare anche in molti dei mammiferi, tutti erbivori, fra cui il koala, in cui l'appendice raggiunge un'estensione pari a tre volte la lunghezza dell'animale. Pare dunque che il progressivo disuso dell'appendice si debba a un mutamento di dieta o di abitudini dei nostri antichi predecessori, nei quali aspetto e lunghezza dell'appendice differiscono molto da quelli attuali."}
{"id": "705389", "revid": "767487", "url": "https://it.wikipedia.org/wiki?curid=705389", "title": "Revisited (Peter Gabriel)", "text": "Revisited \u00e8 un album raccolta di canzoni del musicista britannico Peter Gabriel.\nIl disco \u00e8 stato pubblicato nel 1992 e contiene la maggior parte delle canzoni pubblicate nei suoi primi due album da solista: \"Peter Gabriel (I)\" e \"Peter Gabriel (II)\". Il musicista ha cos\u00ec racchiuso in un solo disco il meglio della sua prima produzione post-Genesis, molto distante dal resto del suo lavoro influenzato in larga parte dalla world music e dall'elettronica.\nMusicisti.\nVedi musicisti di \"Peter Gabriel (I)\" e \"Peter Gabriel (II)\"."}
{"id": "705390", "revid": "1833487", "url": "https://it.wikipedia.org/wiki?curid=705390", "title": "Philippe Dean", "text": "Senza dubbio \u00e8 stato uno dei pi\u00f9 grandi attori francesi del suo ambiente; ha lavorato inoltre sotto la direzione di Christophe Clark, Pierre Woodman, Marc Dorcel. Nel 1997, riceve un premio Hot d'Or. Nel 2002 ha debuttato come regista in \"Dolce vita \u00e0 la fran\u00e7aise\". Usa diversi pseudonimi quali Philipe Dean, Philip Dean, Phillipe Dean e Philipe."}
{"id": "705391", "revid": "110157", "url": "https://it.wikipedia.org/wiki?curid=705391", "title": "Iphig\u00e9nie en Tauride (Piccinni)", "text": "Iphig\u00e9nie en Tauride \u00e8 una \"trag\u00e9die lyrique\" di Niccol\u00f2 Piccinni, su libretto di Alphonse du Cong\u00e9 Dubreuil tratto dalla tragedia omonima di Claude Guimond de La Touche (1757).\nFu rappresentata il 23 gennaio 1781 all'Op\u00e9ra di Parigi, un anno e otto mesi dopo l'omonima opera del rivale Gluck.\nNel 1778 era stato il sovrintendente del massimo teatro parigino, De Vismes du Valgay, a chiedere a Gluck e Piccinni - i due compositori che incarnavano a Parigi le due scuole melodrammatiche dominanti - di sfidarsi sul terreno del soggetto classico dell'\"Ifigenia in Tauride\".\nIl lavoro del musicista italiano sub\u00ec un rallentamento decisivo a causa del libretto, la cui debolezza drammaturgica si rendeva evidente man mano che la composizione procedeva. A rimaneggiarlo ci pens\u00f2 l'amico Pierre-Louis Ginguen\u00e9.\nNel frattempo il trionfo dell'opera di Gluck, il 18 maggio 1779, costitu\u00ec un ulteriore intralcio alla messa in scena del lavoro gemello di Piccinni, il quale prudentemente attese un anno e mezzo prima di affrontare il confronto.\nAlla prima assoluta la musica fu apprezzata, ma l'opera non ebbe un particolare successo.\nIn tempi moderni, l'\"Iphig\u00e9nie en Tauride\" di Piccinni \u00e8 stata ripresa per la volta al Teatro Petruzzelli di Bari il 6 dicembre 1986, diretta da Donato Renzetti. Il Teatro dell'Opera di Roma l'ha invece messa in scena nel 1991, per la regia di Luca Ronconi e con Katia Ricciarelli nei panni della protagonista."}
{"id": "705393", "revid": "7", "url": "https://it.wikipedia.org/wiki?curid=705393", "title": "Angelo della Resurrezione", "text": ""}
{"id": "705394", "revid": "30794", "url": "https://it.wikipedia.org/wiki?curid=705394", "title": "Capo Mulini", "text": "Capo Mulini \u00e8 una frazione del comune di Acireale, nella Citt\u00e0 metropolitana di Catania. Si trova a sud di Acireale, da cui dista circa 5 chilometri, nei pressi dell'omonimo capo che segna il limite settentrionale del Golfo di Catania.\nStoria.\nNei pressi dell'odierna borgata doveva sorgere la citt\u00e0 di Xiphonia e sono stati rinvenuti reperti d'et\u00e0 romana. Nel XIX secolo fu progettato un grande porto commerciale ma ci\u00f2 non fu eseguito, preferendo creare una struttura nella vicina e pi\u00f9 popolosa (bench\u00e9 priva di porto naturale) Catania.\nEconomia.\nL'economia della frazione si basa sulla pesca, sulla ristorazione e sul turismo. Ormai abbandonate sono le attivit\u00e0 industriali (concerie) presenti tra il XIX e il XX secolo.\nInfrastrutture e trasporti.\nDal 1915 al 1934 la localit\u00e0 era servita dalla tranvia Catania-Acireale."}
{"id": "705408", "revid": "115768531", "url": "https://it.wikipedia.org/wiki?curid=705408", "title": "Con gli occhi dell'occidente", "text": "Con gli occhi dell'occidente (\"Under Western Eyes\", tradotto in italiano anche come Sotto gli occhi dell'occidente) \u00e8 un romanzo pubblicato nel 1911 da Joseph Conrad la cui trama si svolge a San Pietroburgo, in Russia, e a Ginevra, in Svizzera. Lo si pu\u00f2 collegare a \"Delitto e castigo\" di F\u00ebdor Dostoevskij per quanto riguarda lo studio della colpa: \u00e8 considerato tra le pi\u00f9 importanti e significative opere di Conrad e l'argomento trattato \u00e8 molto vicino anche all'opera precedente dello stesso autore, \"L'agente segreto\" (\"The Secret Agent\"), pubblicata nel 1907. Entrambi sono, infatti, romanzi politici, che contengono la violenta denuncia dell'autore verso il dispotismo dello zar mentre contemporaneamente ci raccontano dell'avversione di Conrad stesso verso le idee rivoluzionarie tendenti alla negazione della libert\u00e0 individuale.\nLa scrittura di questo romanzo, il secondo d'argomento non legato al mare, aveva preso quasi tutto l'anno 1909.La Svizzera aveva al suo interno molti esuli politici e quindi una vivace attivit\u00e0 pianistica.\nTrama.\nIl protagonista \u00e8 un giovane studente russo, Razumov, studioso e motivato. Un giorno, al rientro a casa, scopre che un suo compagno di studi, Victor Haldin, si nasconde nel suo appartamento. Haldin sembra essere un terrorista anarchico che ha apparentemente commesso un assassinio politico e, nella sua fuga dalla giustizia, si nasconde nell'abitazione di Razumov.\nVictor invia l'amico a cercare un personaggio chiamato Ziemanitch, che lo potrebbe aiutare a fuggire con successo. Razumov \u00e8 spaventato, ma fa in modo di non dimostrarlo a Haldin, e perci\u00f2, pur riluttante, accetta di collaborare, trovando poi Ziemanitch completamente in preda all'alcool. In un raptus di violenza lo picchia, per poi recarsi alla polizia e denunciare Haldin, che verr\u00e0 catturato e giustiziato.\nA questo punto, la narrazione si sposta a Ginevra, dove Nathalie, la sorella del giovane rivoluzionario, riceve la tragica notizia della morte del congiunto. Nelle sue ultime missive alla sorella, Victor aveva parlato proprio di un amico (Razumov) che si era comportato in modo gentile nei suoi confronti. La donna riesce a sapere che Razumov ha previsto di recarsi in Svizzera, e ne attende l'arrivo con ansia, pensandolo un caro amico del suo defunto fratello.\nGli \"occhi dell'occidente\" del titolo sono quelli di un professore inglese a cui Conrad affida la narrazione dei fatti per produrre un racconto imparziale e senza \"pre\"giudizi, fatti che sono comprensibili solo nel loro determinato contesto storico e sociale.\nIl romanzo e la vita dell'autore.\nCirca un mese dopo aver portato a termine, con molta rapidit\u00e0, \"Il compagno segreto\", Conrad riesce a finire anche il manoscritto di \"Con gli occhi dell'occidente\" e si reca immantinente da Pinker per avere un anticipo, che gli viene per\u00f2 rifiutato. Durante la lite che ne segue, l'agente lo invita sarcasticamente ad imparare infine l'inglese. \nConrad era in effetti di nascita polacco, ma gi\u00e0 a 5 anni era in grado di parlare il francese, mentre l'inglese lo aveva appreso durante gli anni passati in mare, quindi non prima dei 20. Ford Madox Ford, che gli era in giovent\u00f9 stato molto amico ma che concluse la frequentazione con svariate cattiverie, raccontava che Conrad conosceva solo l'inglese pesante degli uomini di mare e quello artefatto e lontano dalla quotidianit\u00e0 delle riviste letterarie, senza aver la minima idea di come fosse in effetti la lingua usata dalle persone di un certo rango, tanto pi\u00f9 che \"viveva isolato in campagna, e aveva per moglie una grassa zoticona\", come ebbe a dire Virginia Woolf.\nAll'inizio del XX secolo, l'opera prima di Conrad (La follia di Almayer) aveva venduto poco pi\u00f9 di 1000 copie, mentre sia \"L'agente segreto\" che \"Con gli occhi dell'occidente\" erano riuscite a raggiungere le 2/3000 copie, presso l'editore \"Methuen\", come anche alcuni lavori pubblicati presso un editore abbastanza prestigioso della Liverpool di quei tempi, \"Blackwood\", tra il 1897 e il 1902.\nNon solo questo suo lavoro rese pochissimo al suo autore, ma fu per lui molto costoso, pi\u00f9 di tutti gli altri, in molti termini; nella notte in cui aveva litigato con il suo agente per il rifiuto di quest'ultimo di pagargli l'ennesimo anticipo alla consegna del primo manoscritto, lo scrittore soffr\u00ec di un attacco di gotta devastante che lo lasci\u00f2 immobilizzato nel letto, nello stesso studio dove aveva lavorato al romanzo, per ben quattro mesi. Una testimonianza di quanto fosse stato difficile questo periodo per Conrad ci viene da una lettera della moglie all'editore Blackwood:\nFortunatamente per Conrad, il suo agente, Pinker, aveva scelto una buona linea di promozione: riusciva a vendere i romanzi del suo protetto prima a puntate ai quotidiani e poi, nella loro interezza alla casa editrice.\nAdattamenti.\nCome da molte altre opere letterarie di Conrad, anche da questa \u00e8 stato tratto pi\u00f9 di un lavoro per la televisione: si possono ricordare una versione inglese del 1975 e una italiana del 1979, per la regia di Vittorio Cottafavi e tra i protagonisti Franco Branciaroli, Gerardo Amato, Gianni Santuccio, Franco Graziosi, Elisa Cegani, Raoul Grassilli, Milena Vukotic, distribuito in DVD da Rai Trade nel 2008."}
{"id": "705419", "revid": "17654", "url": "https://it.wikipedia.org/wiki?curid=705419", "title": "Flagellati", "text": ""}
{"id": "705421", "revid": "438678", "url": "https://it.wikipedia.org/wiki?curid=705421", "title": "I carnivori venuti dalla savana", "text": "I carnivori venuti dalla savana \u00e8 un film horror/splatter del 1976 per la regia di Jeff Lieberman.\nTrama.\nDurante una violenta tempesta, nella cittadina di Fly Creek crolla un traliccio dell'alta tensione, che causa un black out generale. Al tempo stesso, migliaia di colonie di vermi, colpite da una scarica di fulmini, subiscono una mutazione genetica che rende gli invertebrati aggressivi e voraci.\nIl primo ad accorgersi della minaccia \u00e8 un giovane straniero, venuto a trovare un'amica. Lo sceriffo, per\u00f2, ignora il suo allarme. I vermi mutanti attaccano la cittadina e danno luogo a un vero e proprio massacro, a cui sopravvivono il giovane e la sua ragazza. Quando il black out termina, Fly Creek \u00e8 diventata una citt\u00e0 fantasma.\nEdizione italiana.\nDistribuito in Italia dalla FIDA nel settembre 1977, con doppiaggio affidato alla D.E.F.I.S.\nCommento.\nLa critica classifica il film come \"B-movie\" di scarso valore artistico. Se da una parte la pellicola indugia sulle scene raccapriccianti, la sceneggiatura appare approssimativa e presenta non poche incongruenze. Un elemento peculiare del film \u00e8 l'aver ripreso il clich\u00e9 del disastro ecologico facendo riferimento non a eventi spettacolari e insoliti come esplosioni nucleari o virus impazziti, ma al molto pi\u00f9 quotidiano crollo di un traliccio elettrico."}
{"id": "705431", "revid": "124244941", "url": "https://it.wikipedia.org/wiki?curid=705431", "title": "Soci\u00e9t\u00e9 g\u00e9n\u00e9rale", "text": "La Soci\u00e9t\u00e9 g\u00e9n\u00e9rale (\"Soci\u00e9t\u00e9 g\u00e9n\u00e9rale pour favoriser le d\u00e9veloppement du commerce et de l'industrie en France\") \u00e8 la quarta banca nella Classifica per capitalizzazione dei gruppi bancari della zona Euro.\nStoria.\n1864 - 1893.\nLa \"Soci\u00e9t\u00e9 G\u00e9n\u00e9rale\" venne fondata nel 1864 da un gruppo di industriali insieme alla famiglia Rothschild \"per favorire lo sviluppo del commercio e dell'industria in Francia\". Il primo presidente fu l'industriale Eug\u00e8ne Schneider (1805-1875).\nLa Banca svilupp\u00f2 un'importante rete di filiali in Francia: nel 1870 erano 32 in provincia e 15 a Parigi. L\u2019anno successivo la \"Soci\u00e9t\u00e9 g\u00e9n\u00e9rale\" apr\u00ec anche un ufficio a Londra.\nGrazie a questa rete di agenzie, la Banca incominci\u00f2 a costituirsi una clientela di piccole e medie imprese, mentre la sede centrale di Parigi seguiva le grandi imprese.\nNel 1871 ebbe accesso al mercato dei titoli di stato francesi. La \"Soci\u00e9t\u00e9 g\u00e9n\u00e9rale\", nonostante la crisi del 1873 continu\u00f2 il suo sviluppo e arriv\u00f2 a possedere 148 sportelli nel 1889.\nA partire dal 1894 la Banca si riorganizz\u00f2 come un moderno istituto di credito: non si limit\u00f2 pi\u00f9 alla raccolta dei depositi delle imprese e dei privati, ma si orient\u00f2 decisamente verso il credito a breve termine agli industriali e ai commercianti, nonch\u00e9 al collocamento dei titoli presso il grande pubblico, ai prestiti ai privati e infine al collocamento dei titoli di stato della Russia zarista.\nDurante la \"Belle \u00c9poque\" la \"Soci\u00e9t\u00e9 G\u00e9n\u00e9rale\" era la quarta societ\u00e0 per capitalizzazione fra quelle quotate alla Borsa di Parigi, grazie a un'espansione dell'azionariato e al buon andamento del titolo in Borsa.\nDopo gli anni difficili della prima Guerra mondiale, la \"Soci\u00e9t\u00e9 g\u00e9n\u00e9rale\" divenne la pi\u00f9 grande banca francese negli anni Venti. Accrebbe la sua rete di filiali, soprattutto in provincia, che pass\u00f2 dai 260 sportelli del 1910 agli 864 del 1930, ai 1457 del 1933.\nGli anni Trenta furono, invece, segnati da una diminuzione delle operazioni, sia in Francia che all'estero. Alla vigilia della seconda Guerra mondiale il numero delle filiali era sceso al livello del 1922.\nNel 1936 la \"Soci\u00e9t\u00e9 G\u00e9n\u00e9rale\" era la settima societ\u00e0 francese per capitalizzazione di borsa, in conseguenza della crescita d'importanza delle societ\u00e0 industriali in Borsa, mentre era la terza nel 1913.\n1945 - 1990.\nNel 1945 la \"Soci\u00e9t\u00e9 g\u00e9n\u00e9rale\" fu nazionalizzata, come le altre grandi \"banques de d\u00e9p\u00f4t\". La banca approfitta della forte crescita del Dopoguerra per svilupparsi in Francia. Nello stesso tempo il gruppo continua l'espansione internazionale in Africa, in Italia, in Messico. A partire dal 1966 venne abolito l'obbligo di autorizzazione per l'apertura di nuovi sportelli e ci\u00f2 favor\u00ec lo sviluppo della \"Soci\u00e9t\u00e9 G\u00e9n\u00e9rale\" in Francia.\nFra il 1966 e il 1967 una riforma della legge bancaria francese attenu\u00f2 la separazione fra \"banques de d\u00e9p\u00f4t\" e \"Banques d'affaire\" e cre\u00f2 un mercato ipotecario. Il gruppo \"SocGen\" approfitt\u00f2 della nuova legislazione, fondando delle societ\u00e0 consociate specializzate, soprattutto nel \"leasing\".\nNel corso degli anni Settanta e Ottanta la Banca si adegu\u00f2 all'ingresso dell'informatica nel settore bancario, introdusse i bancomat e le carte di credito.\nNel 1987 la \"Soci\u00e9t\u00e9 g\u00e9n\u00e9rale\" fu privatizzata, insieme ad altre due grandi banche, in virt\u00f9 delle sue buone prestazioni. Inoltre nello stesso anno acquisisce il controllo di Fiditalia, societ\u00e0 leader nel credito al consumo\n1990 - 2016.\nNel 1995 la Banca ha trasferito la propria sede nelle torri gemelle \"Chassagne\" e \"Alicante\" nel quartiere de La D\u00e9fense a Parigi.\nNel 1997 la \"SocGen\" ha assorbito il \"Cr\u00e9dit du Nord\".\nNel 1999 l'espansione si \u00e8 sviluppata all'estero con l'acquisizione di banche in Romania, Bulgaria e Madagascar.\nLa strategia di espansione internazionale \u00e8 continuata nel 2001 in Europa centrale con l'acquisto della \"Komer\u010dn\u00ed banka\" di Praga e la \"SKB Banka\" in Slovenia.\nPer fronteggiare la crisi del 2008 la \"Soci\u00e9t\u00e9 g\u00e9n\u00e9rale\" ha ricevuto un prestito dallo Stato di 1,7 miliardi di euro. Ha successivamente ricevuto nel 2009 un altro finanziamento di simile importo. Alla fine dello stesso anno, peraltro, la \"Soci\u00e9t\u00e9 g\u00e9n\u00e9rale\" ha rimborsato l'intero montante di questi prestiti, ovvero 3,4 miliardi di euro pi\u00f9 interessi.\nGi\u00e0 indebolita dalla crisi dei \"subprimes\", la \"Soci\u00e9t\u00e9 g\u00e9n\u00e9rale\" nel 2008 ha annunciato di essere rimasta vittima di una frode sul mercato dei contratti a termine messa in atto da uno dei suoi operatori sul mercato, J\u00e9r\u00f4me Kerviel. \nLa liquidazione delle posizioni gestite da Kerviel ha generato 4,9 miliardi di perdite. Se si imputa a J\u00e9r\u00f4me Kerviel la responsabilit\u00e0 di tale perdita, si tratterebbe della pi\u00f9 grossa truffa di tutti i tempi che sia stata messa in atto da un \"rogue trader\", dipendente di un'istituzione finanziaria.\nAl termine dei vari gradi di giudizio, nel 2016, J\u00e9r\u00f4me Kerviel \u00e8 stato riconosciuto unico colpevole dei fatti ed \u00e8 stato condannato a cinque anni di carcere nonch\u00e9 al risarcimento dei danni alla Banca, quantificati in un \"solo\" milione di euro."}
{"id": "705434", "revid": "11694", "url": "https://it.wikipedia.org/wiki?curid=705434", "title": "Papilionaceae", "text": ""}
{"id": "705435", "revid": "1597390", "url": "https://it.wikipedia.org/wiki?curid=705435", "title": "Trezene", "text": "Trezene (in greco \u03a4\u03c1\u03bf\u03b9\u03b6\u03ae\u03bd) era un'antica citt\u00e0 greca dell'Argolide orientale.\nFu il punto di transito tra le popolazioni doriche e quelle attiche.\nMitologia.\nSecondo la leggenda la citt\u00e0 fu dapprima chiamata Orea, dal nome di re Oro, e in seguito Altepia, dal nome di re Altepio, figlio di Poseidone e di Leda, figlia di Oro. Poseidone ed Atena si disputarono il suo possesso. Tramite l'intervento di Zeus si rappacificarono e ottennero entrambi la tutela sulla citt\u00e0 (sulle monete antiche appaiono simbolicamente un tridente e una testa di Atena). Ad Altepio successe Sarone, che costru\u00ec un tempio dedicato ad Artemide vicino al mare in una pianura paludosa chiamata Psifea. Dopo la sua morte la citt\u00e0 mut\u00f2 nome in Saronia. Altri re di Trezene furono Ipere e Anta, fratelli che fondarono rispettivamente Iperea e Antea. Ezio, figlio di Ipere, eredit\u00f2 il regno del padre e dello zio fondando Poseidoniada. Durante il suo regno, Trezene e Pitteo, figli di Pelope, si stabilirono nella regione e divisero il potere con Ezio. In seguito eliminarono l'antica dinastia e fondarono quella dei Pelopidi. Dopo la morte del fratello, Pitteo unific\u00f2 le citt\u00e0 preesistenti Iperea a Antea dandole il nome di Trezene. Da due figli di Trezene presero nome due demi dell'Attica: Anaflisto e Esfeto.\nEtra, figlia di Pitteo, dorm\u00ec la stessa notte con Egeo e Poseidone concependo Teseo. Egeo lasci\u00f2 i suoi sandali e la spada sotto una roccia dicendo che quando il figlio fosse divenuto grande abbastanza da muovere la roccia, avrebbe dovuto restituirglieli portandoli ad Atene. Cosa che Teseo, una volta cresciuto, fece.\nTrezene \u00e8 anche il luogo dove si svolge il mito di Ippolito, figlio di Teseo, descritto da Euripide nella omonima tragedia: per sfuggire alle attenzioni morbose di Fedra, sua matrigna, Ippolito abbandona la citt\u00e0 guidando un carro, ma viene ucciso da un toro sorto dal mare.\nAlla sua memoria le ragazze dedicavano una ciocca di capelli prima del matrimonio. \nLo stesso soggetto \u00e8 stato ripreso da Seneca e Racine.\nVi fiorirono in particolare i culti di Poseidone, Artemide, Atena e vi \u00e8 ambientata la vicenda di Aussesia e Damia, raccontata da Pausania il Periegeta.\nAnticamente esisteva anche una sorgente che si diceva scaturita dopo un calcio di Pegaso.\nSecondo il mito uno dei suoi re, Sarone, mor\u00ec annegato inseguendo una cerva nel mare che da lui prese nome Golfo Saronico.\nStoria.\nCirca all'inizio del I millennio a.C. fu occupata dai Dori, mantenendo tuttavia la sua indipendenza.\nFu patria dei poeti arcaici Augia e Orebanzio.\nNel 720 a.C. partecip\u00f2 assieme ad alcuni coloni Achei alla fondazione di Sibari in Magna Grecia.\nNella seconda parte del VI secolo a.C. entr\u00f2 a far parte della Lega peloponnesiaca, diventando alleata fedele di Sparta.\nPrima della battaglia di Salamina (480 a.C.), le donne e bambini ateniesi furono evacuati a Trezene su istruzione di Temistocle.\nFu attaccata da Atene durante la guerra del Peloponneso (431-404 a.C.).\nAder\u00ec alla Lega achea nel 243 a.C., nella quale rimase fino alla conquista romana (146 a.C.).\nFu distrutta dalle invasioni slave.\nNel Medioevo presso le sue rovine fu costruita una cittadina col nome di Damala (\u0394\u03b1\u03bc\u03b1\u03bb\u1fb6), sede di una baronia del Principato di Acaia.\nNel 1827 durante la guerra d'indipendenza greca si svolse la terza Assemblea Nazionale nella quale Giovanni Capodistria fu eletto capo di Stato.\nNel 1929 riacquis\u00ec il nome antico.\nArcheologia.\nGrazie agli scavi condotti all'inizio del XX secolo conosciamo oggi alcuni dei suoi antichi monumenti, tra cui un tempio \"in antis\" che risale al VI secolo a.C. e, fuori dalle mura, un tempio dedicato ad Ippolito, l'eroe venerato nella citt\u00e0.\nA Trezene nel 1960 venne ritrovata, durante degli scavi, una stele su cui un'iscrizione riportava un decreto relativo alla evacuazione della citt\u00e0 di Atene all'approssimarsi della invasione persiana del 480 a.C.\nOggi.\nTrezene \u00e8 oggi il nome di un comune che pur appartenendo geograficamente all'Argolide, \u00e8 sottomesso alla prefettura del Pireo. La sede degli uffici comunali \u00e8 a Galatas, un minuscolo centro sulla terraferma separato dall'isola di Poros da uno stretto braccio di mare di 50 m."}
{"id": "705442", "revid": "15756", "url": "https://it.wikipedia.org/wiki?curid=705442", "title": "Madame Bovary", "text": "Madame Bovary. M\u0153urs de province, abbreviato normalmente in Madame Bovary, \u00e8 uno dei romanzi pi\u00f9 importanti di Gustave Flaubert, pubblicato dapprima a puntate sul giornale \u00abLa Revue de Paris\u00bb tra il 1 ottobre e il 15 dicembre 1856. La storia \u00e8 quella della moglie di un medico di provincia, Emma Bovary, che allaccia relazioni adulterine e vive al di sopra dei suoi mezzi per sfuggire alla noia, alla banalit\u00e0 e alla mediocrit\u00e0 della vita di provincia. Si tratta di una delle maggiori opere della letteratura francese e mondiale.\nAppena uscito, il romanzo fu attaccato dai pubblici inquirenti del Secondo Impero per immoralit\u00e0 e oscenit\u00e0. Il processo a Flaubert, iniziato nel gennaio 1857, rese la storia immensamente famosa. Dopo l'assoluzione dell'autore il 7 febbraio 1857, il romanzo fu pubblicato in libro, in due volumi, il 15 aprile 1857 presso \"Michel L\u00e9vy fr\u00e8res\". La prima tiratura di 6750 copie ebbe immediato successo per l'epoca: fu esaurita in due mesi. \u00c8 considerato uno dei primi esempi di romanzo realista. Una delle prime edizioni fu illustrata dal pittore Charles L\u00e9andre.\nL'opera attinge alla vera arte nei dettagli e negli schemi nascosti: si sa che Flaubert era un perfezionista della scrittura e si faceva un vanto di essere alla perenne ricerca de \"le mot juste\" (la parola giusta).\nGenesi.\nFu un amico a sollecitare Flaubert - dopo le stroncature ricevute per \"La tentazione di Sant'Antonio\" - a servirsi della storia di Eug\u00e8ne Delamare, un giovane medico dell'ospedale di Rouen, gi\u00e0 allievo del padre di Flaubert: divenuto vedovo, spos\u00f2 Delphine, figlia di un contadino normanno. Giovane e bella donna, dai gusti stravaganti, si stuf\u00f2 presto della vita di provincia offertale come moglie del medico, che disprezzava e tradiva continuamente. Egli, tuttavia, l'adorava e aveva sempre sub\u00edto senza reagire; lei spendeva cifre folli in abiti e gioielli finch\u00e9, travolta dai debiti, si uccise avvelenandosi, ad appena 26 anni. Rimasto solo con la figlia, anche il vedovo depresso si uccise. Delle vicende accadute alla giovane donna di provincia, e del suo suicidio nel 1848, Flaubert si interess\u00f2 subito: il caso di cronaca era argomento sulla bocca di tutti in Francia. L'idea di chiamarla \"Madame Bovary\" - disse Flaubert - gli venne durante un'escursione alle cascate del Nilo, in compagnia dell'amico Maxime Du Camp nel 1849.\nDopo 4 anni e mezzo di duro lavoro, Flaubert aveva scritto 4500 fogli manoscritti, che poi tagli\u00f2 fino a ridurre il libro di circa la met\u00e0, e che consegn\u00f2 a Du Camp. L'opera fu sottoposta ai redattori della rivista, i quali operarono altri tagli, eliminando 71 passaggi e una miriade di parole considerate troppo brutali.\nNel 1949, Gabrielle Leleu e Jean Pommier ricostruirono ingegnosamente la prima versione integrale non censurata di \"Madame Bovary\", liberandola dalle censure e dai tagli redazionali. In Italia, la traduzione di questa versione \u00e8 apparsa nel 2007, a cura di Rosita Copioli, per le Edizioni Medusa.\nTrama.\nUn ufficiale sanitario, Charles Bovary, dopo aver studiato medicina durante la giovinezza, sposa una donna pi\u00f9 grande di lui, H\u00e9lo\u00efse Dubuc, che per\u00f2 muore prematuramente. Rimasto vedovo, si risposa con una bella ragazza di campagna, Emma Rouault, impregnata di desideri di lusso e romanticherie, vagheggiamenti che le provengono dalla lettura di romanzi. Charles viene da famiglia benestante ed \u00e8 un uomo perbene, ma \u00e8 anche noioso e maldestro. Egli dispensa ogni tipo di delicatezza alla giovane moglie, la quale per\u00f2, nonostante non lo dimostri, comincia ad avere sempre pi\u00f9 a noia la sua monotona vita matrimoniale, molto diversa da quella che si era immaginata leggendo romanzi romantici.\nIl disprezzo di Emma viene ulteriormente rafforzato dal confronto con lo stile di vita dei ricchi aristocratici: i coniugi vengono infatti invitati per un ballo al castello di Vaubyessard, del marchese di Andervilles. Crogiolandosi nel ricordo delle raffinatezze che aveva potuto gustare per una notte, Emma perde ogni interesse per i suoi passatempi e cade in uno stato di inerzia che preoccupa molto il marito. Egli, sperando che un cambiamento d'aria possa giovare alla salute fisica e mentale della moglie, decide di trasferirsi da Tostes a Yonville, dove \u00e8 disponibile una condotta. A marzo, quando i due partono da Tostes, Emma \u00e8 gi\u00e0 incinta.\nA Yonville, Emma accetta il corteggiamento di una delle prime persone che incontra, un giovane studente di giurisprudenza, L\u00e9on Dupuis, che sembra condividere con lei il gusto per le \"cose pi\u00f9 belle della vita\". Quando L\u00e9on se ne va per motivi di studio a Parigi, Emma intraprende una relazione con un ricco proprietario terriero, Rodolphe Boulanger. Confusa dai suoi fantasiosi vagheggiamenti romantici, Emma escogita un piano per fuggire con lui. Rodolphe per\u00f2 non \u00e8 pronto ad abbandonare tutto per una delle sue amanti. Rompe quindi l'accordo la sera precedente a quella dell'architettata fuga, mediante una lettera sul fondo di un cesto di albicocche. Lo shock \u00e8 tale che Emma si ammala gravemente e per qualche tempo si rifugia nella religione.\nUna sera, a Rouen, Emma e Charles assistono all'opera, e la donna incontra di nuovo L\u00e9on. I due iniziano una relazione: Emma si reca in citt\u00e0 ogni settimana per incontrarlo, mentre Charles crede che lei prenda lezioni di pianoforte. Al contempo, Emma sta spendendo esorbitanti somme di denaro. I suoi debiti intanto raggiungono valori esplosivi e la gente inizia a sospettare l'adulterio. Dopo che i suoi amanti le hanno rifiutato il denaro per pagare il debito, Emma ingoia una dose di arsenico e muore, in modo penoso e lento. Il leale Charles \u00e8 sconvolto, tanto pi\u00f9 che ritrova le lettere che Rodolphe scriveva a Emma. Dopo poco tempo muore a sua volta e la figlia della coppia rimane orfana.\nPersonaggi.\nEmma Bovary.\nEmma \u00e8 la protagonista del romanzo. Sogna di consacrarsi all'agio, alla passione ed all'alta societ\u00e0. Proprio il contrasto fra siffatti ideali romantici, maturati attraverso le letture dell'adolescenza, e la realt\u00e0 asfissiante del suo paese costituisce il filo conduttore di buona parte del romanzo, il fattore che indurr\u00e0 Emma a due relazioni extra-coniugali nonch\u00e9 a contrarre quella mole insormontabile di debiti che alla fine ne causer\u00e0 il suicidio. Emma \u00e8 una donna sognatrice i cui desideri non possono venire soddisfatti da un uomo semplice come Charles.\nFlaubert tratta la protagonista in modo ambivalente. Ridicolizza le sue tendenze romantiche e le stigmatizza non solo come impraticabili, ma alla fine anche perniciose.\nAllo stesso tempo, tuttavia, Flaubert non sembra mai porre alcun biasimo su Emma di per s\u00e9, quanto invece sui romanzi tardoromantici, stucchevoli, che hanno avuto un influsso negativo sulle sue fantasie, cos\u00ec come su tante donne borghesi contemporanee di Flaubert.\nInvero, Emma stessa, inconsapevole di ci\u00f2, si chiede con sgomento perch\u00e9 sia incapace di essere felice della propria vita. Inoltre, nonostante la visione critica della protagonista, Flaubert \u00e8 altrettanto critico nei ritratti dei borghesi di provincia che circondano Emma, opprimendola.\nCharles Bovary.\nIl marito di Emma, Charles Bovary, \u00e8 un uomo molto semplice e ordinario. \u00c8 un ufficiale sanitario per professione, ma anche in ci\u00f2, come in ogni altro campo, non \u00e8 molto abile. In effetti non \u00e8 abbastanza qualificato per essere uno specialista, ma \u00e8 piuttosto un \"officier de sant\u00e9\", cio\u00e8 un \"ufficiale di sanit\u00e0\".\nQuando viene convinto a tentare una difficoltosa operazione chirurgica sul piede torto di un paziente, il risultato \u00e8 disastroso, ed il malcapitato dovr\u00e0 farsi amputare la gamba da un medico migliore. Questo suo fallimento non far\u00e0 che aumentare il disprezzo che Emma nutre nei suoi confronti.\nCharles adora sua moglie e la trova innocente, malgrado l'ovvia dimostrazione del contrario. Non sospetta in alcun modo le sue relazioni e le concede il pieno controllo dei propri averi, in tal modo procurandosi la bancarotta con le proprie mani. A dispetto della completa devozione di Charles ad Emma, quest'ultima lo detesta, giudicandolo il perfetto esempio di tutto ci\u00f2 che \u00e8 noioso e comune.\nQuando Charles scopre gli inganni di Emma - dopo la morte di quest'ultima - ne \u00e8 completamente devastato e muore di l\u00ec a poco. \u00c8 interessante notare come la morte della moglie coincida, nel romanzo, con un'improvvisa rivalutazione della figura di Charles stesso che, da persona sciocca e priva di spessore, si trasformer\u00e0 nell'unico personaggio veramente positivo e meritevole di compassione di tutta la storia.\nMonsieur Homais.\nMonsieur Homais \u00e8 il farmacista della cittadina. Si ritiene un brillante, moderno uomo di mondo, bench\u00e9 non abbia mai oltrepassato Rouen, e cerca sempre occasioni per dire il suo punto di vista. Disprezza la borghesia (pur appartenendovi) e il clero, e per questo motivo si trova sempre in contrasto con il prete del paese. Fervente sostenitore di ideali positivisti e del progresso, si d\u00e0 un gran da fare per promuovere se stesso (\u00e8 tanto geloso quanto fiero delle sue \"alchimie\") e scrive di continuo articoli scientifici per la gazzetta del capoluogo; non manca mai di intavolare discussioni su qualsiasi argomento, specialmente la sera all'osteria-albergo di Yonville. \u00c8 egocentrico, ma ci\u00f2 non gli impedisce di considerarsi sempre e comunque un \"uomo qualunque\" di classe sociale media. Il suo desiderio di ottenere la Legion d'onore si fa ossessivo, ma alla fine vi riesce. L'arsenico che assume Emma proviene proprio dalla sua farmacia: il signor Homais d\u00e0 dunque prova di non conservare con la dovuta attenzione il potente veleno. Rappresenta l'uomo borghese di provincia, limitato e cieco di fronte ai propri difetti.\nL\u00e9on Dupuis.\nPrima amicizia di Emma appena giunta a Yonville, L\u00e9on fin dall'inizio sembra perfetto per lei: sebbene faccia il praticante notaio, condivide con lei gli ideali romantici e il disprezzo per la vita comune. Adora Emma ma a causa della propria timidezza non riesce a dichiararle il suo amore, poi sconsolato decide di andarsene a studiare legge a Parigi. Un incontro fortuito ricongiunge i due a Rouen, parecchi anni pi\u00f9 tardi, e ne scaturisce la relazione. Dupuis, cos\u00ec timido ai tempi della provincia, a Parigi \u00e8 riuscito a creare una maschera che nasconde la debolezza del carattere. Superata l'euforia iniziale, l'idillio mostra le sue crepe e gli amanti non riescono a mantenere le reciproche aspettative romantiche.\nRodolphe Boulanger.\nRodolphe \u00e8 un benestante dongiovanni del luogo che seduce Emma aggiungendola alla sua lunga lista di conquiste. Superficialmente attratto da Emma, egli prova ben poco sentimento nei suoi confronti. Nulla al confronto di ci\u00f2 che ella riversa su di lui. Al crescere della disperazione di Emma, Rodolphe perde ogni interesse verso di lei, ed anzi \u00e8 preoccupato per la sua imprudenza. \u00c8 lui che pone termine alla loro storia d'amore. Verso il finale sembra avere barlumi di coscienza: alla morte di Emma si limita ad inviare un biglietto; tuttavia qualche tempo dopo, l'incontro casuale con Charles, che ormai ha appreso dei fatti passati, tradisce un certo imbarazzo.\nMonsieur Lheureux.\nUn commerciante scaltro e manipolatore che riesce a convincere Emma a comprare sempre pi\u00f9 beni di valore a credito e contrarre mutuo presso di lui. Lheureux raggira Emma magistralmente e alla fine la spinge cos\u00ec in fondo nel baratro dei debiti da determinarne la rovina finanziaria e il conseguente suicidio.\nAmbientazione.\nL'ambientazione \u00e8 cruciale nell'economia del romanzo per due ragioni: In primo luogo \u00e8 importante perch\u00e9 \u00e8 funzionale allo stile realistico ed alla critica sociale di Flaubert e in secondo luogo per come l'autore si mette in relazione con la protagonista Emma Bovary.\nIl romanzo inizia nell'ottobre 1827, e termina nell'agosto 1846 (Francis Steegmuller). Siamo intorno all'era che va sotto il nome di \"Monarchia di luglio\", ovvero il regno di Luigi Filippo. Si tratta di un periodo di netta ascesa della classe medio-borghese. Flaubert detestava la borghesia. Molta parte del suo lavoro di descrizione dei costumi della Francia rurale, tuttavia, pu\u00f2 essere interpretata come critica sociale.\nFlaubert si sforza intensamente di assicurarsi che i suoi ritratti della vita comune siano accurati. In ci\u00f2 \u00e8 agevolato dal fatto di aver scelto un argomento a lui particolarmente familiare. Sceglie, difatti, di ambientare la storia nella citt\u00e0 di Rouen (Normandia) e nelle immediate vicinanze, ossia nei luoghi della sua nascita ed infanzia. La cura ed il dettaglio che Flaubert infonde nell'ambientazione sono determinanti per lo stile di tutto il romanzo. \u00c8 questa verosimiglianza degli elementi mondani della vita rurale che ha meritato al libro la sua reputazione di pietra miliare del movimento noto come \"realismo\".\nL'autore usa anche deliberatamente l'ambientazione per creare contrasto coi protagonisti. Le fantasie romantiche di Emma sono drammaticamente soffocate dalla prosaicit\u00e0 della vita di tutti i giorni. Flaubert si serve di tale giustapposizione per dare luce ad entrambi i soggetti. Emma diventa pi\u00f9 capricciosa ed assurda alla cruda luce della realt\u00e0 quotidiana. Ma al contempo, nondimeno, l'autoreferenziale banalit\u00e0 della gente del posto \u00e8 amplificata dal confronto con Emma, che, seppur nella sua astrattezza, dimostra comunque una sensibilit\u00e0 per la bellezza e la grandezza che pare del tutto ignota ai \"benpensanti\".\nStile.\nIl libro, largamente basato sulla biografia di un compagno di scuola divenuto medico, \u00e8 stato scritto per insistenza degli amici, che cercavano di distogliere Flaubert da un viscerale romanticismo assegnandogli un soggetto modesto e deprimente e sfidando lo scrittore a renderlo interessante senza l'aggiunta di alcun evento straordinario.\nAnche se Flaubert non apprezzava particolarmente lo stile di Balzac, il romanzo \u00e8 considerato oggi come un esempio tipico di realismo, fatto che ha contribuito al processo per oscenit\u00e0 (peraltro largamente motivato da un attacco politico del governo contro la rivista liberale che dapprima pubblic\u00f2 il testo a puntate, ovvero \"La Revue de Paris\").\nFlaubert, come autore della storia, non giudica direttamente la moralit\u00e0 di Emma Bovary e si astiene dal condannarne esplicitamente l'adulterio. Fece molto discutere, anche durante il processo \"per offese alla morale pubblica e religiosa\" del 1857, una frase presente nel sesto capitolo della terza parte: \u00abLei era disgustata da lui quanto lui era stanco di lei. Emma ritrovava nell'adulterio tutte le piattezze del matrimonio\u00bb. Durante il processo il pubblico ministero Ernest Pinard, citando questa frase, afferm\u00f2 che la contrapposizione tra \"le piattezze del matrimonio\" e la \"poesia dell'adulterio\" costituiva un'offesa gravissima ad una delle istituzioni fondamentali della convivenza civile. Aggiungendo: \u00abQueste, signori, sono le situazioni che il signor Flaubert ama dipingere, e malauguratamente le dipinge fin troppo bene\u00bb. Tale decisione indusse qualcuno ad accusare Flaubert di esaltare l'adulterio e creare uno scandalo (un biasimo piuttosto infondato, ove si tengano presenti l'eterna insoddisfazione di Emma e il suo infelice destino).\nIl realismo flaubertiano mira alla verosomiglianza, ovvero a dare l'illusione della realt\u00e0. Flaubert odiava essere considerato il capofila del realismo in quanto la sua estetica mirava a una riproduzione non mimetica della realt\u00e0 (la cosiddetta realt\u00e0 immaginata). Il suo realismo ha per\u00f2 una solida base documentaria; nulla \u00e8 da Flaubert inventato, la fabula si intesse di sapere euristico. La sua estetica si oppone comunque a quella dell'idealismo romantico, che nel romanzo \u00e8 il tipo di pensiero che governa le azioni di Emma. L'eroina, protagonista del romanzo \u00e8 sempre pi\u00f9 insoddisfatta, poich\u00e9 le sue fantasie - che trascendono la vita - per tautologica definizione, non potranno evidentemente realizzarsi.\n\"Madame Bovary\" \u00e8 un commento all'intera cultura dell'epoca in cui visse Flaubert, e ci\u00f2 \u00e8 reso palese dall'accento nettamente posto sull'assurdit\u00e0 delle figure scientifiche \"razionali\", sull'inutilit\u00e0 dei riti della Chiesa, sull'auto-indulgenza borghese di Lheureux (che raggira Emma ottenendo che acquisti merce da lui a credito).\nTematiche.\nL'inadeguatezza del linguaggio.\nMadame Bovary esplora la possibilit\u00e0 che la parola scritta non riesca a coglier neppure una minima parte della vita umana. Flaubert usa una variet\u00e0 di tecniche per mostrare come il linguaggio sia spesso un mezzo inadeguato per esprimere emozioni ed idee. La frequente inettitudine dei personaggi alla comunicazione interpersonale \u00e8 emblematica del fatto che le parole non descrivono perfettamente ci\u00f2 che significano. Nel primo capitolo, ad esempio, l'insegnante di Charles crede che egli si chiami \"Charbovari\". Egli non riesce a far intendere il proprio nome. L'inadeguatezza del discorso \u00e8 qualcosa che Emma incontrer\u00e0 ripetutamente nel tentare di palesare il proprio malessere al prete o di esprimere il proprio amore a Rodolphe. Si manifesta anche quando Charles legge la lettera di Rodolphe e la fraintende come un messaggio di affetto platonico.\nLe bugie di cui abbonda Madame Bovary contribuiscono al senso d'inadeguatezza del linguaggio nella novella, ed al concetto che le parole possano essere pi\u00f9 efficaci nel mascherare la verit\u00e0, o a trasmetterne il contrario, piuttosto che nel rappresentare la verit\u00e0 medesima. La vita di Emma \u00e8 descritta come \"un tessuto di bugie\". Inventa storie dopo storie per impedire al marito di scoprire le sue beghe. Analogamente, Rodolphe racconta cos\u00ec tante bugie sul suo amore per Emma da arrivare a supporre che nemmeno lei sia sincera. Flaubert mostra che, mentendo, gli amanti rendono impossibile che le parole possano anche solo sfiorare la verit\u00e0 fattuale. Il forte senso d'inadeguatezza del linguaggio fa parte di una reazione contro la scuola del realismo. Sebbene Flaubert fosse in un certo senso un realista, credeva anche che fosse errato pretendere che il realismo fosse in grado di raffigurare la vita pi\u00f9 efficacemente del romanticismo. Fa ricorso ad ironiche descrizioni romantiche per stabilire una tensione tra le esperienze degli eventi dei vari personaggi e gli aspetti autentici della vita. Combinando romanticismo ironico e narrazione realistica letterale, Flaubert cattura i suoi personaggi e le loro lotte pi\u00f9 pienamente di quanto avrebbe permesso uno stile letterale in senso stretto o - per converso - uno stile integralmente romantico.\nL'impotenza delle donne.\nLa speranza di Emma di aver concepito un maschio - perch\u00e9 \"una donna \u00e8 sempre impedita\" - \u00e8 solo uno dei tanti passi del romanzo in cui Flaubert dimostra un'intima comprensione dei problemi che assillano le sue contemporanee.\nAttraverso Madame Bovary vediamo come i compagni di Emma possiedano il potere di cambiarle la vita nel bene e nel male - un potere che di per s\u00e9 ella non ha. Perfino Charles concorre nel determinare l'impotenza di Emma. La sua indolenza gli impedisce di diventare un buon dottore, e la sua incompetenza gli impedisce di avanzare verso un pi\u00f9 alto strato sociale che potrebbe soddisfare le aspirazioni di Emma. Di conseguenza, Emma \u00e8 invischiata in un paesotto, con pochi quattrini in tasca. Rodolphe, che ha i mezzi economici per far librare Emma dalla sua vita, la abbandona ed ella, in quanto donna, \u00e8 incapace di fuggire autonomamente. L\u00e9on, a tutta prima, sembra simile ad Emma. Ambedue sono insoddisfatti dell'ambiente rurale, ambedue sognano cose maggiori e migliori. Ma poich\u00e9 L\u00e9on \u00e8 uomo, ha davvero il potere di inverare il suo sogno di trasferirsi in una citt\u00e0 importante, laddove Emma deve rimanere a Yonville, incatenata al marito ed alla figlia.\nAlla fine, comunque, la struttura morale del romanzo postula che Emma assuma la responsabilit\u00e0 delle proprie azioni. Non pu\u00f2 scaricare la colpa di tutto sugli uomini che la circondano. Sceglie liberamente di essere infedele a Charles, e i suoi tradimenti finiranno per ferirlo mortalmente. D'altro canto, nella situazione in cui si trova Emma, ha solo due scelte: cercare amanti o restare fedele ad un ottuso matrimonio. Una volta sposato Charles, la scelta di commettere adulterio \u00e8 il solo mezzo di Emma per esercitare un qualche potere sul proprio destino. Mentre gli uomini hanno accesso all'agiatezza ed alla propriet\u00e0, l'unica moneta che Emma possieda per influenzare gli altri \u00e8 il proprio corpo, una forma di capitale che ella pu\u00f2 commerciare solo in segreto al prezzo della vergogna e con il costo aggiuntivo dell'inganno. Mentre ella elemosina disperatamente soldi per far fronte ai debiti, gli uomini offrono denaro in cambio di favori sessuali. Alla fine, tenta di recuperare Rodolphe come amante, nella speranza che costui le paghi i debiti. Anche l'atto finale del suicidio \u00e8 consentito da una transazione fondata sul suo incanto fisico, profuso nei riguardi di Justin, che le permette di entrare nel magazzino in cui \u00e8 custodito l'arsenico. Perfino per togliersi la vita, deve far ricorso al potere della sua sensualit\u00e0.\nIl fallimento della borghesia.\nLe inquietudini di Emma scaturiscono in gran parte dalla sua insoddisfazione riguardo all'ambiente borghese francese. Aspira ad avere un gusto molto pi\u00f9 raffinato e sofisticato di quello della classe cui appartiene. Questa frustrazione riflette una tendenza storica e sociale crescente nella seconda met\u00e0 del XIX secolo.\nAl tempo in cui scrive Flaubert, il lemma \"borghesia\" si riferiva alla classe media: persone che - seppur non possedevano l'indipendente agiatezza e la genealogia della nobilt\u00e0 - tuttavia esercitavano professioni che garantivano il sostentamento senza imporre il giogo del lavoro fisico. I loro gusti si caratterizzavano per il vistoso materialismo. Si coccolavano secondo i propri mezzi, ma senza discernimento critico. La mediocrit\u00e0 borghese era frustrante per Flaubert, ed egli us\u00f2 il disgusto di Emma Bovary per la propria classe come un mezzo per proiettare il proprio odio verso la classe media. Madame Bovary mostra quanto ridicole, soffocanti, e potenzialmente perniciose possano essere le convenzioni e le trappole della borghesia. Nei discorsi prolissi e saccenti del farmacista Homais, Flaubert sbeffeggia le velleit\u00e0 borghesi in materia di conoscenza ed apprendimento, cos\u00ec come la fede, tutta borghese, nel potere di quella tecnologia che in realt\u00e0 essa non comprende appieno.\nMa Homais non \u00e8 solo buffo: \u00e8 anche pericoloso. Quando persuade Charles a provare un nuovo procedimento medico su Hippolyte, il paziente sviluppa una gangrena e poi perde la gamba.\nTraduzioni italiane.\nBruno Osimo - nel suo \"Manuale del traduttore\" - ha analizzato come tre traduzioni (Del Buono, Ginzburg e Spaziani) hanno reso diversamente il passaggio sulle dame che a tavola coprono i propri bicchieri col guanto per segnalare il loro rifiuto di bere (\u00abplusiers dames n'avaient pas mis leurs gants dans leur verre\u00bb, prima parte, capitolo 8)."}
{"id": "705445", "revid": "1573940", "url": "https://it.wikipedia.org/wiki?curid=705445", "title": "Triturus", "text": "Triturus \u00e8 un genere di anfibi caudati della famiglia Salamandridae, comunemente noti come tritoni.\nDescrizione.\nI tritoni hanno un corpo gracile e allungato, concluso da una lunga coda compressa lateralmente e provvista di lamina natatoria. La lingua \u00e8 protrattile, i denti sono sia mascellari che vomero-palatini.\nPossiede una spiccata capacit\u00e0 di rigenerazione degli arti e della coda.\nLe uova vengono deposte singolarmente e fissate alle foglie delle piante acquatiche.\nLe larve di tritone, e in genere di tutti gli urodeli, possiedono branchie ramificate che sporgono dai lati della testa, non coperte da opercolo come avviene invece nelle larve degli anuri.\nDistribuzione e habitat.\nIl genere \u00e8 diffuso negli ambienti umidi di Europa e Asia occidentale.\nBiologia.\nI tritoni, vivendo negli stagni con acqua ferma e paludosa e nei corsi d'acqua a lento scorrimento, si nutrono di larve di zanzare e altri piccoli insetti che cadono nell'acqua. In inverno si rifugiano sotto le radici degli alberi, nei boschi.\nA primavera i tritoni abbandonano la terra per occupare le acque stagnanti, in vista dell'accoppiamento. In questo periodo i maschi assumono il carattere sessuale secondario della cresta sulla coda, che talvolta si prolunga sul dorso, come nel caso del \"Triturus cristatus\".\nIl tritone \u00e8 uno degli anfibi il cui genoma \u00e8 di dimensione maggiore di quello dei mammiferi (e dell'uomo in particolare, superando di cinque volte il numero di coppie di basi azotate di DNA).\nTassonomia.\nComprende le seguenti specie:\nSpecie simili.\nSono conosciuti altres\u00ec col nome comune di \"tritone\" anche diversi altri anfibi urodeli appartenenti ai generi \"Ichthyosaura\", \"Ommatotriton\", \"Lissotriton\" : \nAllevamento.\nIl tritone pu\u00f2 essere allevato in acquario, preferibilmente in una vasca monospecifica in quanto non tutte le specie possono vivere pacificamente con altri animali, mentre vanno d'accordissimo con i loro conspecifici, tranne che nel periodo dell'accoppiamento.\nAlcuni esemplari si possono abituare a vivere esclusivamente in acqua non compiendo la muta delle branchie. La soluzione migliore \u00e8 tuttavia quella di allevarlo in un'acqua-terrario, in modo da rispettare la sua natura di anfibio.\nIn Italia il genere \"Triturus\" \u00e8 considerato particolarmente protetto e la detenzione e l'allevamento sottoposti a stretto controllo o vietati, avendo l'Italia ratificata la Convenzione di Berna e i relativi allegati (Legge 503 del 05/08/1981 pubblicata su GURI n. 250 dell'11/09/1981), nonch\u00e9 le successive modifiche (GURI n. 122 del 28/05/1998 e GURI n. 146 del 24/06/1999).\nIn dettaglio sono richiamati:"}
{"id": "705451", "revid": "339392", "url": "https://it.wikipedia.org/wiki?curid=705451", "title": "YF-107", "text": ""}
{"id": "705452", "revid": "339392", "url": "https://it.wikipedia.org/wiki?curid=705452", "title": "F-107", "text": ""}
{"id": "705455", "revid": "1543377", "url": "https://it.wikipedia.org/wiki?curid=705455", "title": "Corpo eterico", "text": "Il corpo eterico, o corpo etereo, vitale, energetico, sono nomi dati dal movimento teosofico di fine Ottocento ad un corpo sottile concepito in certe dottrine esoteriche come il primo e pi\u00f9 basso livello nel campo energetico dell'uomo chiamato \u00abaura\u00bb, e facente parte della sua anatomia occulta.\nLa sua funzione sarebbe quella di organizzare e strutturare il corpo fisico, impedendone la disgregazione dovuta alle forze del disordine insite nelle sue componenti inorganiche.\nTerminologia.\nL'aggettivo \"eterico\" rimanda all'elemento classico conosciuto nell'antica Grecia come \u00abetere\u00bb (\u03b1\u1f30\u03d1\u03ae\u03c1), mitologico \"medium\" sottile e incorruttibile respirato dagli Dei dell'Olimpo, e oggetto di studio della fisica platonica e aristotelica che lo annoverava oltre gli altri quattro gi\u00e0 noti. Il concetto continu\u00f2 ad essere utilizzato nelle teorie scientifiche vittoriane dell'Ottocento per spiegare la propagazione della luce, venendo assimilato a una sostanza chimica. \nIl termine inglese \"etheric\" ricompare negli scritti teosofici di Madame Blavatsky, ma il suo uso \u00e8 stato formalizzato dai suoi seguaci Charles Webster Leadbeater e Annie Besant.\nAnche secondo i teosofi, il corpo eterico si forma nel momento dell'incarnazione a partire da una dimensione da essi chiamata piano eterico, superiore a quella fisica: per costoro si tratta di una materia estremamente rarefatta, analoga al concetto di \u00abspirito\u00bb, che anticamente era sinonimo di \u00abrespiro\u00bb (\"pneuma\"). Nel caso della dottrina teosofica l'etere \u00e8 stato definito in riferimento al sistema metafisico dell'India, accostandolo al termine \"prana\", appunto \u00abrespiro\u00bb o \u00absoffio vitale\u00bb, che costituirebbe uno degli involucri sottili (\"kosha\") dello spirito umano nell'ambito del pensiero vedantico. Il \"prana\" in particolare sarebbe quel tipo di energia funzionale al nutrimento della dimensione psichica.\nAltri spiritisti chiamano il corpo eterico anche \"perispirito\", intendendolo come l'organo mediatore tra le percezioni dei sensi e la mente spirituale dell'uomo, oppure doppio eterico, essendo in fondo un duplicato del corpo fisico, il quale ne risulta modellato. Su di esso sarebbero situati i chakra.\nNella tradizione cristiana occidentale il corpo eterico potrebbe essere riferito al termine greco \"soma\" utilizzato da Paolo di Tarso per designare la parte vitale e incorruttibile del corpo umano, mentre con \"sarx\" egli ne indicava l'aspetto propriamente materiale e mortale.\nNel sistema della Cabala ebraica \u00e8 spesso correlato al \"nephesh\", e tra le sephirot dell'albero della vita allo Yesod.\nAspetti.\nRudolf Steiner, inizialmente seguace della teosofia e successivamente fondatore dell'antroposofia, proponendosi di indagare l'evoluzione umana e quella cosmica col piglio rigoroso di una \u00abscienza spirituale\u00bb, descriveva spesso il corpo eterico (in tedesco \"\u00c4therleib\") come l'involucro contenente le forze formative dell'organismo umano, sostenendo che ad una persona dotata di chiaroveggenza esso appare del colore fiore di pesco.\nChiamandolo anche \u00abcorpo vitale\u00bb, Steiner lo considera essenzialmente quel veicolo che conferisce vitalit\u00e0 all'organismo, e a cui riconosce, pur con molti distinguo, una certa parentela col concetto di forza vitale di cui parlavano gli scienziati nella prima met\u00e0 del XIX secolo. La separazione del corpo eterico dal fisico \u00e8 ci\u00f2 che di fatto, sul piano visibile, determina la morte, dovuta alla disgregazione operata dalle leggi puramente meccaniche, prive di ordine, della mineralit\u00e0. \nL'insorgenza di una malattia \u00e8 ugualmente determinata da una mancata protezione del corpo eterico, nel quale risiedono le forze naturali del risanamento e dell'autoguarigione, denominate anticamente da Ippocrate \"vis medicatrix naturae\".\nIl corpo eterico \u00e8 inoltre ci\u00f2 che accomuna l'uomo alle piante, le quali vivono come in uno stato permanente di sonno. Come l'elemento fisico \u00e8 proprio dei minerali, associati da Steiner alla terra, cos\u00ec il corpo eterico caratterizza propriamente i vegetali, governati dall'archetipo dell'acqua. L'uomo godrebbe della piena e traboccante vitalit\u00e0 delle piante, veicolata dal Sole, se non fosse dotato di un corpo astrale che lo richiama ogni volta allo stato di veglia ridestandolo dall'incoscienza del sonno. La necessit\u00e0 di addormentarsi ogni sera \u00e8 dovuta per Steiner al fatto che il corpo astrale consuma di giorno il corpo fisico dell'uomo, causando in lui la predisposizione alle malattie, sicch\u00e9 di notte esso si separa dal corpo eterico, permettendo a quest'ultimo, rimasto unito al corpo fisico nel letto, di ristorarlo e ripristinarne le forme.\nTale alternanza fra giorno e notte, o fra veglia e sonno, riflette la separazione dall'organismo planetario terrestre, avvenuta in epoche remotissime, della Luna a seguito di quella del Sole, per rendere possibile i fenomeni della coscienza. Nel corpo eterico Steiner vedeva inoltre veicolate non solo le correnti della vita, ma anche insediarsi l'archivio delle memorie personali dell'individuo. Come il corpo fisico occupa uno spazio, in maniera statica, all'opposto il corpo eterico andrebbe pensato nel tempo, come un flusso in perenne movimento. \nLavorando sul corpo eterico ricevendo ad esempio impulsi dall'arte e dalla religione, l'Io ne pu\u00f2 modificare una parte, il cui sviluppo \u00e8 chiamato da Steiner \"buddhi\" o spirito vitale.\nAnche secondo gli scritti rosacrociani di Max Heindel, il corpo eterico \u00e8 una controparte esatta del nostro corpo fisico, molecola per molecola e organo per organo, ma della polarit\u00e0 opposta. \u00c8 leggermente pi\u00f9 grande, estendendosi di circa un pollice e mezzo oltre la periferia del corpo fisico. Essendo la via d'ingresso per la forza del Sole, ed il campo in cui operano degli elementali della natura che promuovono attivit\u00e0 come l'assimilazione, la crescita e la propagazione, \u00e8 perci\u00f2 chiamato \u00abvitale\u00bb.\nAl corpo eterico apparterrebbe cos\u00ec anche la capacit\u00e0 riproduttiva e specificamente sessuale, mentre i desideri legati a quest'ambito sarebbero piuttosto emanazione del corpo astrale. Un'altra differenza speculare rispetto al corpo fisico \u00e8 che nei maschi il corpo eterico sarebbe femminile, mentre nelle donne, dove il fenomeno \u00e8 rovesciato, sarebbe maschile.\nUno degli effetti sperimentabili del corpo eterico \u00e8 la sensazione di formicolio che a volte si prova quando un arto rimanga intorpidito per una mancata irrorazione di sangue a seguito di una posizione scorretta, sensazione dovuta a un parziale distacco tra i corpi eterico e fisico. La medesima sensazione, secondo Yogananda, si proverebbe in punto di morte quando questi due corpi, che nel corso della vita restano sempre pressoch\u00e9 uniti, si separano, allorch\u00e9 la paralisi del fisico, abbandonato dall'eterico, si estende fino al cuore e ai polmoni, generando una sorta di soffocamento accompagnato da un immenso terrore.\nTestimonianze.\nL'osservazione del corpo eterico pu\u00f2 avvenire secondo gli insegnamenti teosofici quando si riesca ad attivare il cosiddetto \u00abterzo occhio\u00bb, che consentirebbe la visione anche degli esseri conosciuti nell'esoterismo come Deva, i quali guiderebbero l'evoluzione e la crescita delle piante vivendo nelle atmosfere dei pianeti o del Sole. Geoffrey Hodson in particolare, guidato dalla propria chiaroveggenza, ha fatto raffigurare l'aura eterica di questi esseri, il cui aspetto illustrato risulta simile ad enormi fiamme colorate.\nI Deva e gli Angeli (\"Logoi\"), secondo la teosofia, possiedono vari corpi aurici, molto elevati, che a differenza dell'essere umano giungono fino al piano eterico, non avendo essi un corpo fisico. Per questo non sono consapevoli della materia fisica, al posto della quale percepiscono una sorta di buco vuoto.\nImmersi nella dimensione eterica si vedrebbero vivere anche gli elementali o spiriti della natura, conosciuti come gnomi, ondine, silfidi, salamandre e fate, qualora il terzo occhio sia attivato."}
{"id": "705459", "revid": "92723", "url": "https://it.wikipedia.org/wiki?curid=705459", "title": "Vescovo di Grenoble", "text": ""}
{"id": "705460", "revid": "36426", "url": "https://it.wikipedia.org/wiki?curid=705460", "title": "Vescovo di Beauvais", "text": ""}
{"id": "705461", "revid": "36426", "url": "https://it.wikipedia.org/wiki?curid=705461", "title": "Vescovo d'Orl\u00e9ans", "text": ""}
{"id": "705462", "revid": "36426", "url": "https://it.wikipedia.org/wiki?curid=705462", "title": "Arcivescovo di Parigi", "text": ""}
{"id": "705463", "revid": "36426", "url": "https://it.wikipedia.org/wiki?curid=705463", "title": "Arcivescovo di Fermo", "text": ""}
{"id": "705464", "revid": "11497", "url": "https://it.wikipedia.org/wiki?curid=705464", "title": "Macrocosmo", "text": ""}
{"id": "705465", "revid": "36426", "url": "https://it.wikipedia.org/wiki?curid=705465", "title": "Arcivescovo di Ferrara", "text": ""}
{"id": "705466", "revid": "36426", "url": "https://it.wikipedia.org/wiki?curid=705466", "title": "Vescovo di Ancona", "text": ""}
{"id": "705467", "revid": "11497", "url": "https://it.wikipedia.org/wiki?curid=705467", "title": "Microcosmo", "text": ""}
{"id": "705468", "revid": "339392", "url": "https://it.wikipedia.org/wiki?curid=705468", "title": "Vescovo di Passau", "text": ""}
{"id": "705469", "revid": "36426", "url": "https://it.wikipedia.org/wiki?curid=705469", "title": "Vescovo di Viterbo e Toscanella", "text": ""}
{"id": "705470", "revid": "36426", "url": "https://it.wikipedia.org/wiki?curid=705470", "title": "Arcivescovo di Gniezno", "text": ""}
{"id": "705472", "revid": "36426", "url": "https://it.wikipedia.org/wiki?curid=705472", "title": "Vescovo di Strasburgo", "text": ""}
{"id": "705474", "revid": "36426", "url": "https://it.wikipedia.org/wiki?curid=705474", "title": "Vescovo di C\u00f3rdoba", "text": ""}
{"id": "705475", "revid": "36426", "url": "https://it.wikipedia.org/wiki?curid=705475", "title": "Innocenzo XI", "text": ""}
{"id": "705497", "revid": "287204", "url": "https://it.wikipedia.org/wiki?curid=705497", "title": "Hendel", "text": ""}
{"id": "705498", "revid": "486946", "url": "https://it.wikipedia.org/wiki?curid=705498", "title": "Gran Giustiziere del Regno di Sicilia", "text": ""}
{"id": "705499", "revid": "1573940", "url": "https://it.wikipedia.org/wiki?curid=705499", "title": "Tinamotis ingoufi", "text": "Il tinamo della Patagonia (Tinamotis ingoufi ) \u00e8 un uccello della famiglia Tinamidae che abita il sud del Cile e l'Argentina."}
{"id": "705500", "revid": "793215", "url": "https://it.wikipedia.org/wiki?curid=705500", "title": "Gran giustiziere", "text": ""}
{"id": "705501", "revid": "1573940", "url": "https://it.wikipedia.org/wiki?curid=705501", "title": "Tinamotis pentlandii", "text": "Il tinamo della puna (Tinamotis pentlandii ) \u00e8 un uccello della famiglia Tinamidae.\nDistribuzione e habitat.\nLa specie \u00e8 presente in Per\u00f9, Bolivia, Cile e Argentina."}
{"id": "705502", "revid": "486946", "url": "https://it.wikipedia.org/wiki?curid=705502", "title": "Gran Giustiziere del Regno", "text": ""}
{"id": "705505", "revid": "1904508", "url": "https://it.wikipedia.org/wiki?curid=705505", "title": "Jacopo Antonio Morigia", "text": "Biografia.\nAppartenente alla nobile famiglia Moriggia, era entrato nell'ordine dei Barnabiti nel 1651. Studioso di filosofia e teologia, fu anche lettore universitario a Macerata e a Milano. Fu proposto come Superiore Generale del suo ordine, ma vi rinunci\u00f2. Nel 1674 arriv\u00f2 in Toscana alla corte del granduca Cosimo III, governante di accentuata sensibilit\u00e0 religiosa, dove il Morigia fu consulente di teologia e precettore del figlio del granduca Ferdinando.\nDopo essere stato nominato vescovo di San Miniato nel settembre del 1681, venne trasferito a Firenze, con nomina del 15 febbraio 1683. Fece ingresso in citt\u00e0 il successivo 6 aprile. Vi tenne due sinodi, nel 1691 e nel 1699. Riform\u00f2 inoltre la curia arcivescovile e comp\u00ec una minuziosa visita pastorale nelle parrocchie.\nNotevole fu anche la sua contemporanea attivit\u00e0 presso la curia romana: il 15 luglio 1692 fu nominato assistente al Soglio pontificio, e partecip\u00f2 al concistoro del 19 dicembre 1698.\nIl 19 dicembre 1698 venne nominato cardinale da papa Innocenzo XII con il titolo di Santa Cecilia. Il 20 aprile 1699 fu nominato arciprete della Basilica patriarcale Liberiana.\nIntanto a Firenze matur\u00f2 dei dissidi con il Granduca, che lo portarono a rinunciare alla sede non volendo egli acutizzarli (28 ottobre 1699). Partecip\u00f2 alle celebrazioni per l'Anno Santo del 1700 e tra il 9 e il 23 novembre prese parte al Conclave che elesse papa Clemente XI. Poco tempo dopo (24 gennaio 1701) fu nominato vescovo di Pavia (pur mantenendo il titolo personale di arcivescovo), dove mor\u00ec 7 anni dopo, venendo sepolto nella Cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "705506", "revid": "36426", "url": "https://it.wikipedia.org/wiki?curid=705506", "title": "Vescovo di Pavia", "text": ""}
{"id": "705507", "revid": "1442080", "url": "https://it.wikipedia.org/wiki?curid=705507", "title": "Infinito (modo)", "text": "L'infinito \u00e8 una forma verbale usata in quasi tutte le lingue indoeuropee. \u00c8 la forma normalmente scelta per il lemma dei verbi nei dizionari ed in genere non \u00e8 riferita ad alcuna persona grammaticale (\"io, tu, lui, lei\"); dispone del tempo presente e di quello passato. In italiano, la forma dell'infinito di un verbo come \"andare\" \u00e8 composta da una radice (\"and\"-), da una vocale tematica (-\"a\"-) e da una desinenza (-\"re\"). L'infinito passato sar\u00e0 \"essere andato\".\nL'infinito nelle lingue romanze.\nL'infinito ricorre assai spesso in combinazione con un verbo servile o modale, ad esempio:\nI verbi non modali reggono in genere una preposizione:\nL'infinito di un verbo ha la propriet\u00e0 di poter comportarsi contemporaneamente da verbo e da sostantivo:\ndove \"fare\" come sostantivo funge da soggetto di \"giovare\", ma come verbo regge \"sport\"\ndove \"bere\" \u00e8 soggetto di \"essere\", ma come verbo regge \"alcol\".\nCome il gerundio, l'infinito ha una molteplicit\u00e0 di usi nella subordinazione implicita, di cui si propongono pochi esempi:\nDagli esempi, emerge una notevole duttilit\u00e0 dell'infinito, il quale \u00e8 povero di valori grammaticali propri: questi piuttosto emergono solo nel contesto. \nDell'infinito esiste una forma semplice o presente (\"mangiare\") ed una composta o passata (\"aver mangiato\"), la quale indica un'azione compiuta:\nLa forma passata si trova spesso in proposizioni temporali e causali, cio\u00e8 quelle introdotte da \"dopo\" e da \"per\":\nIn tutte le lingue romanze come l'italiano, le costruzioni ottenute sono paragonabili.\nAnche nelle altre lingue romanze, l'infinito \u00e8 raggruppabile in diverse coniugazioni (in italiano sono \"-are, -ere, -ire\"), fondamentali per la struttura delle diverse forme verbali dei vari tempi e modi, le quali possono distinguersi in base ai vari gruppi di appartenenza. \n\"cantar\" (cantare), \"beber\" (bere), \"vivir\" (vivere)\n\"falar\" (parlare), \"vender\" (vendere), \"partir\" (andare via, partire). Eccezione: \"p\u00f4r\" (porre). In casi particolari, le forme portoghesi dell'infinito hanno delle forme personali per facilitare la comprensione della proposizione subordinata.\n\"parler\", (cantare), \"dormir\" (dormire), \"avoir\" (avere), \"prendre\" (prendere). Come si nota, la terza coniugazione dell'italiano corrisponde in francese al secondo gruppo di verbi, mentre il terzo ed il quarto rispecchiano a grandi linee la seconda coniugazione.\n\"a c\u00e2nta/c\u00e2ntare\" (cantare), \"a bea/bere\" (bere), \"a t\u0103cea/t\u0103cere\" (tacere), \"a dormi/dormire\" (dormire). Il romeno possiede due forme di infinito, corto e lungo: \"a m\u00e2nca\" verso \"m\u00e2ncare\" - mangiare.\nLa distinzione in gruppi di coniugazione, tipica di queste lingue, \u00e8 un'eredit\u00e0 del latino, il quale prevedeva quattro coniugazioni: \"-are\", \"-\u0113re\", \"-\u0115re\", \"-ire\": \"all\u012dgare\" (legare), \"fulg\u0113re\" (risplendere), \"fund\u0115re\" (sbaragliare), \"rep\u0115rire\" (trovare). Fanno eccezione alcuni verbi irregolari tra cui il pi\u00f9 usato \u00e8 \"sum\" (essere) che all'infinito fa \"esse\". Incidentalmente, si precisa in questa sede che nei vocabolari di latino si trova il verbo non all'infinito, ma alla prima persona singolare.\nL'infinito nelle lingue germaniche.\nNelle lingue germaniche, la distinzione tra le varie coniugazioni del verbo non esiste.\n\"to go\" (andare), \"to sleep\" (dormire)\nLa funzione di verbo sostantivato \u00e8 spesso coperta dal gerundio.\n\"h\u00f6ren\" (sentire), \"machen\" (fare), \"wollen\" (volere)."}
{"id": "705509", "revid": "36426", "url": "https://it.wikipedia.org/wiki?curid=705509", "title": "Vescovo di San Miniato", "text": ""}
{"id": "705511", "revid": "2167723", "url": "https://it.wikipedia.org/wiki?curid=705511", "title": "Asino (gioco di carte)", "text": "Asino (o vecchia, vecia in dialetto Veneto) \u00e8 un gioco di carte molto semplice che pu\u00f2 essere giocato a tutte le et\u00e0 e con un numero estremamente variabile di giocatori (fino a 20). Questo gioco, con alcune modifiche, \u00e8 popolare in molti stati del mondo, ad esempio in Giappone con il nome di baba-nuki (in inglese \"old maid\", letteralmente \"zitella\").\nPreparazione.\nAll'inizio della partita il mazziere sceglie (o fa scegliere) una carta che verr\u00e0 messa in un posto nascosto senza essere vista da nessuno. Poi distribuisce tutte le carte del mazzo ai giocatori, una per volta (capita spesso che alcuni ricevano una carta in meno, ma non \u00e8 un problema).\nCome si gioca.\nInnanzitutto appena ricevute le carte, ogni giocatore deve scartare le coppie di carte dello stesso valore che ha in mano. Ovvero se possiede due assi, due re, due \"cinque\", ecc.. li scarta buttandoli in mezzo al tavolo. Arrivati a questo punto ognuno rimarr\u00e0 in mano con un numero variabile di carte: chi ne ha di pi\u00f9 inizia a giocare. Il giocatore di turno prende una carta a caso (senza vederla) dal giocatore alla sua sinistra. Se la carta presa fa coppia con una che ha gi\u00e0 in mano allora pu\u00f2 scartarle entrambe. Il turno passa poi al giocatore alla sua destra che a sua volta prender\u00e0 una carta e cos\u00ec via.\nFine del gioco.\nAlla fine una sola carta rimarr\u00e0 spaiata. Naturalmente perde chi rimane con questa carta in mano, persona che diventer\u00e0 l'asino e sar\u00e0 sbeffeggiato dagli altri partecipanti.\nVariante.\nIl gioco si pu\u00f2 giocare anche con 52 carte francesi. In molte parti d'Italia l'asino \u00e8 e rimane sempre il fante di picche o bastoni, motivo per cui questa variante viene chiamata Uomo Nero. veneta del gioco e la cosiddetta \"Vecia\", in cui l'asino \u00e8 rappresentato dal fante di spade, la \"Vecia\" appunto (per via del fatto che nella carte trevigiane \u00e8 l'unico fante ad avere la barba). Il mazziere scarta, ad inizio del gioco, uno degli altri tre fanti, in modo che non vi sia che una coppia di fanti e la \"Vecia\" non possa fare coppia. Lo svolgimento del gioco \u00e8 uguale ad quanto detto per \"Asino\". Perde il giocatore che si ritrova in mano la \"Vecia\". Altre note versioni sono il \"Gatto Mammone\" e il \"Ciuccio\", molto diffuse rispettivamente in Campania e Basilicata. Nella prima, la carta da lasciare isolata \u00e8 il tre di bastoni; nella seconda, pu\u00f2 essere uno qualsiasi dei quattro cavalli.\nTrucchi e tecniche di gioco.\nA prima vista potrebbe sembrare un gioco di pura fortuna, in realt\u00e0 spesso vince il pi\u00f9 scaltro e il pi\u00f9 bravo a capire quale carta \u00e8 l'asino. Tecniche di gioco consistono nel mettere la carta che si considera l'asino in mezzo alle altre leggermente rialzata in modo da renderla pi\u00f9 \"invitante\". Un altro modo \u00e8 fingere palesemente felicit\u00e0 quando l'avversario sta per prendere una carta che voi non considerate l'asino in modo da fargli credere che siate felici di sbarazzarvi di quella carta. Allo stesso modo se sta per prendere l'asino si pu\u00f2 fare una faccia disperata fingendo di dispiacervi di perdere quella carta. Queste tecniche sono anche descritte nella puntata \"Il re dei bari\" di \"Ranma \u00bd\"."}
{"id": "705515", "revid": "110157", "url": "https://it.wikipedia.org/wiki?curid=705515", "title": "Metrorex", "text": "Metrorex \u00e8 l'azienda rumena che ininterrottamente dal 1991 ad oggi gestisce la rete metropolitana di Bucarest.\nGeneralit\u00e0.\nLa Metrorex ha in concessione le quattro linee (M1, M2, M3, M4) che attraversano radialmente la capitale della Romania.\nLa societ\u00e0 gestisce una rete di 70\u00a0km di ferrovia metropolitana e dispone di 77 treni per un totale di 51 stazioni.\nNel 2009 Metrorex ha trasportato mediamente oltre 500.000 passeggeri.\nNel periodo 2007-2030 \u00e8 previsto un ampliamento della rete metropolitana a 150 chilometri, con un investimento stimato in 6,5 miliardi di euro.\nLa societ\u00e0 \u00e8 sovvenzionata dallo Stato rumeno e nel 2008 ha ricevuto 300 milioni di RON, un importo che rappresenta il 55 % delle spese di esercizio (536,9 milioni di RON). Per il 2009, la societ\u00e0 ha ricevuto un budget di sovvenzione di 324 milioni di RON.\nNel futuro prossimo \u00e8 in previsione l'unificazione della Metrorex con l'operatore dei trasporti pubblici di superficie RATB, per costituire un singolo ente capace di esercitare completamente il trasporto pubblico della citt\u00e0."}
{"id": "705517", "revid": "41214542", "url": "https://it.wikipedia.org/wiki?curid=705517", "title": "Partito", "text": ""}
{"id": "705518", "revid": "88740", "url": "https://it.wikipedia.org/wiki?curid=705518", "title": "Kent (disambigua)", "text": ""}
{"id": "705520", "revid": "13833", "url": "https://it.wikipedia.org/wiki?curid=705520", "title": "Regno di Majorca", "text": ""}
{"id": "705521", "revid": "599013", "url": "https://it.wikipedia.org/wiki?curid=705521", "title": "Edm\u00edlson", "text": "Biografia.\nPer via delle sue origini ha il passaporto italiano, che gli permetteva di giocare in Europa come comunitario.\nCarriera.\nClub.\nHa fatto l'esordio da professionista nel 1994, con il San Paolo. Qui \u00e8 rimasto fino al 2000, vincendo una Copa CONMEBOL, una Recopa Sudamericana e due campionati paulisti. All'inizio della stagione 2000-2001 passa cos\u00ec all'Olympique Lyonnais, squadra francese con cui conquista tre campionati nazionali consecutivi, una Coppa di Lega e due supercoppe nazionali in quattro anni.\nIl 28 luglio 2004 il Barcellona lo preleva dal Lione per circa 10 milioni di euro. Con il club catalano vincer\u00e0 altri due campionati e la Champions League 2005-2006. Durante il periodo al Barcellona ha subito due gravi infortuni, uno il 3 ottobre 2004 (danni al legamento del ginocchio destro, sei mesi di stop) e uno il 1\u00ba giugno 2006 (lesione al menisco del ginocchio destro).\nNel maggio del 2008 si trasferisce al Villarreal, firmando un contratto biennale. Il 22 gennaio 2009, dopo soli sette mesi, lascia la Spagna per tornare a giocare in patria, nel Palmeiras. Il 20 gennaio 2010, con una nota sul sito ufficiale, il Palmeiras rende nota la rescissione del contratto del giocatore. Il 31 gennaio seguente Edm\u00edlson viene tesserato dal Real Zaragoza. Il 12 settembre 2010 segna la sua prima rete con il Zaragoza, nella partita poi persa per 3\u20135 contro il M\u00e1laga. Il 30 giugno 2011 torna in Brasile, al Cear\u00e0.\nNazionale.\nHa debuttato con la maglia della Nazionale brasiliana il 18 luglio 2000, in un match con il , e in seguito ha collezionato altre 39 presenze, compresa una rete. Con la \"Sele\u00e7\u00e3o\" ha vinto il , giocando da titolare sei partite su sette e saltando solo l'incontro con la durante la fase a gironi. Nel 2006 \u00e8 stato nuovamente scelto per giocare il campionato del mondo in Germania, ma non ha potuto rispondere alla chiamata a causa dell'infortunio al menisco e il suo posto \u00e8 stato cos\u00ec preso da Mineiro."}
{"id": "705522", "revid": "1305772", "url": "https://it.wikipedia.org/wiki?curid=705522", "title": "PPM", "text": ""}
{"id": "705523", "revid": "767487", "url": "https://it.wikipedia.org/wiki?curid=705523", "title": "Leone Strozzi (arcivescovo)", "text": "Biografia.\nNato nella famosa famiglia fiorentina degli Strozzi, entr\u00f2 nell'Ordine vallombrosano con il nome di \"fra Leone\" ad appena dieci anni, ma fece professione solo nel 1655. Fu abate di San Salvatore a Vaiano e di Santa Trinita a Firenze, nonch\u00e9 procuratore del suo ordine in Toscana nel 1672.\nNel 1675 divenne priore generale a Roma. Fu nominato vescovo di Pistoia e Prato e si rese benemerito per la fondazione del seminario. Venne trasferito a Firenze nel 1700. Dopo aver iniziato una visita pastorale nelle parrocchie, mor\u00ec durante un viaggio a Roma nel 1703.\n\u00c8 sepolto nel duomo di Pistoia.\nGenealogia episcopale.\nLa genealogia episcopale \u00e8:"}
{"id": "705524", "revid": "287204", "url": "https://it.wikipedia.org/wiki?curid=705524", "title": "Edmilson", "text": ""}
{"id": "705525", "revid": "36426", "url": "https://it.wikipedia.org/wiki?curid=705525", "title": "Gioco con il toro", "text": ""}
{"id": "705526", "revid": "23117", "url": "https://it.wikipedia.org/wiki?curid=705526", "title": "Jos\u00e9 Edm\u00edlson Gomes de Moraes", "text": ""}
{"id": "705527", "revid": "23117", "url": "https://it.wikipedia.org/wiki?curid=705527", "title": "Edm\u00edlson Gomes", "text": ""}
{"id": "705528", "revid": "106999212", "url": "https://it.wikipedia.org/wiki?curid=705528", "title": "Invalidit\u00e0 (diritto amministrativo)", "text": "L'invalidit\u00e0 dell'atto amministrativo, nel diritto italiano, si ha quando l'atto \u00e8 contrario alle norme che lo disciplinano.\nInvalidit\u00e0.\nLa difformit\u00e0 dell'atto rispetto a norme espresse dall'ordinamento giuridico determina l'illegittimit\u00e0 dell'atto; la difformit\u00e0 dell'atto rispetto ai principi espressi dall'art. della costituzione determina invece l'inopportunit\u00e0 dell'atto.\nLa legittimit\u00e0 attiene alla rispondenza dell'atto alle norme giuridiche che disciplinano l'esercizio del potere, senza alcuna considerazione dei risultati conseguiti.\nL'opportunit\u00e0, che si contrappone al concetto di legittimit\u00e0, esprime la conformit\u00e0 della scelta discrezionale alle regole non giuridiche di buona amministrazione, intese ad assicurare l'efficienza e l'economicit\u00e0 dell'azione della pubblica amministrazione, nonch\u00e9 il perseguimento dell'interesse pubblico.\nL'atto illegittimo pu\u00f2 essere viziato in modo pi\u00f9 o meno grave, dando luogo a due categorie di invalidit\u00e0 degli atti amministrativi; gli atti nulli e gli atti annullabili.\nPer parte della dottrina esiste una terza categoria di invalidit\u00e0 degli atti amministrativi: quella degli atti amministrativi inesistenti.\nL'invalidit\u00e0 pu\u00f2 essere totale o parziale.\nPer regola, l'invalidit\u00e0 di singoli elementi dell'atto produce l'invalidit\u00e0 dello stesso nella sua interezza. A questo punto va tenuto presente la distinzione tra provvedimenti scindibili e quelli inscindibili.\nNullit\u00e0 dell'atto amministrativo.\nL'atto amministrativo nullo \u00e8:\nL'annullabilit\u00e0 dell'atto amministrativo.\nL'atto amministrativo annullabile \u00e8:\nRimedi.\nI rimedi contro l'atto amministrativo invalido possono essere richiesti dal privato interessato dall'atto o dalla stessa pubblica amministrazione.\nIl terzo leso nel suoi diritti o nel suo interesse legittimo pu\u00f2 attuare:\nDa parte sua la pubblica amministrazione, autonomamente o su istanza del terzo interessato, pu\u00f2 decidere di produrre un successivo atto amministrativo che agisca sull'atto viziato per:\nTutte queste azioni sono tese a far perdere d'efficacia l'atto viziato, ma questa non \u00e8 l'unica possibilit\u00e0 rispetto ad un atto invalido; infatti questo pu\u00f2 anche essere: "}
{"id": "705529", "revid": "2176804", "url": "https://it.wikipedia.org/wiki?curid=705529", "title": "Giovanni Costa", "text": "Esponente di punta della pittura romana dell'Ottocento, ha contribuito al diffondere delle idee naturalistiche anche tra i membri del movimento pittorico dei macchiaioli. \u00c8 ricordato anche per aver partecipato attivamente alle campagne garibaldine del 1848-49 e del 1859.\nBiografia.\nIl padre di Giovanni, Gioacchino, era originario di Santa Margherita Ligure. A Roma aveva trovato lavoro prima presso un \"cordaro\" e poi in un lanificio. Il proprietario del lanificio, tal Lera, vedendolo operoso lo finanzi\u00f2 per 6000 scudi per iniziare una attivit\u00e0 di fabbricante di \"borgonzoni\" in cui anche il Lera era socio. Le stoffe prodotte erano fatte tingere da un tintore, Andrea Chiappi. Gioacchino si innamor\u00f2 della figlia di questi, Mariuccia, e ne ottenne la mano. La coppia ebbe 16 figli, di cui dodici raggiunsero l'et\u00e0 adulta. Nel tempo la famiglia si stabil\u00ec a Trastevere, nei pressi della chiesa di san Francesco a Ripa. L'edificio fu progettato dal secondogenito Filippo Costa. La famiglia raggiunse una discreta posizione di agiatezza.\nDurante la giovinezza Nino Costa riceve un'educazione di impostazione classica, rimane affascinato dall'arte del medioevo e del rinascimento e si dedica alla pittura frequentando, sempre nella citt\u00e0 natale Roma, intorno al 1848, lo studio del Camuccini, quello del Coghetti e infine quello di Podesti e del Clerici.\nHa per\u00f2 una propensione per la natura e per la pittura dal vero che lo allontanano da questi artisti, intrinsecamente legati alle esperienze neoclassica e romantica.\nConvinto assertore dell'Unit\u00e0 nazionale, Nino Costa partecipa alla prima guerra di indipendenza, anche al seguito di Garibaldi. Nella Repubblica romana del 1849 \u00e8 consigliere municipale. Alla caduta della Repubblica deve fuggire.\nDopo la restaurazione, tra il 1850 e il 1851, compie un viaggio a Napoli: qui probabilmente ha contatti con pittori della scuola di Posillipo che affinano la sua naturale propensione per la rappresentazione verista del paesaggio.\nContatti con artisti stranieri.\nIn questi anni inizia a soggiornare ad Ariccia, dove frequenta un gruppo di artisti stranieri: i Nazareni come Overbeck e Cornelius, con cui condivide la passione per l'arte antica, trovando in essi un analogo riconoscimento del Quattrocentismo. Essi tendono ad accentuare una tendenza idealistica che si sta facendo simbolista in, e che sar\u00e0 ancor pi\u00f9 evidente verso la fine del secolo, come in Boecklin e Oswald Achenbach.\nRisalgono a questo periodo le sue prime conoscenze inglesi: nel 1852 incontra George Mason, in compagnia del quale dipinge \"en plein air\" nella campagna romana, e nel 1853 conosce Frederick Leighton. Probabilmente sono loro a informare l'artista romano sulle idee di Ruskin, che dovevano apparire congeniali al Costa, la cui ricerca pittorica si fondava sulla rielaborazione del vero attraverso il \"sentimento del pensiero\".\nConclude il periodo di formazione con \"Donne che caricano legna a Porto d'Anzio\", del 1852, esposta nel 1856 alla Promotrice di Roma nel 1861, alla Prima Esposizione nazionale di Firenze e nel 1862 al \"Salon\" parigino.\nI suoi contatti con artisti stranieri di tendenze simbolistiche si moltiplicano tra il 1850 e il 1867: frequenta Boecklin, Emile David, Mason, Leighton ed entra in rapporti col gruppo del Caff\u00e8 Michelangelo. Conosce cos\u00ec i Macchiaioli, divenendo amico di Cabianca, di De Tivoli, di Banti e di Fattori.\nTra il 1855 e il 1856 la frequentazione con lo svizzero Emile David lo informa sulle prove di Corot e dei \"barbizonniers\" e dell'inglese Charles Coleman e lo convince definitivamente ad abbandonare i soggetti storici.\nTra il 1858 e il 1860 intraprende un viaggio nella campagna italiana, con l'amico pittore statunitense Elihu Vedder, bruscamente interrotto dalla mancanza di denaro dell'amico, causata dal troncamento dei finanziamenti che questi riceveva dal padre.\nNel 1861 partecipa alla mostra fiorentina con \"Donne che imbarcano la legna ad Anzio\". Viaggia molto: a Londra dove, attraverso Leighton conosce Burne-Jones e Watts; a Parigi, dove nel 1862 espone al \"Salon\" e riceve gli apprezzamenti favorevoli da Corot, da Descamps, da Troyon ed identica situazione si ripete nel 1865.\nMantiene contatti a Firenze con il critico e difensore dei Macchiaioli Martelli e con gli amici inglesi Howard, Richmond e Leighton.\nDal 1856 ha inizio la sua fortuna presso l'ambiente inglese: Leighton acquista il quadro \"Dormono di giorno per pescare di notte\", replicato in grandi dimensioni qualche anno pi\u00f9 tardi ed esposto nel 1890 alla New Gallery di Londra.\nDa questo periodo il processo creativo di Costa si prolunga nel tempo\u02d0 egli inizia opere che conclude molto tempo dopo, tempo necessario per far maturare i contenuti di una sua ricerca idealistica della perfezione. Da questa tendenza, in definitiva spirituale, nasce la sua opera pi\u00f9 nota, la \"Ninfa nel bosco\", iniziata nel 1863 e terminata venti anni dopo; in essa si riassume cos\u00ec un percorso interiore che conduce alla pittura simbolista.\nNel 1859 torna a combattere per l'indipendenza italiana, arruolandosi nel Regio Esercito piemontese.\nAlla fine dello stesso anno torna Firenze, divenuta punto di ritrovo di molti patrioti, dopo l'abbandono di Napoleone III, nell'intenzione di procedere con la politica delle annessioni spontanee all'unificazione della penisola. Firenze \u00e8 anche centro d'arte e qui Costa svolge un ruolo significativo nel circolo del Caff\u00e8 Michelangelo. Influenza soprattutto Giovanni Fattori e convince i giovani Macchiaioli ad abbandonare i soggetti storici e a dedicarsi alla pittura dal vero, nonch\u00e9 ad introdurre l'innovativo formato accentuatamente longitudinale.\nSoggiorni all'estero.\nTra il 1861 e il 1862 compie un primo viaggio a Parigi, dove riceve gli apprezzamenti di Troyon, di Gleyre, di Ricard H\u00e9bert e di Corot, per le \"Donne che caricano legna a Porto d'Anzio\", esposto al \"Salon\". Espone anche al Salon des Refus\u00e9s un piccolo studio dal vero che viene immediatamente venduto e, in privato, mostra agli amici francesi i suoi studi dal vero, apprezzati anche da Meissonier. A Parigi frequenta Th\u00e9ophile Gautier, Charles Baudelaire e Eduard Bertin, approfondendo la sua tendenza al simbolismo che comunica agli altri italiani, grazie alla sua capacit\u00e0 di comunicare le nuove idee e di battersi per esse.\nNel 1862, durante un breve soggiorno a Londra conosce Burne Jones, attraverso il quale ha probabilmente modo di approfondire la conoscenza delle idee di Ruskin sull'arte. Nel 1863 raggiunge Mason nello Staffordshire e con lui dipinge nella campagna inglese, subendo il fascino delle tematiche bucoliche e sentimentali care all'amico. In sua compagnia si reca poi a Londra e Parigi e, una volta solo, prosegue per la zona di Fontainebleau, dove nasce l'ispirazione per La ninfa nel bosco, il suo quadro pi\u00f9 famoso.\nRientrato a Firenze si avvicina a Banti e a Cabianca e frequenta la tenuta di Diego Martelli a Castiglioncello, avvicinandosi all'arte dell'Abbati.\nNegli anni sessanta alterna alla residenza fiorentina i soggiorni romani, durante i quali, tra il 1865 e il 1866, incontra George Howard. Questi, divenuto Lord Carlisle, sosterr\u00e0 la fortuna di Costa in Inghilterra e ne diverr\u00e0 uno dei maggiori collezionisti.\nNel 1867 si stabilisce nuovamente a Firenze, in seguito alla sconfitta di Mentana e lavora tra Livorno, Castiglioncello e Bocca d'Arno.\nAttivit\u00e0 politica e gruppi artistici.\nNel 1870 combatte per la liberazione di Roma, partecipa all'entrata in Roma dei bersaglieri, e da quel momento entra attivamente nella vita politica cittadina, fa parte del triumvirato, ed \u00e8 eletto consigliere comunale di Trastevere.\nPer carattere resta un ribelle. Riprende l'attivit\u00e0 artistica ed entra in polemica con l\"establishment\", contro il quale reagisce organizzando e partecipando alle fondazioni di numerosi gruppi artistici. Nel 1875 \u00e8 tra i fondatori del Golden Club, nel 1878 del Circolo degli Italiani, nel 1883 della Scuola Etrusca, che precede \"In arte libertas\".\n\u00c8 il paesaggista e critico pi\u00f9 autorevole fra i ribelli dell'ambiente romano. Secondo il suo parere occorreva dipingere con gli stessi mezzi del vero. E nel caso di insufficienza degli ordinari sistemi tecnici, procede per sue vie proprie, sovrapponendo colori a colori, secondo le leggi scrutate da lui nel vero.\nLa sua arte, se rimane quasi sconosciuta o volutamente ignorata dal pubblico italiano, trova invece consensi e successo in ambiente anglosassone. Costa espone nel 1869 alla Royal Academy di Londra; dal 1877 partecipa alle attivit\u00e0 della Grosvenor Gallery, nel 1882 ottiene successo con la mostra di sessantotto dipinti alla Fine Art Society.\nFra il 1883 e il 1884 fonda la Scuola Etrusca con gli amici inglesi ed abbandona la Grosvenor Gallery, per esporre alla New Gallery.\nNel 1887 aderisce al gruppo \"In arte libertas\", di cui \u00e8 una delle pi\u00f9 note voci, e partecipa alle esposizioni organizzate regolarmente dalla societ\u00e0 fino al 1902.\nNel 1897 viene acquisito dalla National Gallery \"Il risveglio della natura\", quadro donato con una sottoscrizione promossa dagli amici inglesi e andato distrutto durante la II guerra mondiale.\nA partire dagli anni novanta inizia a dettare le sue memorie alla figlia Giorgia. Altre memorie dett\u00f2 ad Olivia Rossetti Agresti, memorie che servirono a quest'ultima a pubblicare il suo testo. La figlia cur\u00f2 nel 1927 la pubblicazione delle memorie da lei raccolte, con l'aggiunta di quanto era stato raccolto dalla Rossetti.\nNino Costa muore il 31 gennaio del 1903 a Marina di Pisa. \u00c8 sepolto presso il Cimitero del Verano a Roma.\nPittura dal vero secondo Nino Costa.\nPer Nino Costa \u00e8 necessaria una serie di accorgimenti che rendono complesse l'elaborazione del paesaggio; i quali accorgimenti consistono in:\nIl paesaggio \u00e8 visto come il mezzo ideale per un'arte che restituisca il senso di totalit\u00e0 e armonia della natura (ogni parte \u00e8 in relazione col resto e serve ad esplicare l'idea dell'artista). Riferimento sono i paesaggi romantici francesi e inglesi, i Preraffaelliti cui Costa guarda attentamente, nell'intento di riannodare il filo spezzato con la pittura del Quattrocento.\nDiego Martelli, relativamente alla pittura di Giovanni Costa, parla di filosofia dei rapporti, di ostinazione dei contorni, di intonazione giusta e severa, con riferimento agli stili del Quattrocento. Costa di fatto \u00e8 anche lui un \"Quattrocentista\": ama i pittori del Quattrocento e li studia, e dai loro modelli cerca intende ridare vita alla loro arte.\nNel 1882 Costa \u00e8 a Londra, quando vi sono anche Cabianca, Onorato Carlandi e De Maria; ed espone opere di collezioni inglesi alla Fine Art Society. Il \u201cMagazine Art\u201d gli dedica un articolo, in cui lo descrive come un patriota, un artista isolato, apprezzato all'estero e impopolare in Italia, dove \u00e8 tra i soli a fare arte autentica e libera dai formalismi alla moda.\nSull'inclinazione di Costa a diffamare i compatrioti fa leva la stroncatura di Scarfoglio, in occasione della partecipazione di Costa alla Promotrice Romana del 1885. Insorge in difesa di Costa il discepolo Cellini.\nAll'estero invece la Cartwright nei paesaggi di Costa coglie l'affinit\u00e0 col Quattrocento umbro, vi vede la stessa \u201cinviolabule quitness\u201d di Shelley e l'esatta traduzione dello \u201csleep that is among a lonely day\u201d (verso di Wordsworth).\nNel gruppo dissenziente romano, grazie a Costa, sarebbe stato l'interesse per i poeti romantici inglesi, l'elemento basilare per il principio dell'identit\u00e0 pittura-poesia."}
{"id": "705530", "revid": "1305772", "url": "https://it.wikipedia.org/wiki?curid=705530", "title": "Invalidit\u00e0", "text": ""}
{"id": "705534", "revid": "599013", "url": "https://it.wikipedia.org/wiki?curid=705534", "title": "Ppo", "text": ""}
{"id": "705537", "revid": "1318658", "url": "https://it.wikipedia.org/wiki?curid=705537", "title": "Assorbivit\u00e0 molare", "text": "L'assorbivit\u00e0 molare o coefficiente di assorbimento molare di una specie chimica rappresenta l'assorbanza specifica di una soluzione a concentrazione molare unitaria, ad una data lunghezza d'onda, attraverso una cella di lunghezza ottica unitaria (in genere espressa in centimetri). In passato l'assorbivit\u00e0 molare era denominata anche coefficiente di estinzione molare, termine ora considerato obsoleto secondo la terminologia IUPAC.\nViene indicato con la lettera \u03b5 o \u03b5\u03bb.\nCompare nella legge di Lambert-Beer, utilizzata per correlare la concentrazione di specie in soluzione all'assorbanza della soluzione stessa.\nQuesto parametro, tipico di ogni sostanza, \u00e8 strettamente dipendente dalla lunghezza d'onda, \u03bb della luce incidente; il valore di \u03b5 \u00e8 direttamente proporzionale all'intensit\u00e0 dell'assorbimento. \nLe dimensioni del coefficiente di assorbimento molare sono:\nperci\u00f2 si esprime nel Sistema internazionale in m2\u00b7mol-1\nUn metodo per misurare il coefficiente di assorbimento molare \u00e8 quello di sfruttare un particolare fenomeno che coinvolge i laser detto lente termica."}
{"id": "705540", "revid": "29244", "url": "https://it.wikipedia.org/wiki?curid=705540", "title": "Malessere da decompressione", "text": ""}
{"id": "705541", "revid": "322321", "url": "https://it.wikipedia.org/wiki?curid=705541", "title": "Tommaso Bonaventura della Gherardesca", "text": "Biografia.\nNacque a Firenze da Guido della Gherardesca, conte di Castagneto, e da Laura Guadagni, patrizia di Firenze. Suo cugino fu il futuro cardinale Giovanni Antonio Guadagni.\nDal 1679 fu canonico della cattedrale metropolitana di Firenze e, in seguito, decano del capitolo e vicario generale (dal 5 ottobre 1700).\nIl 12 febbraio 1703 venne nominato vescovo di Fiesole, e poco meno di un anno dopo, fu trasferito all'arcidiocesi di Firenze dopo l'improvvisa morte di Leone Strozzi. L'8 dicembre prese possesso della sede e ricevette il pallio dal nunzio apostolico Antonio Francesco Sanvitale. Tenne un sinodo diocesano nel 1710 e comp\u00ec una visita pastorale, ma il suo nome \u00e8 legato soprattutto alla benemerita fondazione del seminario maggiore arcivescovile di Firenze, il 4 novembre 1712. Mor\u00ec a Firenze il 21 settembre 1721."}
{"id": "705542", "revid": "122847884", "url": "https://it.wikipedia.org/wiki?curid=705542", "title": "Renault 9", "text": "La 9 era una autovettura berlina di classe medio-bassa, prodotta dalla casa automobilistica Renault tra il 1981 ed il 1988 e fino al 2000, solo per alcuni mercati emergenti.\nStoria e profilo.\nDebutto del modello.\nNel 1977 fu avviato il progetto L42, il cui fine era quello di realizzare una vettura di fascia medio-bassa con carrozzeria berlina a tre volumi, che potesse porsi come alternativa alla pi\u00f9 pratica carrozzeria a due volumi con portellone, proposta invece dalla Renault 14. Quest'ultima, lanciata solo un anno prima, stava mostrando infatti una certa difficolt\u00e0 a far breccia nel cuore dei potenziali clienti, per cui la \"R\u00e9gie\" pens\u00f2 di integrare l'offerta della sua gamma di vetture con una della medesima fascia della \"R14\", ma con corpo vettura differente. Non solo, ma la Casa della Losanga ebbe in mente di tornare nel mercato statunitense proprio con il nuovo modello che sarebbe nato dal progetto \"L42\", per cui, oltre alla classica linea a tre volumi, doveva possedere anche marcate doti di sobria eleganza. Insomma, la vettura avrebbe dovuto divenire una \"world car\" allo stesso modo in cui le Case automobilistiche giapponesi stavano cominciando ad esportare i loro modelli in tutto il mondo, erodendo tra l'altro le fette di mercato fino a quel momento esclusivo appannaggio dei costruttori europei e nordamericani nei rispettivi continenti.\nPer quanto riguarda lo stile, l'\u00e9quipe di designer della Renault era a quei tempi diretta da Robert Opron, gi\u00e0 con una pi\u00f9 che valida esperienza presso la Citro\u00ebn, della quale firm\u00f2 la linea di alcuni dei suoi modelli pi\u00f9 famosi, come la GS e la CX. Per creare una vettura che potesse mettere tutti d'accordo (e con tutti si intendeva sia i vertici della Casa sia i gusti dei clienti nei vari mercati del mondo) e ridurre il pi\u00f9 possibile i rischi di flop commerciale, Opron disegn\u00f2 una linea molto semplice, per alcuni versi quasi scontata.\nIntanto, nel gennaio del 1979, la Renault sigl\u00f2 un accordo commerciale con la American Motors Corporation, in base al quale la Casa francese si sarebbe servita della rete di distribuzione del colosso americano per commercializzare alcuni suoi modelli ed in cambio avrebbe permesso all'AMC di commercializzarne di suoi in Europa. Tale accordo fu proprio ci\u00f2 che serviva alla Casa francese per agevolare lo sbarco negli USA e renderlo meno sperimentale rispetto al passato.\nTuttavia, poich\u00e9 la \"R14\" continuava a stentare nelle vendite, fu avviato un progetto parallelamente al progetto \"L42\", al fine di produrre una nuova berlina a 2 volumi con portellone, che potesse riscattare i magri numeri di produzione della \"R14\". Tale progetto sfocer\u00e0 nella Renault 11.\nLa nuova vettura fu presentata con il nome di \"Renault 9\" al Salone di Francoforte del settembre 1981.\nDesign ed interni.\nCome voluto dal francese Robert Opron, la R9 si present\u00f2 come una classica berlina a tre volumi priva di qualsiasi elemento di originalit\u00e0. Tale tendenza \u00e8 particolarmente visibile nel frontale, dal disegno estremamente semplice con la sua calandra in plastica nera, i suoi gruppi ottici rettangolari e lo scudo paraurti anch'esso in plastica. Molto classica la fiancata, solcata solo da due nervature, una all'altezza dei gruppi ottici ed una che andava idealmente ad unire le due estremit\u00e0 superiori dei due scudi paraurti. I passaruota erano di disegno differenziato dall'anteriore al posteriore (quelli dietro erano pi\u00f9 schiacciati) e le superfici vetrate erano piuttosto ampie conferendo luminosit\u00e0 all'interno e favorendo la visibilit\u00e0 durante le manovre. Posteriormente il leitmotiv della semplicit\u00e0 si ripeteva riproponendo gruppi ottici rettangolari ed un paraurti in plastica dal disegno privo di fronzoli o slanci stilistici.\nEstremamente classici, ma ben rifiniti, gli interni, dove spiccava la riuscita plancia con ampia consolle centrale, ma anche il cruscotto di forma rettangolare e piuttosto completo anche nelle versioni di base. La selleria era in tessuto, mentre il volante era forse uno degli elementi pi\u00f9 originali dell'intera vettura, per via delle sue due razze disposte ad U. L'abitacolo si rivel\u00f2 piuttosto spazioso e versatile, considerando il tipo di vettura e l'epoca del suo debutto. Furono particolarmente sottolineati dalla stampa specializzata aspetti come la ridotta distanza tra le guide dei sedili anteriori, fatto che permetteva ai passeggeri posteriori di allungare maggiormente le gambe. Buona anche la capienza del bagagliaio, con i suoi 400 litri di capacit\u00e0.\nStruttura e meccanica.\nLa ricerca di soluzioni semplici pareva dominare anche dal punto di vista della meccanica, ma con almeno due eccezioni: innanzitutto la \"Renault 9\" nacque su un pianale progettato ad hoc per la nuova vettura e che solo in un secondo momento sarebbe stato condiviso con la \"R11\"; in secondo luogo, la \"R9\" fu la seconda Renault in assoluto a montare il motore in posizione trasversale (la prima fu la Renault 14). Restavano invece invariati, rispetto alla restante produzione Renault, la configurazione \"tutto avanti\". La scelta di posizionare il motore trasversalmente fu motivata dall'esigenza di ottimizzare lo spazio interno a disposizione degli occupanti. Infatti, una delle specifiche imposte dal progetto \"L42\" fu quella di ottenere una vettura pratica pur senza poter disporre del portellone posteriore gi\u00e0 presente nella \"R14\". Classica anche la scelta delle sospensioni, tutte a ruote indipendenti, ma con avantreno di tipo MacPherson con molle eleicoidali e retrotreno a bracci tirati con barre di torsione. L'impianto frenante prevedeva dischi all'avantreno e tamburi al retrotreno, mentre lo sterzo era a cremagliera.\nSebbene modificati per poter essere montati in posizione trasversale, i motori della gamma della \"Renault 9\" erano tutti della gi\u00e0 collaudata famiglia Cl\u00e9on. Si trattava quindi di unit\u00e0 a 4 cilindri con distribuzione a valvole in testa ed asse a camme laterale, non pi\u00f9 nuovi (i primi Cl\u00e9on risalivano gi\u00e0 a vent'anni prima) ma assai apprezzati per le loro doti di robustezza ed affidabilit\u00e0, nonch\u00e9 per la loro semplicit\u00e0 di manutenzione.\nAl suo esordio la gamma motori della \"R9\" era cos\u00ec articolata:\nIl cambio era manuale a 4 marce per quasi tutta la gamma, salvo le versioni di punta che invece montavano un cambio a 5 marce. Era comunque disponibile a richiesta anche un cambio automatico a 3 rapporti, abbinabile solo con il motore 1.4 proposto in questo caso in una variante depotenziata a 68\u00a0CV.\nAllestimenti.\nAl suo debutto, la \"R9\" fu proposta in diversi livelli di allestimento:\nVi furono anche differenze significative negli allestimenti a seconda del mercato di destinazione: per esempio, nel nostro Paese era assente la versione di base \"C\", e la gamma partiva dall'allestimento \"TC\", mentre era invece previsto un allestimento TCE, il pi\u00f9 ricco tra quelli che prevedevano il motore da 1.1 litri.\nEvoluzione.\nLa gamma in generale.\nLa produzione in Europa fu avviata nello stabilimento di Douai, nei pressi di Lilla. In questo stabilimento le \"Renault 9\" erano assemblate utilizzando robot, in maniera tale da aumentare sensibilmente l'efficienza produttiva. Le doti di praticit\u00e0 della vettura, in rapporto alle sue dimensioni ed all'assenza di un vero portellone, valsero alla \"Renault 9\" il titolo di Auto dell'anno del 1982. La vettura riusc\u00ec a prevalere su modelli con molte frecce nel loro arco, come la Opel Ascona C, la seconda serie della Volkswagen Polo e la seconda generazione della BMW Serie 5, classificatesi rispettivamente al secondo, terzo e quarto posto. La commercializzazione in Italia fu avviata solo a partire dal 2 gennaio 1982: nel nostro Paese la versione con cambio automatico era considerata come una vera e propria versione a s\u00e9. Alla fine del 1981, la produzione della \"Renault 9\" gi\u00e0 super\u00f2 i 73.600 esemplari.\nUn primo, significativo passo evolutivo della gamma \"R9\" si ebbe alla fine del 1982, quando vennero introdotte le versioni diesel TD, GTD e TDE, mosse da un motore aspirato di 1.6 litri con potenza di 55 CV. Sempre nel 1982 la produzione fu avviata anche negli Stati Uniti, presso lo stabilimento AMC di Kenosha (Wisconsin), dove la \"Renault 9\" fu prodotta con il nome di \"Renault Alliance\". Nello stesso anno la gamma europea vide altri aggiornamenti, ma pi\u00f9 di dettaglio, come ad esempio la cancellazione dell'allestimento \"TLE\".\nNel 1983 fu lanciata la \"Renault 11\", realizzata sulla base meccanica della \"R9\" e destinata a sostituire con successo la ben pi\u00f9 sfortunata \"R14\".\nIl lancio della nuova berlina a 2 volumi ebbe alcune ripercussioni sulla gamma della \"R9\": l'allestimento \"GTS\", per esempio, fu spostato sulla nuova arrivata e venne cos\u00ec eliminato dalla berlina a 3 volumi.\nMa di l\u00ec a poco l'influenza della \"11\" sulla gamma della \"Renault 9\" ebbe anche effetti ben pi\u00f9 deleteri: le maggiori doti di praticit\u00e0 della versione con portellone portarono ad un sensibile calo nelle vendite della compatta berlina a 4 porte. Per questo, nel 1984, si cerc\u00f2 di solleticare l'interesse della clientela proponendo due versioni di lusso, denominate GTX e TXE ed equipaggiate con il nuovo motore della Serie \"Fonte\", della cilindrata di 1721\u00a0cm\u00b3 ed in grado di erogare fino a 90\u00a0CV di potenza massima.\nAllo stesso scopo, nel 1985 vi fu un restyling che coinvolse soprattutto il frontale, ora a fari sdoppiati e quindi unificato a quello della \"R11\", e gli interni, dove fu adottato tra l'altro anche un nuovo volante con quattro razze. Nella stessa occasione fu introdotta anche una variante sportiva, denominata 9 Turbo e spinta da un motore derivato da quello montato sulla R5 Alpine Turbo, ma con potenza scesa da 110 a 105\u00a0CV. Per quanto riguarda le altre novit\u00e0, il 1.4 da 60\u00a0CV fu portato a 68\u00a0CV mediante il montaggio di un carburatore doppio corpo. Tale motorizzazione andr\u00e0 a sostituire i due motori 1.4 da 60 e da 72\u00a0CV utilizzati in precedenza.\nNella seconda met\u00e0 del 1986 si ebbe un nuovo e pi\u00f9 sostanzioso restyling (comune anche alla \"R11\"): a cambiare furono il frontale (con fari trapezoidali e calandra completamente liscia ed in tinta), i paraurti (ridisegnati e, sulle versioni top di gamma, in tinta), gli interni (nuova plancia, sedili e pannelli porta ridisegnati) e i motori. Alla base si ponevano ora le versioni \"TL\" e \"TLE\", equipaggiate da un motore da 1.2 litri che prese il posto di quello da 1.1. In cima alla gamma, la \"TSE\" fu rimpiazzata dalle TS, TXE, GTX e GTE spinte dalla solita unit\u00e0 da 1.7 litri. Per quanto riguardava la \"9 Turbo\", essa ricevette l'unit\u00e0 motrice montata in quel periodo sulla Supercinque GT Turbo, un 1.4 sovralimentato da 115\u00a0CV.\nLa \"R9\" lasci\u00f2 il listino nel 1989, rimpiazzata dalla Renault 19 Chamade, mentre la versione compatta era stata introdotta gi\u00e0 un l'anno prima. La produzione della \"'R9\", per\u00f2, prosegu\u00ec per tutti gli anni novanta in Turchia, Argentina, Colombia e Messico.\nPur non avendo ottenuto risultati clamorosi nelle vendite, la R9 riusc\u00ec almeno in parte ad arginare l'insuccesso della R14.\nLa Renault 9 Turbo.\nLa Renault 9 Turbo fu lanciata nel luglio del 1985 come versione di punta della gamma. Fu una sorpresa inattesa in quanto la \"sorella\" a 5 porte, ossia la \"R11\", aveva gi\u00e0 una versione turbo-benzina ed inoltre, per via della sua coda pi\u00f9 sfuggente, meglio riusciva a sposare la sua linea ad un motore spinto, mentre la \"R9\", con la sua linea classica a tre volumi, sembrava fatta per un utilizzo pi\u00f9 tranquillo. Non solo, ma inizialmente la stessa Renault aveva lasciato intendere che vi sarebbe stata una sola versione sportiva basata sulla \"R11\". E invece la Casa della Losanga stup\u00ec il pubblico introducendo il motore della \"Renault 11 Turbo\" (modello in listino gi\u00e0 da un anno) sotto il cofano della \"Renault 9\". Tra l'altro, proprio allo scopo di fugare i dubbi anche dai pi\u00f9 scettici, furono introdotte anche alcune novit\u00e0 estetiche rispetto alla \"Renault 11 Turbo\". E cos\u00ec, ecco che la \"Renault 9 Turbo\" sfoggiava nuovi paraurti in tinta ed altri particolari che nel complesso finirono per renderne il \"look\" addirittura pi\u00f9 sportivo di quello della \"sorella\" a 5 porte. La calandra rimase quella a fari sdoppiati adottata dall'intera gamma nel corso del recente restyling.\nIl motore della \"Renault 9 Turbo\" fu lo stesso della \"Renault 11 Turbo\", vale a dire l'unit\u00e0 \"Cl\u00e9on-Fonte\" da 1397\u00a0cm\u00b3 sovralimentata mediante turbocompressore. Si tratta di fatto dello stesso motore che a suo tempo ebbe equipaggiato le \"R5 Alpine Turbo\" e che in quel periodo era ancora presente sotto il cofano delle \"Supercinque GT Turbo\", ma con potenza di 105\u00a0CV anzich\u00e9 115. Tale motore, erede di una lunga dinastia di propulsori sportivi, fu progettato da Ren\u00e9 Vuaillat e dopo alcuni anni di versioni tranquille fece per la prima volta il suo debutto in chiave sportiva sotto il cofano delle indimenticate Renault 8 Gordini, con cubatura di 1.1 litri. Con tale motore la \"Renault 9 Turbo\" raggiungeva una velocit\u00e0 massima di 190\u00a0km/h, scattando da 0 a 100\u00a0km/h in appena 8\"5, un dato assai rilevante per l'epoca.\nDue anni dopo il lancio, la \"Renault 9 Turbo\" vide il proprio motore passare a 115\u00a0CV in occasione del secondo restyling, ma gi\u00e0 nel 1988 sarebbe uscita di produzione assieme al resto della gamma. Il suo posto sarebbe stato preso in seguito dalla Renault 19 1.8 16v 4p.\nCaratteristiche tecniche.\nEcco pi\u00f9 nel dettaglio le caratteristiche di ogni versione della gamma della \"R9\" prevista per il mercato europeo. I prezzi riportati sono in migliaia di lire e si riferiscono al livello di allestimento pi\u00f9 basso ed al momento del debutto nel mercato italiano, laddove la versione indicata fosse prevista per tale mercato:\nLa Renault 9 nel mondo.\nLa \"Renault 9\" (ma anche la \"sorella\" \"Renault 11\") sono state prodotte anche per altri mercati in via di sviluppo e per molto pi\u00f9 tempo rispetto alla produzione europea. Oltre a ci\u00f2, la \"Renault 9\" \u00e8 stata proposta anche nel mercato statunitense con il nome di \"Alliance\".\nLa Renault Alliance.\nLa Renault Alliance (nota anche come AMC Alliance) era in pratica la \"Renault 9\" rivista per i mercati nordamericani (USA, Canada e Messico). Del corpo vettura rimasero pressoch\u00e9 immutate le linee principali firmate da Robert Opron, ma gli interni ed alcuni elementi stilistici esterni furono ripensati per incontrare i gusti della clientela d'oltreoceano. Autore di queste rivisitazioni fu Richard Teague, che confer\u00ec un \"look\" pi\u00f9 \"americaneggiante\" ed interni pi\u00f9 eleganti e lussuosi alla compatta vetture di origine francese, e che negli States veniva considerata come \"subcompact\". Teague era responsabile per il design del gruppo AMC, con il quale la Casa di Billancourt aveva stretto un accordo nel 1979 per lo scambio reciproco dei modelli da un mercato all'altro. Perci\u00f2 la \"Alliance\" cominci\u00f2 ad essere assemblata nello stabilimento AMC di Kenosha, nel Wisconsin (USA). La vettura dovette essere adeguata agli standard di sicurezza americani, per cui fu dotata di paraurti maggiorati, pi\u00f9 sporgenti.\nPer quanto riguarda la gamma motori, la \"Alliance\" dovette subire anche in questo caso rivisitazioni in maniera tale da soddisfare le normative americane antinquinamento, per cui fu proposta con un motore 1.4 derivato da quelli della produzione europea, ma con alimentazione ad iniezione e potenza ridotta. Cos\u00ec, tale motore fu proposto in una variante da 64\u00a0CV (contro i 72\u00a0CV del 1.4 pi\u00f9 potente disponibile sulle \"Renault 9\" europee). Il sistema di iniezione, gi\u00e0 collaudato sulle Renault commercializzate in Nordamerica, proveniva dalla Le Car, ossia dalla \"Renault 5\" prevista per gli USA. Quanto alla trasmissione, essa poteva contare su un cambio manuale a 4 o a 5 marce, oppure su un automatico a 3 rapporti, quindi non si era molto distanti dalla gamma dei cambi disponibili in Europa.\nLa \"Alliance\" fu presentata nel giugno 1982: pur venendo commercializzata come \"Renault Alliance\", essa recava anche il marchio della \"AMC\". Al suo debutto la \"Alliance\" vide una rivale agguerrita nella Ford Escort americana, ma anche nelle varie Plymouth Horizon e Dodge Omni, nonch\u00e9 nella Chevrolet Chevette. La \"Alliance\" fu proposta con carrozzeria berlina a 2 o 4 porte. Proprio la presenza di questi ultimi modelli con portellone spinse Renault ed AMC a proporre per i mercati nordamericani anche la \"Renault 11\", commercializzata come \"Renault Encore\". Il successo fu inizialmente buono: il prezzo elevato dei carburanti spinse la clientela ad orientarsi su modelli come la \"Alliance\". Ma di l\u00ec a poco si ebbe un crollo dei prezzi del carburanti che favor\u00ec invece la vendita di modelli di fascia pi\u00f9 alta, relegando a fasce di mercato marginali la \"Alliance\". Ma alla AMC non ci si arrese e la gamma fu arricchita con l'arrivo di un nuovo motore da 1.7 litri, strettamente derivato da quello utilizzato in Europa, ma anche in questo caso con iniezione elettronica e con potenza ridotta da 82 a 78 CV. In aggiunta alla versione 1.7 fu introdotta anche un'inedita cabriolet, denominata Alliance Convertible, caratterizzata da una linea molto elegante.\nAlla fine del 1985 vi fu un aggiornamento estetico molto lieve, consistente nell'introduzione di un listello cromato sopra i fari anteriori e di catadiottri sui fari posteriori. Un secondo restyling si ebbe un anno dopo con l'eliminazione del frontale a doppi fari in favore di un unico gruppo ottico che comprendeva anche gli indicatori di direzione, ormai scomparsi dai paraurti. Nella medesima occasione, la \"Encore\" fu ribattezzata Alliance Hatchback, divenendo cos\u00ec una versione in pi\u00f9 della gamma \"Alliance\". Ed ancora, per gli ultimi mesi di commercializzazione, la \"Alliance\" fu proposta anche in una versione a tiratura limitata, denominata GTA e caratterizzata da un kit di carrozzeria sportivo e da un motore da 2 litri in grado di erogare fino a 95\u00a0CV di potenza massima.\nNell'agosto del 1987 la \"Alliance\" fu tolta di produzione dopo essere stata prodotta in 464\u00a0000 esemplari (escluse le versioni \"Hatchback\", che vengono generalmente integrate nella produzione della \"Encore\"), di cui 3.500 \"GTA\" e 10.600 cabriolet.\nLe altre Renault 9.\nLa \"Renault 9\" fu commercializzata in svariati Paesi emergenti:\nCuriosit\u00e0.\nL'8 gennaio 1993 il giornalista Beppe Alfano fu assassinato a Barcellona Pozzo di Gotto in Provincia di Messina e trovato morto a bordo di una Renault 9 Amaranto."}
{"id": "705544", "revid": "125198361", "url": "https://it.wikipedia.org/wiki?curid=705544", "title": "Cristo morto (Mantegna)", "text": "Il Cristo morto (noto anche come \"Lamento sul Cristo morto\" o \"Cristo morto e tre dolenti\") \u00e8 uno dei pi\u00f9 celebri dipinti di Andrea Mantegna, tempera su tela (68x81 cm), databile con incertezza tra il 1475-1478 circa e conservato nella Pinacoteca di Brera a Milano. L'opera \u00e8 celeberrima per il vertiginoso scorcio prospettico della figura del Cristo disteso, che ha la particolarit\u00e0 di \"seguire\" lo spettatore che ne fissi i piedi scorrendo davanti al quadro stesso. \nConsiderata uno dei vertici della produzione di Mantegna, l'opera ha una forza espressiva e al tempo stesso una compostezza severa che ne fanno uno dei simboli pi\u00f9 noti del Rinascimento italiano.\nStoria.\nLa datazione al 1475-1478 \u00e8 solo una delle ipotesi pi\u00f9 accreditate, che oscillano entro quasi un cinquantennio di produzione mantegnesca, dalla fine del periodo mantovano alla morte. In ogni caso l'opera viene in genere messa in relazione alla Camera degli Sposi, con il contenuto illusionistico della prospettiva che sarebbe un'evoluzione a estremi livelli dello scorcio dell'\"oculo\". \nUn \"Cristo in scurto\" (\"scorcio\"), destinato forse alla devozione privata dell'artista, \u00e8 citato tra le opere rimaste nella bottega di Mantegna dopo la sua morte nel 1506. Poco dopo il dipinto veniva acquistato dal cardinale Sigismondo Gonzaga, nel 1507. Non \u00e8 affatto chiaro se il dipinto fosse un originale o una copia di un soggetto gi\u00e0 eseguito e se si tratti della stessa opera effettivamente oggi esposta a Brera. Alcuni studiosi, ricostruendo vari indizi, sono arrivati alla conclusione che con molta probabilit\u00e0 le versioni del \"Cristo morto\" fossero due. I passaggi successivi della tela milanese sono intricati e documentati in maniera soltanto parziale e peraltro confusa.\nNel 1531 sarebbe stato destinato a decorare il camerino di Margherita Paleologa, futura sposa di Federico II Gonzaga. Nel XVII secolo il dipinto sembra sdoppiarsi: uno nel 1603 era elencato tra i quadri di Pietro Aldobrandini provenienti dalle collezioni estensi, dopo che la citt\u00e0 di Ferrara era passata nel 1598 nei possedimenti di Clemente VIII Aldobrandini; lo stesso veniva descritto in un inventario del 1665 come dipinto \"in tela sopra tavola\". Un secondo quadro invece \u00e8 inventariato nel 1627 come il \"N.S. deposto sopra il sepolcro in surzo con cornici fregiate d'oro di mano del Mantegna\" tra i quadri del duca Ferdinando Gonzaga, fatto compilare dal suo erede e successore Vincenzo II. Le ipotesi pi\u00f9 recenti, ma non per questo risolutive, indicano la tela tra i beni venduti nel 1628 a Carlo I d'Inghilterra, assieme ai pezzi pi\u00f9 prestigiosi della quadreria Gonzaga. Dalla collezione sarebbe poi passata al mercato antiquario ed alla raccolta del cardinale Mazarino, dispersa la quale spar\u00ec per circa un secolo. Agli inizi del XIX secolo risalgono i primi indizi sicuri, quando nel 1806 il segretario dell'Accademia di Brera Giuseppe Bossi scriveva ad Antonio Canova di mediare per l'acquisto del suo \"desiderato Mantegna\", che arriv\u00f2 effettivamente in Pinacoteca nel 1824. \nUna seconda versione del \"Cristo morto\" \u00e8 effettivamente conosciuta in una collezione privata di Glenn Head (NY), ma la maggior parte degli studiosi la ritiene una modesta copia tardo-cinquecentesca. In essa per\u00f2 non sono rappresentati i dolenti, che alcuni ipotizzano essere un'aggiunta successiva dell'autore, e sono inoltre presenti altre varianti, che farebbero pensare a un prototipo differente rispetto alla tela a Milano. Esiste anche un disegno a penna e inchiostro di \"Uomo giacente su una lastra di pietra\" nel Trustee del \"British Museum\" che presenta un'impaginazione di scorcio molto simile a quella del \"Cristo morto\".\nDescrizione e stile.\nL'iconografia di riferimento per l'opera \u00e8 quella del compianto sul Cristo morto, che prevedeva la presenza dei \"dolenti\" riuniti attorno al corpo che veniva preparato per la sepoltura. Cristo \u00e8 infatti sdraiato sulla pietra dell'unzione, semicoperta dal sudario, e la presenza del vasetto degli unguenti in alto a destra dimostra che \u00e8 gi\u00e0 stato cosparso di profumi. La forte valenza sperimentale dell'opera \u00e8 confermata sia dall'uso della tela come supporto, ancora raro per l'epoca, che dall'uso potente e invasivo dello scorcio prospettico, accompagnato a una sorprendente concentrazione di mezzi espressivi. Mantegna struttur\u00f2 la composizione per produrre un inedito impatto emotivo, con i piedi di Cristo proiettati verso lo spettatore e la fuga di linee convergenti che trascina l'occhio di chi guarda al centro del dramma. Tuttavia in questo dipinto l'artista non segue alla perfezione le regole della prospettiva: infatti i piedi sarebbero apparsi in primo piano rispetto al resto del corpo dando un'immagine \"grottesca\", quindi vengono rappresentati pi\u00f9 piccoli del normale cos\u00ec come le gambe che appaiono pi\u00f9 corte. Le braccia invece sembrano eccessivamente lunghe e il costato molto largo rispetto al resto della figura.\nA sinistra, compresse in un angolo, si trovano tre figure dolenti: la Vergine Maria che si asciuga le lacrime con un fazzoletto, san Giovanni che piange e tiene le mani unite e, in ombra sullo sfondo, la figura di una donna che si dispera, in tutta probabilit\u00e0 Maria Maddalena. Pochi accenni rivelano l'ambiente in cui si svolge la scena: a destra si vede un tratto di pavimento e un'apertura che introduce in una stanza buia. \nIl forte contrasto di luce, proveniente da destra, e ombra origina un profondo senso di pathos. Ogni dettaglio \u00e8 amplificato dal tratto incisivo delle linee, costringendo lo sguardo a soffermarsi sui particolari pi\u00f9 raccapriccianti, come le membra irrigidite dal \"rigor mortis\" e le ferite ostentatamente presentate in primo piano, come consueto nella tradizione. I fori nelle mani e nei piedi, cos\u00ec come i volti delle altre figure, solcati dal dolore, sono dipinti senza nessuna concessione di idealismo o retorica.\nIl drappo che copre parzialmente il corpo crea un panneggio bagnato molto rigido sul corpo del Cristo, tanto da metterne in risalto le forme; questo modo di \"scolpire\" con la pittura \u00e8 un'abilit\u00e0 che Andrea Mantegna dimostra di possedere anche in altre opere, come il \"Cristo in piet\u00e0\". Un particolare che sorprende \u00e8 la scelta di porre i genitali del Cristo al centro del quadro, scelta che \u00e8 aperta ad una moltitudine di interpretazioni. \nSecondo altri studiosi il ritratto con la prospettiva \"di scorcio\", che suscita la sensazione del collo e della testa staccati dal resto del corpo, simboleggerebbe la cristologia diofisista delle due nature, l'umana e la divina, compresenti in Ges\u00f9 Cristo, e di conseguenza il valore redentivo che la fede cristiana attribuisce al Sabato Santo, al Santo Sepolcro e alle Quarantore: nell'arco di questo periodo temporale, il Nazareno sarebbe contemporaneamente morto come uomo e vivo in quanto Dio.\nFortuna Storica.\nIn una lettura della biografia vasariana del Mantegna \u00e8 gi\u00e0 possibile identificare il ricorrente riferimento encomiastico alla fortuna storica del pittore e l\u2019ammirazione per la sua capacit\u00e0 di rappresentare \"la difficult\u00e0 degli scorti delle figure al di sotto in su\" e \"il modo dello intagliare in rame le stampe delle figure\". Proprio per questo, lungo il corso dei secoli, le opere di Mantegna non hanno mai subito un calo nella fortuna critica, influenzando molte altre composizioni artistiche, fino a depositarsi nell'immaginario collettivo. Un caso eclatante di fortuna storica \u00e8 proprio il Cristo Morto, che sotto vari aspetti si mantiene non solo come modello immutabile nel tempo ma anche inimitabile nello stile. Mantegna, nella sperimentazione del dipinto, esplora soluzioni del tutto inedite creando un'opera unica sia per l\u2019artificio prospettico che per l'illusionistica tecnica dello scorcio.\nLe \"copie\" e le prime ispirazioni.\nDopo l'ultimazione del Cristo Morto, il successo del dipinto comincia subito a manifestarsi. Nella Fortuna dei Primitivi di Antonio Previtali si viene a conoscenza di come per lungo periodo, varie copie di dipinti del Cossa, Carpaccio e Butinone che portavano la firma del Mantegna, circolavano nell'anonimato e potevano con facilit\u00e0 essere scambiate e attribuite anche all'artista pi\u00f9 noto: nel ritrarre la Madonna con il bambino il pittore veronese Francesco Butinone accenna al virtuosismo prospettico di Mantegna. Nello stesso periodo, un primo tentativo lo compie Antonio della Corna nel \"San Giuliano che uccide i genitori\", in cui traduce lo scorcio del Cristo Morto, proclamandosi nell'iscrizione del dipinto allievo di Mantegna. In seguito, sempre in area lombarda, il vercellese Sodoma (Giovanni Antonio Vercellesi) con il \u201cCompianto sul Cristo Morto\u201d omaggia il modello di Mantegna, colmando tuttavia il vuoto lugubre e profondo della composizione iniziale con una coralit\u00e0 di personaggi.\nDalla \"Maniera Moderna\" fino alla cerchia di Caravaggio.\nDagli inizi del '500 in poi sar\u00e0 invece un susseguirsi di ispirazioni di artisti meno conosciuti perfettamente in linea con l'idea dell'artista padovano: dall'affresco della \"Deposizione\" del Pordenone, conservato nel Duomo di Cremona , fino al .\nIn et\u00e0 barocca, in particolare nella Roma di Caravaggio, cominciano a dare ulteriori importanti segnali di svolta e ripresa all'opera di Mantegna, i pittori Annibale Carracci e Orazio Borgianni. Il primo elimina dalla scena i dolenti con il corpo in uno stato di solitudine e abbandono e aggiunge al modello un tocco di macabro naturalismo con la postura del corpo molto curvata, le ferite ancora aperte e il sangue ancora fresco; mentre il secondo, sebbene voglia richiamare nuovamente la posizione frontale del corpo di Cristo, estromette la corporatura statuaria classica di Mantegna e si concentra sui tratti pi\u00f9 umani della salma contusa da lividi e ferite. Borgianni rintraccia pure una verosimiglianza in merito agli aspetti affettivi e espressivi, che contribuiscono insieme ai gesti (l\u2019atto delicato dell\u2019apostolo Giovanni che appoggia la guancia sulla mano di Cristo) all\u2019impatto emotivo pregno di sofferenza e tenerezza dei personaggi\nNovecento: influssi nel cinema e nella fotografia.\nNel Novecento, la fortuna critica di Mantegna rimane ancora intatta e continua a produrre altre influenze nel campo del cinema e della fotografia.\nIl regista Pier Paolo Pasolini, partendo dalla suggestione provocata dalla scena della morte del personaggio di Ettore del film \"Mamma Roma\" (1962) che a molti richiama il dipinto in scorcio di Mantegna, nega la specifica ispirazione all'artista mantovano e reagisce suggerendo che la sua folgorazione e il suo stimolo artistico abbia origine invece dagli studi dello storico dell'arte Roberto Longhi su Masaccio, Masolino e Caravaggio; quindi alcuni ritengono pi\u00f9 corretto accostare l\u2019inquadratura del film al dipinto di Borgianni. In ambito cinematografico occorre citare anche \u201cIl bacio di Giuda\u201d di Paolo Benvenuti (1988), l\u2019inquadratura di Marie distesa nel film \u201cJe vous salue Marie\u201d(1985) di Jean-Luc Godard e \u201cIl ritorno \u201cdi Andrej Zvjagincev (2003), che si trovano in chiara consonanza con la tela del Mantegna. L'immagine del Cristo cos\u00ec umana e sconvolgente insieme allo scorcio rimane cos\u00ec impressa anche nella fotografia, tanto che il fotografo boliviano Freddy Alborta, scattando una settantina di fotogrammi del corpo crivellato da una raffica di mitra di Ernesto Guevara de la Serna, noto come Che Guevara, richiama, con la visione prospettica e in scorcio, il Cristo Morto di Mantegna: in un'intervista il fotografo dichiarer\u00e0 di essersi immaginato nel momento dello scatto proprio l'immagine di Cristo."}
{"id": "705545", "revid": "46291", "url": "https://it.wikipedia.org/wiki?curid=705545", "title": "Echinolaena", "text": "Echinolaena \u00e8 un genere di piante della famiglia delle Poaceae (o Graminacee).\nDistribuzione e habitat.\nAree paleotropicali, neotropicali, Madagascar, Caraibi, Brasile centrale, Ande.\nTassonomia.\nAl genere appartengono le seguenti specie: "}
{"id": "705550", "revid": "1632387", "url": "https://it.wikipedia.org/wiki?curid=705550", "title": "Daniel Defoe", "text": "Viene frequentemente indicato come il padre del romanzo inglese e ricordato soprattutto per essere l'autore di \"Robinson Crusoe\".\nBiografia.\nDefoe nacque nel borgo londinese di Stoke Newington. Suo padre, James Foe, era un membro della societ\u00e0 dei macellai, ma mercante di candele; Daniel modific\u00f2 il proprio cognome da \"Foe\" al pi\u00f9 aristocratico \"Defoe\" intorno al 1703, arrivando in alcune occasioni a dichiarare di essere un discendente della famiglia De Beau Faux.\nLa famiglia di Defoe era di credo presbiteriano dissenziente; egli fu mandato a scuola all'accademia dissenziente di Stoke Newington Green, diretta da Charles Morton (in seguito vicepresidente di Harvard); qui non segu\u00ec studi classici ma si dedic\u00f2 a discipline come l'economia, la geografia e le lingue straniere. Daniel, contro la volont\u00e0 del padre, scelse di non diventare pastore presbiteriano e di dedicarsi agli affari. In questo ramo ebbe un grande successo, e pot\u00e9 sposare Mary Tuffley, figlia di un cattivo mercante, ottenendo una dote di sterline, e da cui ebbe sette figli.\nConvinto sostenitore della causa liberale, nel 1685 Defoe si schier\u00f2 con il Duca di Monmouth (figlio illegittimo, protestante, di Carlo II), che osteggiava il legittimo erede al trono e fratello di Carlo, il cattolico Giacomo II. Nel 1688 prese posizione dalla parte di Guglielmo d'Orange quando questi si scontr\u00f2 con il suocero Giacomo (che intendeva instaurare una monarchia assoluta e mettere in atto una politica di pulizia religiosa analoga a quella di Luigi XIV in Francia).\nNel 1692 Defoe fin\u00ec in bancarotta, pagando il disastro economico anche con la prigione. Riusc\u00ec a risollevare le proprie condizioni finanziarie con attivit\u00e0 disparate: una fabbrica di mattoni, un servizio di consulenza per il governo, e qualche pubblicazione come saggista. I saggi di Defoe, di natura politica ed economica, contenevano raccomandazioni all'avanguardia: suggerivano, tra l'altro, la creazione di una banca centrale (divenuta realt\u00e0 nel 1694), di un sistema pensionistico, di societ\u00e0 di assicurazioni, nuove leggi sulla bancarotta.\nDopo la morte di Guglielmo III (1702), Defoe fu arrestato con l'accusa di avere diffamato la Chiesa d'Inghilterra nel suo saggio \"La via pi\u00f9 breve per i dissenzienti\" (\"The shortest way with the dissenters\"). Il libro fu messo al rogo, e Defoe sub\u00ec prima la gogna e poi nuovamente la prigione, nel carcere di Newgate. Mentre attendeva in carcere la sentenza, Defoe scrisse \"A Hymn to the Pillory\" (\"Inno alla Gogna\"), che circol\u00f2 per tutta Londra: la condanna si trasform\u00f2 in trionfo, la gogna fu ornata di fiori e scorsero fiumi di birra in onore del condannato. \"Inno alla Gogna\", dal ritmo quasi di ballata, col tono a volte amaro del sarcasmo, a volte violento dell'invettiva, sviluppa un tema caro alle satire di Defoe: la condanna inflitta agli innocenti, l'impunit\u00e0 dei colpevoli, la barbarie del ludibrio della folla. Di questo \u00e8 simbolo la gogna, \"geroglifica macchina di Stato\", diabolico congegno, incomprensibile a chi \u00e8 onesto. Emblema non di giustizia ma del suo contrario. Ignominioso e incivile strumento di tortura, cassa di risonanza e amplificazione della malizia umana che ha solo sete di vendetta e gode del dolore altrui.\nAppena fu fatto prigioniero la moglie colse l'occasione per divorziare e tenersi i figli, data l'impossibilit\u00e0 per Defoe di allevarli.\nNel 1704 pubblic\u00f2 un sarcastico opuscolo sull'aiuto ai poveri \"Giving Alms no Carity and Employing the Poor a Grievance to the Nation\" (Fare l'elemosina non \u00e8 carit\u00e0 e dare lavoro ai poveri \u00e8 un danno per la nazione).\nDurante la prigionia a Newgate Defoe inizi\u00f2 anche a scrivere il romanzo \"Fortune e sfortune della famosa Moll Flanders\", pubblicato nel 1722. Nel frattempo aveva perso la fabbrica di mattoni, e per risollevarsi da un nuovo periodo di crisi economica fond\u00f2 la rivista trisettimanale \"The Review\", destinata a durare dieci anni e ad entrare nella storia del giornalismo inglese. Quasi tutti gli articoli erano di Defoe. Pur dichiarandosi indipendente, in realt\u00e0 aveva un accordo con il primo ministro Robert Harley, che gli aveva promesso l'amnistia.\nFra il 1705 e il 1707 si trasfer\u00ec in Scozia. Presentandosi come giornalista, in realt\u00e0 lavor\u00f2 attivamente per convincere il Parlamento scozzese ad accettare l'Atto di Unione con il Parlamento inglese, stipulato nel 1707. \u00c8 in questo periodo che egli perse le tracce dei quattro figli ancora in vita, dei quali si sa solo che non cercarono il padre poich\u00e9 certi del suo rifiuto, data la sua vanit\u00e0 e indipendenza sociale.\nNel 1714, sempre lavorando sotto mentite spoglie per il governo, riusc\u00ec a entrare nella redazione di un settimanale giacobita. Scoperto sei anni dopo, fu costretto a porre fine alla sua attivit\u00e0 di giornalista. Nel frattempo aveva continuato a scrivere romanzi; nel 1715 pubblic\u00f2 \"The Family Instructor\", e nel 1719 il suo pi\u00f9 celebre romanzo, \"Robinson Crusoe\". Subito dopo scrisse due romanzi come seguito di \"Robinson Crusoe\": \"Ulteriori avventure di Robinson Crusoe \"e \"Riflessioni serie di Robinson Crusoe\". Seguirono numerose opere minori, incluse diverse false autobiografie (di famosi criminali o di altri personaggi pubblici, come la cortigiana \"pentita\", \"Lady Roxana\") e una quantit\u00e0 di romanzi (\"Memorie di un cavaliere\", \"Il capitano Singleton\", \"Il colonnello Jack \"e \"Diario dell'anno della peste\").\nDaniel Defoe mor\u00ec a Moorfields, nei pressi di Londra, nel 1731 all'et\u00e0 di 71 anni. Oggi \u00e8 sepolto nel cimitero di Bunhill Fields, a Londra.\nDefoe e il romanzo.\nA partire dai saggi del critico inglese James Blood, Defoe \u00e8 stato visto pi\u00f9 volte come il padre del romanzo moderno, ovvero di una forma di romanzo in prosa in cui la figura di un singolo personaggio o di un gruppo di personaggi e del loro destino sia al centro della vicenda, e in cui si cerchi di rispettare determinati criteri di coerenza e verosimiglianza. Sebbene vi siano precedenti anche importanti (per esempio il \"Don Chisciotte\" di Cervantes e \"La principessa di Cl\u00e8ves\" di Madame de La Fayette), Defoe fu in effetti il primo a utilizzare questa forma letteraria in modo sistematico.\nDefoe non era in realt\u00e0 interessato a creare o sviluppare il romanzo a fini letterari. Egli era soprattutto un giornalista, un saggista e un professionista della penna pronto a mettere il suo considerevole talento al servizio del miglior offerente. \u00c8 senz'altro significativo il fatto che prima di dedicarsi al romanzo, buona parte della vita di Defoe fosse gi\u00e0 trascorsa: quando scrisse il suo capolavoro, il \"Robinson\", aveva gi\u00e0 58 anni. Inoltre, pubblic\u00f2 i suoi romanzi cercando, in generale, di farli passare per storie vere (memoriali e autobiografie) per renderli pi\u00f9 appetibili al pubblico (il motivo principale per cui Defoe scriveva era la necessit\u00e0 di pagare i debiti). La messa in scena ebbe successo, e solo molto tempo dopo la pubblicazione si comprese che i libri di Defoe mescolavano fatti veri (nel \"Robinson Crusoe\" la vicenda del marinaio Alexander Selkirk) con dosi generose di invenzione letteraria.\nLa miscela di realt\u00e0 e finzione, attendibilit\u00e0 e sensazionalismo, propositi edificanti e gusto del racconto a fine d'intrattenimento costituiscono nella scrittura di Defoe quel genere intimamente ibrido che \u00e8 il romanzo moderno. Star\u00e0 poi ad altri, successivi scrittori di diversi paesi sfruttarne le potenzialit\u00e0; ma di certo la prima sintesi narrativa funzionante (prova ne \u00e8 il successo di cui ancora godono oggi questi libri) fu l'astuto e \"disonesto\" Daniel Defoe."}
{"id": "705551", "revid": "1919059", "url": "https://it.wikipedia.org/wiki?curid=705551", "title": "Computer subacqueo", "text": "Un computer subacqueo \u00e8 un computer usato da un subacqueo per misurare vari parametri durante un'immersione subacquea, tipicamente la durata e la profondit\u00e0 in modo da poter calcolare i tempi per una risalita sicura evitando il malessere da decompressione.\nScopo.\nI computer subacquei si concentrano sullo stesso problema affrontato dalle tabelle di decompressione, ma sono in grado di calcolare continuamente la pressione parziale dei gas inerti nel corpo basandosi sulla profondit\u00e0 e sul profilo di immersione del subacqueo. Dal momento che i computer subacquei misurano automaticamente questi dati si riduce la necessit\u00e0 di portare con s\u00e9 un orologio subacqueo e un profondimetro, e soprattutto possono avvisare il sub di un'eccessiva velocit\u00e0 nella risalita e di eventuali tappe di decompressioni mancate.\nMolti computer subacquei forniscono anche altre informazioni al subacqueo, quali ad esempio la temperatura dell'acqua, la pressione del gas all'interno della bombola o il consumo medio d'aria.\nStoria.\nIl primo computer subacqueo analogico, detto decompressimetro o bend-O-meter, venne costruito dalla ditta italiana SOS (Strumenti Ottici Subacquei) nel 1959 su progetto degli ingegneri Aldo Victor de Sanctis e Alinari. Fu successivamente commercializzato anche da varie ditte di attrezzature subacquee come Scubapro, Cressi etc.nel 1972. Il suo funzionamento era piuttosto semplice: una camera d'aria riempita di gas, incapsulata all'interno di un piccolo alloggiamento e collegata tramite una membrana di ceramica porosa (che simulava i tessuti), la cui pressione veniva misurata da un manometro che indicava poi le tappe di decompressione.\nMolti altri \"decompressimetri\" vennero in seguito commercializzati, ma vennero poi messi da parte con l'avvento dei computer elettronici. I primi esempi di computer subacquei per le immersioni sportive furono il \"Hans Hass DecoBrain\" e lo \"Orca Edge\" nel 1979.\nFunzionalit\u00e0.\nI computer subacquei moderni possono fornire svariate informazioni attraverso un display LCD:\nAltri modelli dispongono inoltre di altre informazioni:\nAvvisi sonori e visivi.\nMolti computer subacquei sono dotati di segnali acustici e visivi (luci) per avvisare il sub nel caso di:\nFunzionamento.\nI computer subacquei moderni non sono altro che computer a batteria racchiusi da un guscio stagno. Questi monitorizzano continuamente il profilo d'immersione, tenendo da conto il tempo e la pressione. Tutti i computer subacquei misurano la pressione circostante per calcolare la pressione parziale dei gas all'interno dei tessuti umani. I modelli pi\u00f9 avanzati (o i pi\u00f9 attuali) includono anche ulteriori informazioni quali la temperatura dell'acqua o la pressione all'interno della bombola.\nI computer utilizzano poi il profilo e un algoritmo di decompressione per stimare la pressione parziale dei gas inerti che devono essere espulsi dai tessuti. Basandosi su questi calcoli, il computer stima l'eventualit\u00e0 di una risalita diretta o, piuttosto, di una salita con una o pi\u00f9 tappe di decompressione.\nAlcuni algoritmi utilizzati sono l'algoritmo Buhlmann, il modello a multi-tessuto (in inglese \"Multi-Tissue Model\"), il modello a permeabilit\u00e0 variabile e, sovente, il \"Reduced Gradient Bubble Model\" (o RGBM).\nLa maggior parte dei computer \u00e8 in gradi di prevedere una decompressione sicura anche in caso di immersioni in altitudine, che necessitano di una risalita pi\u00f9 lenta che a livello del mare, dato che viene misurata la pressione atmosferica prima dell'immersione. Inoltre, nel caso che il subacqueo debba viaggiare prima o dopo un'immersione, e in particolare nel caso di un viaggio aereo, questo dovrebbe portare con s\u00e9 il computer, in modo che questo possa continuare a monitorare il profilo di pressione del corpo.\nUsi particolari.\nAlcuni computer sono in grado di calcolare le tappe di decompressione anche per gas differenti dall'aria, come il nitrox, l'ossigeno puro, il trimix o l'elio.\nLa maggior parte dei computer esegue i calcoli relativamente ai set SCUBA a 'circuito aperto', dove le proporzioni dei gas sono costanti; altri computer sono pensati appositamente per alcuni rebreather a 'circuito chiuso'. \nPrecauzioni.\nLa semplicit\u00e0 d'uso dei computer subacquei ha, per\u00f2, esposto i sub ad altri rischi. Consentendo di effettuare immersioni complesse con poca pianificazione possono portare il subacqueo a superare le proprie capacit\u00e0 e la propria esperienza, mettendolo in situazioni difficili.\nMolti di questi computer hanno molte opzioni, men\u00f9 e svariati modi operativi, che sono controllati spesso da un piccolo numero di bottoni frontali o laterali; il subacqueo dovrebbe quindi impratichirsi nell'uso del proprio computer con immersioni semplici e sicure prima di affrontarne di pi\u00f9 impegnative.\nPer motivi di sicurezza anche nei manuali di istruzione viene raccomandato di pianificare accuratamente l'immersione, nei limiti delle tabelle di decompressione, in modo da aumentare il margine di sicurezza, e di programmare ed effettuare comunque una sosta di sicurezza nel caso che il computer non funzioni.\nDifferenti marche e modelli usano algoritmi di decompressione e parametri di sicurezza differenti. Alcuni usano modelli di decompressione conservativi e altri pi\u00f9 \"aggressivi\". Il problema principale nel realizzare algoritmi per questi computer \u00e8 che l'assorbimento (e il rilascio) dei gas sotto pressione nel corpo umano non \u00e8 tuttora ben compreso. Inoltre, il rischio dipende anche da fattori fisiologici, dall'allenamento e dalla salute del singolo subacqueo.\nUn subacqueo che voglia ridurre al minimo il rischio di una malattia da decompressione deve tener conto di molte norme precauzionali, a volte suggerite anche durante la didattica subacquea nei primi corsi:"}
{"id": "705554", "revid": "1543377", "url": "https://it.wikipedia.org/wiki?curid=705554", "title": "Rey Misterio sr.", "text": "\u00c8 lo zio di Rey Mysterio jr., anche lui wrestler.\nCarriera.\nWrestling.\nIl 24 marzo 1988 perse una lucha de apuestas contro Fishman e fu costretto a privarsi della maschera.\nNel 1990 lott\u00f2 nella World Championship Wrestling (WCW) assieme a Konnan nel \"Team Mexico\" contro il \"Team UK\" (Chris Adams e Norman Smiley) nel \"Pat O'Connor Memorial International Cup Tag Team Tournament\", andato in onda durante Starrcade.\nNel 1992 lott\u00f2 assieme a Rey Mysterio jr. nella World Wrestling Association (WWA), vincendo il WWA World Tag Team Championship sconfiggendo Villano IV e Villano V.\nAllenatore.\nMisterio \u00e8 uno dei pi\u00f9 noti e rispettati allenatori nel mondo della lucha libre ed ha seguito diversi wrestler di successo, come Rey Mysterio, Psicosis, Konnan, Damien 666, Halloween, Gacela, Caballero 2000 ed Eiji Ezaki. Inizi\u00f2 ad allenare Rey Mysterio jr. quando questi aveva quattordici anni.\nMisterio fu inoltre il mentore di Roberto Castillo.\nCuriosit\u00e0.\nFuori dal wrestling, nel 2006 venne scelto come protagonista-antagonista del film horror Wrestlemaniac."}
{"id": "705555", "revid": "78273", "url": "https://it.wikipedia.org/wiki?curid=705555", "title": "Miguel \u00c1ngel L\u00f3pez D\u00edaz", "text": ""}
{"id": "705556", "revid": "78273", "url": "https://it.wikipedia.org/wiki?curid=705556", "title": "Rey Misterio Sr.", "text": ""}
{"id": "705557", "revid": "125620023", "url": "https://it.wikipedia.org/wiki?curid=705557", "title": "Preferisco la vacca", "text": "Preferisco la vacca (\"The Kid from Brooklyn\") \u00e8 un film commedia statunitense del 1946, diretto da Norman Z. McLeod e interpretato da Danny Kaye e Virginia Mayo.\nLa pellicola, prodotta da Samuel Goldwyn \u00e8 un remake del film di Harold Lloyd \"La via lattea\" del 1936.\nTrama.\nUn giovane lattaio, Burleigh Sullivan, insoddisfatto del suo lavoro ha un sogno: diventare un grande pugile, nonostante sia gracile e inesperto.\nCasualmente un giorno gli capita di mettere al tappeto un pretendente ubriaco di sua sorella, Susie, che si rivela essere nient'altro che il pugile professionista Speed McFarlane. Subito la notizia si diffonde nell'ambiente pugilistico e la stampa ne crea un caso giornalistico che convincer\u00e0 il boss di Burleigh a incoraggiare le ambizioni sportive del suo dipendente.\nIn realt\u00e0 la carriera pugilistica apparentemente brillante di Burleigh, che si convince di essere un grande campione, \u00e8 tutta una montatura a scopo di lucro organizzata alle sue spalle e tutti i suoi avversari sono stati convinti a perdere gli incontri.\nBurleigh, che nel frattempo si \u00e8 montato a tal punto la testa da rovinare il suo rapporto con la graziosa cantante di night club, Polly Pringle, si render\u00e0 conto della verit\u00e0 solo quando arriver\u00e0 a sfidare nuovamente Speed McFarlane per il titolo."}
{"id": "705558", "revid": "339392", "url": "https://it.wikipedia.org/wiki?curid=705558", "title": "Gioco con tori", "text": ""}
{"id": "705561", "revid": "29244", "url": "https://it.wikipedia.org/wiki?curid=705561", "title": "Decompressometro", "text": ""}
{"id": "705562", "revid": "29244", "url": "https://it.wikipedia.org/wiki?curid=705562", "title": "Bend-O-meter", "text": ""}
{"id": "705563", "revid": "339392", "url": "https://it.wikipedia.org/wiki?curid=705563", "title": "Ragga muffin", "text": ""}
{"id": "705566", "revid": "2171387", "url": "https://it.wikipedia.org/wiki?curid=705566", "title": "Samuele di Bulgaria", "text": "Regn\u00f2 \"de jure\" dal 987 alla sua morte.\nFu in grado di espandere il suo impero dalle coste albanesi fino all'odierna Macedonia, Grecia e Bulgaria. La capitale del suo regno fu dapprima Prespa e poi Ocrida (\"Ohrid\" in macedone) situata sull'omonimo lago che si trova oggi nella Repubblica di Macedonia.\nBiografia.\nInquadramento storico e primi anni.\nIntorno al 971 l'imperatore bizantino Giovanni I Zimisce aveva condotto una vittoriosa campagna militare contro la Bulgaria, riuscendo a sottometterla e deportandone lo zar Boris II ed il fratello Romano a Costantinopoli come prigionieri.\nAlla morte di Giovanni, avvenuta nel 976, nell'impero si ebbe una crisi di successione che sfoci\u00f2 in una lunga guerra civile. Favorita dalle difficolt\u00e0 bizantine, nei territori macedoni scoppi\u00f2 una rivolta, capeggiata dai quattro figli di Nicola: questi era un governatore provinciale \u2013 o \"komes\" - della Macedonia, e per questo motivo i suoi figli vennero soprannominati \"Cometopuli\", cio\u00e8 \"figli del \"komes\"\".\nBoris II - che nonostante la sua prigionia a Costantinopoli manteneva \"de jure\" la carica di zar di Bulgaria - venne a sapere della rivolta scoppiata nella loro patria. Insieme al fratello Romano riusc\u00ec a fuggire da Costantinopoli per tentare di tornare su trono bulgaro; solo Romano riusc\u00ec a tornare vivo in patria, ma non pot\u00e9 avanzare pretese al trono poich\u00e9 evirato dai Bizantini.\nDurante la rivolta vennero uccisi due dei quattro Cometopuli; dei due sopravvissuti il minore, Samuele, in tempi successivi provoc\u00f2 la morte del fratello rimasto, eliminando cos\u00ec l'ultimo ostacolo alla sua ascesa al trono di Bulgaria.\nSamuele non era ancora zar quando inizi\u00f2 ad espandere i confini bulgari a sud, a scapito dell'Impero bizantino: dapprima colp\u00ec il territorio di Tessalonica, poi si spinse in Tessaglia, dove assedi\u00f2 e prese Larissa tra il 985 ed il 986.\nNel frattempo, il giovane e legittimo imperatore bizantino Basilio II aveva avuto ragione dei suoi avversari nella successione al trono e ben presto reag\u00ec alla caduta di Larissa cercando di prendere Serdica (l'odierna Sofia). Purtroppo per Basilio il tentativo fall\u00ec e l'esercito bizantino venne sconfitto durante la ritirata, nell'agosto del 986: con questo pretesto la fazione bizantina a lui ostile innesc\u00f2 un'altra guerra civile.\nZar di Bulgaria e declino.\nCos\u00ec, nel 987 Samuele assunse il titolo di zar di Bulgaria (anche se \"de facto\" egli regnava gi\u00e0 da circa una decina d'anni); in seguito ripristin\u00f2 il Patriarcato bulgaro che era stato soppresso da Giovanni I Zimisce. Nel 989, per\u00f2, l'ormai capace Basilio II usc\u00ec vincitore definitivo della guerra civile e si volse quindi contro i Bulgari. Nel 991 l'imperatore bizantino si fece strada in Macedonia dove battagli\u00f2 con Samuele, che pot\u00e9 abbassare la guardia solo nel 995 allorquando Basilio dovette recarsi nel fronte orientale ove i Fatimidi minacciavano le citt\u00e0 siriane.\nCon Basilio II lontano, Samuele attacc\u00f2 la Grecia fino al Peloponneso ma nel 997 venne attaccato, sconfitto e ferito durante il ritorno dal generale bizantino Niceforo Urano. Pare comunque che nei tempi successivi Samuele sia riuscito a conquistare la Rascia e la Doclea, sottomettendone il sovrano Jovan Vladimir; quest'ultimo divenne vassallo dello zar bulgaro il quale le diede in sposa una figlia.\nSamuele si ritrov\u00f2 dinnanzi Basilio II nel 1001; questa volta per\u00f2 l'imperatore bizantino pot\u00e9 dedicarsi alla guerra bulgara senza distrazioni, preparando con cura una grande campagna di conquista che diresse personalmente. Questi attacc\u00f2 la regione di Serdica per poi dirigersi verso la Macedonia dove prese Berea e Servia, riconquist\u00f2 le zone della Tessaglia occupate dai Bulgari nel 986, e prese Vodena.\nSamuele dovette rendersi conto della superiorit\u00e0 militare bizantina e del genio tattico di Basilio, temprato da molte battaglie contro Bulgari, Fatimidi e gli stessi Bizantini. A nulla valse la presa di Adrianopoli da parte dello zar bulgaro, poich\u00e9 ci\u00f2 non distrasse Basilio dagli obiettivi che si era prefissato.\nQuando nel 1004 anche Skopje venne conquistata dai Bizantini, l'impero bulgaro di Samuele era pi\u00f9 che dimezzato rispetto alla sua massima estensione: ai continui successi militari bizantini si aggiunsero defezioni e voltafaccia dei suoi sottoposti (come nel caso di Durazzo, che pass\u00f2 dalla parte bizantina nel 1005).\nIl combattimento definitivo avvenne per\u00f2 solamente nel 1014, dopo un periodo di cui poco si sa: tragica fu la sconfitta bulgara nella battaglia di Kleidion, dove Samuele riusc\u00ec a fuggire a Prilep ma, oltre ai molti caduti, ci furono prigionieri. Fu allora che l'imperatore bizantino ordin\u00f2 il famoso gesto che molto contribu\u00ec a farlo ricordare come Basilio II Bulgaroctono, cio\u00e8 \"il massacratore di Bulgari\": i prigionieri vennero divisi in gruppi di 100 ed accecati tutti, tranne uno per gruppo a cui venne mantenuto un solo occhio per guidare i propri 99 accecati a Prilep.\nQuando Samuele vide l'orrendo spettacolo svenne, per poi morire due giorni dopo, il 6 ottobre 1014; ci\u00f2 che rimaneva del suo impero, ereditato dal figlio Gavril Radomir e da altri deboli successori, non gli sopravvisse che per quattro anni.\nVoci correlate.\nGuerre bulgaro-bizantine\nPrimo impero bulgaro"}
{"id": "705567", "revid": "339392", "url": "https://it.wikipedia.org/wiki?curid=705567", "title": "Rey Misterio, Jr.", "text": ""}
{"id": "705568", "revid": "438678", "url": "https://it.wikipedia.org/wiki?curid=705568", "title": "...e poi, non ne rimase nessuno", "text": "...e poi, non ne rimase nessuno (\"And Then There Were None\") \u00e8 un film del 1974 diretto da Peter Collinson, basato sul romanzo \"Dieci piccoli indiani\" di Agatha Christie.\nTrama.\nUn misterioso invito da parte di uno sconosciuto che si firma U.N. Owen conduce 10 persone, attirate con strani pretesti, a soggiornare in un'isolata dimora del deserto dell'Iran, senza telefoni n\u00e9 nessun altro supporto in grado di mettere in comunicazione con l'esterno e a duecento miglia dal centro abitato pi\u00f9 vicino. Appena arrivati, i dieci ospiti non trovano il padrone di casa e iniziano a presentarsi. Per conoscersi meglio, decidono di cenare e notano in un tavolo delle statuine ovvero \"Dieci Piccoli Indiani\" che li rappresentano. Durante il pasto, scoprono che in ognuna delle loro stanze \u00e8 presente la filastrocca di questi indiani, che non augura nulla di buono.\nGli ospiti, attraverso una registrazione di U.N. Owen, vengono accusati di vari delitti da loro commessi e ancora impuniti, per i quali tutti pagheranno ora la pena con la loro vita: Michel Raven, musicista di piano-bar, viene accusato di avere investito due persone a Parigi ubriaco; Ilona Morgan, attrice, viene accusata di avere ucciso il marito; Vera Clyde, segretaria, viene accusata di aver avvelenato il fidanzato di sua sorella; Wilhelm Blore, poliziotto, accusato di aver fatto imprigionare un uomo innocente, che in seguito mor\u00ec in prigione; Edward Armstrong, dottore, accusato di avere operato una donna ubriaco, causando la sua morte; Hugh Lombard, uomo d'affari, accusato di aver ucciso la donna che doveva supportare il figlio fuori dal matrimonio; Arthur Cannon, giudice, accusato di aver condannato a morte un uomo innocente; Elsa Martin, domestica, accusata di aver aiutato il marito a causare la morte del suo datore di lavoro, Otto Martin, domestico, accusato di aver causato la morte del suo datore di lavoro aiutato dalla moglie; Andrew Sander, generale militare, accusato di essere stato responsabile della morte di cinque uomini sotto il suo comando.\nUno per volta, iniziano a morire tutti e con essi anche le loro statuine indiane si vanno rompendo: il primo \u00e8 Michel Raven, ubriacone, che beve un drink avvelenato, la seconda \u00e8 Elsa Martin che si d\u00e0 alla fuga, ma viene strangolata attorno a un pilastro, nella notte. Il generale Andrew Sander decide di organizzare la ricerca dell'assassino, dividendosi in coppie. In seguito, Sander viene pugnalato a morte nelle catacombe dell'Hotel. Dalle ricerche capiscono che sono presenti solamente solo loro sette e che quindi l'assassino \u00e8 uno di loro.\nIl giorno dopo, Otto Martin scappa nel deserto e esasperato dal caldo, prende la borraccia, ma si rende conto che \u00e8 vuota accasciandosi a terra. Ilona rivela la causa del suicidio di suo marito; pi\u00f9 tardi viene morsa da un serpente velenoso. Rimangono solo in cinque e decidono di rivelare le cause dei loro crimini impuniti. Vera decide di ritornare nella sua stanza, ma un suo urlo fa correre tutti gli ospiti verso la sua stanza. In questa situazione confusionaria, il giudice Cannon viene trovato morto nella sua stanza, con un colpo di pistola nella testa.\nDr. Armstrong incomincia ad accusare Vera e decide quindi di chiuderla nella sua stanza. Hugh, nella notte, viene da Vera aprendo la sua stanza con un'altra chiave. Hugh d\u00e0 la sua arma a Vera e rivela di chiamarsi in realt\u00e0 Charles Morley; il \"vero\" Hugh Lombard era in realt\u00e0 il suo migliore amico, morto suicida. Nelle rovine, Blore viene spinto misteriosamente da un ripiano. Vera e Morley trovano il cadavere del Dr. Armstrong e capiscono di rimanere soltanto in due, cos\u00ec come le statuine indiane.\nVera spara a Morley e ritorna nell'hotel dove trova una sedia con un cappio sopra. Il giudice Cannon \u00e8 in realt\u00e0 vivo, la sua morte era stata inscenata grazie all'aiuto del Dr. Armstrong. Essendo giudice, vuole vedere la giustizia perfetta e visto il suo ruolo, essere un esecutore dei colpevoli. Consiglia Vera di impiccarsi perch\u00e9 essendo l'ultima rimasta, rimanendo viva potrebbe essere accusata di essere l'assassina. Il giudice beve il veleno ma poco prima di morire, vede Morley ancora vivo; in realt\u00e0 Vera e Morley avevano inscenato il tutto e Cannon rendendosi conto di avere fallito, muore. La coppia \u00e8 in realt\u00e0 innocente e poco pi\u00f9 tardi, vengono prelevati da un elicottero."}
{"id": "705569", "revid": "339392", "url": "https://it.wikipedia.org/wiki?curid=705569", "title": "Rey Misterio Jr.", "text": ""}
{"id": "705573", "revid": "2075278", "url": "https://it.wikipedia.org/wiki?curid=705573", "title": "Canis lupus lupus", "text": "Il lupo grigio eurasiatico (\"Canis lupus lupus\"), noto anche come lupo comune, \u00e8 una sottospecie di lupo grigio originaria dell'Europa e delle zone temperate e steppose dell'ex Unione Sovietica. In Italia e nella penisola iberica viene rimpiazzato rispettivamente dal lupo grigio italiano e dal lupo grigio iberico. La sottospecie era diffusa in gran parte dell'Eurasia prima del Medioevo: oltre ad esserci vari reperti paleontologici e genici, le lingue indoeuropee tendono ad avere molteplici parole per \"lupo\", un indizio su quanto fosse abbondante e culturalmente importante l'animale in passato. Fu stimato nelle mitologie baltiche, celtiche, slavoniche, turche, greche, latine e trace, sebbene abbia un ruolo pi\u00f9 ambivalente in quello dei Germani.\n\u00c8 il pi\u00f9 grande dei lupi grigi del Vecchio Mondo, pesando in media 39 kg, sebbene siano stati segnalati grandi esemplari di 69-80 kg. Il suo manto \u00e8 relativamente corto e ruvido, solitamente di colore tenn\u00e9, con peli bianchi sulla gola che si estendono sulle guance. Gli esemplari melanici, albini ed eritristi sono rari, solitamente frutti d'incroci con i cani. Il suo ululato \u00e8 pi\u00f9 lungo e melodico di quello dei lupi nordamericani, i cui ululati sono pi\u00f9 forti e con un'enfasi sulla prima sillaba.\nMolte popolazioni di lupo eurasiatico sono costrette a cibarsi predominantemente di bestiame e rifiuti in zone occupate dall'uomo, nonostante gli ungulati selvatici come alci, cervi rossi, caprioli, e cinghiali rappresentino ancora prede importanti in Russia e nelle zone montagnose dell'Europa orientale. Altre prede includono renne, argali, mufloni, bisonti europei, saighe, stambecchi, camosci, egagri, daini e moschidi.\nDescrizione.\nNel descrivere il lupo d'Alaska, il naturalista scozzese John Richardson us\u00f2 il lupo d'Europa come punto di riferimento, notando che quest'ultimo avesse un cranio pi\u00f9 snello, le orecchie pi\u00f9 elevate, una corporatura meno robusta, gli arti pi\u00f9 lunghi e il pelo della coda meno folto. Not\u00f2 che questi tratti davano alla razza europea un aspetto pi\u00f9 astuto e infido di quello nordamericano.\nLa grandezza \u00e8 soggetta alla variazione geografica, in accordo alla regola di Bergmann, con gli esemplari pi\u00f9 grossi in Russia e Scandinavia, esemplari che Theodore Roosevelt, nelle sue scritture sulla caccia al lupo, paragon\u00f2 con i grandi lupi del Montana nordoccidentale e di Washington. Gli adulti in Russia misurano 105-160 cm di lunghezza, 80-85 cm d'altezza, e pesano di media 32-50 chili, con un peso massimo di 60-80 chili. L'esemplare pi\u00f9 grosso segnalato fu abbattuto dopo la seconda guerra mondiale nell'Oblast della Poltava nell'Ucraina, e pesava 86\u00a0kg. Ci\u00f2 farebbe del lupo eurasiatico la pi\u00f9 grande delle sottospecie lupine, dato che il lupo pi\u00f9 grande mai misurato del Nordamerica pesava 79,4\u00a0kg. Si sa attraverso i reperti scheletrici che i lupi grigi estinti delle isole britanniche potevano raggiungere grandezze paragonabili a quelle dell'odierno lupo artico.\nAreale.\nDeclino.\nLo sterminio dei lupi nel Nordeuropa fu ben organizzato a partire dal Medioevo, fino al XIX secolo. In Inghilterra, i lupi furono cacciati per legge, e l'ultimo fu ucciso durante il regno d'Enrico VII. Hanno resistito pi\u00f9 a lungo in Scozia, dove erano presenti foreste abbondanti in cui rifugiarsi. Fino al 1684 sono riusciti a sopravvivere nelle foreste di Braemar e Sutherland. In Irlanda, i lupi fecero la stessa fine, con l'ultimo esemplare ucciso nel 1786. La Svezia introdusse una taglia sui lupi nel 1647, quando lo sterminio delle alci e delle renne costrinse i lupi ad attaccare il bestiame. I sami li sterminarono dalla Svezia con cacce ben organizzate, uccidendo l'ultimo esemplare nel 1666. La specie fu sterminata nella Danimarca nel 1772 e nella Norvegia nel 1773. Fu decimata nella Finlandia del XX secolo, sebbene molti esemplari entravano regolarmente dalla Russia. Nel 1900, il lupo fu presente solo nelle zone settentrionali e orientali della Finlandia.\nNell'Europa centrale, i lupi si estinsero nella prima met\u00e0 del XIX secolo grazie alle battute organizzate e alla riduzione di prede naturali. In Baviera, l'ultimo lupo fu ucciso nel 1847, e scomparve dalle regioni del Reno nel 1899. Nel 1934, la Germania nazista fu il primo Stato a proteggere la specie, sebbene in realt\u00e0 fosse gi\u00e0 sterminata. La caccia al lupo in Francia fu ufficializzata da Carlo Magno tra l'anno 800 ed il 813, che per primo fond\u00f2 la \"louveterie\". Fu abolita nel 1789 dopo la Rivoluzione francese, ma venne ripresa nel 1814. Nel 1883, furono uccisi almeno 1.386 lupi.\nNell'Europa orientale, i lupi non furono mai completamente sterminati, grazie al collegamento geografico con l'Asia e le sue vaste zone boreali. Le popolazioni vennero ridotte a poche centinaia di esemplari, solo durante gli ultimi anni del XIX secolo. Furono sterminati in Slovacchia durante il primo decennio del XX secolo. Si potevano solo trovare nelle zone forestali della Polonia orientale. Nei Balcani orientali, i lupi godevano della prossimit\u00e0 dell'ex Unione Sovietica e delle vaste zone di pianure, montagne. In Ungheria, i lupi, nei primi anni del XX secolo, occupavano solo met\u00e0 della nazione, trovandosi solo nel Bacino Carpatico. Le loro popolazioni rimasero consistenti in Romania, dove mediamente, tra il 1955 ed il 1965, furono abbattuti 2.800 lupi su una popolazione di 4.600 esemplari. La loro popolazione fu per\u00f2 ulteriormente ridotta nel 1967 a 1.550 individui. In Bulgaria, la popolazione di lupi fu ridotta da 1.000 esemplari a 100-200 nel 1964. In Grecia, la specie scomparve nel 1930 dal Peloponneso meridionale. Malgrado periodi di inteso abbattimento durante il XVIII secolo, i lupi non si sono mai estinti nei Balcani occidentali. La persecuzione ufficiale dei lupi nella ex Jugoslavia avvenne nel 1923.\nRecupero.\nIl recupero delle popolazioni europee inizi\u00f2 dopo gli anni 50, quando le attivit\u00e0 pastorali e rurali declinarono, e non ci fu pi\u00f9 la necessit\u00e0 di cacciarli. Negli anni 80, delle popolazioni piccole ed isolate di lupi iniziarono ad aumentare man mano che diminuiva di densit\u00e0 di popolazione umana nelle zone rurali.\nNel 1978, i lupi iniziarono a ripopolare la Svezia centrale dopo una assenza di 12 anni, e si spinsero fino alla Norvegia. Dal 2005, il numero totale di lupi svedesi e norvegesi \u00e8 di almeno 100 esemplari, comprese 11 coppie riproduttive. Le popolazioni scandinave di lupi devono la loro continuata esistenza ininterrotta al collegamento geografico tra la Finlandia e la Repubblica di Carelia. I lupi sono protetti solo nella parte meridionale della Finlandia, mentre si pu\u00f2 cacciare in altre zone durante alcune stagioni.\nLe popolazioni di lupi in Polonia sono aumentate fino a 1000-2000 esemplari. La Polonia gioca un ruolo importante nella loro espansione verso gli stati circostanti. Nell'est, i lupi della Polonia si aggiungono a quelli della Lituania, la Bielorussia, l'Ucraina e la Slovacchia. Il lupo grigio \u00e8 protetto in Slovacchia, ad eccezione di quelli che uccidono bestiame. Alcuni lupi slovacchi a volte entrano nella Repubblica Ceca, dove sono completamente protetti. I lupi provenienti dalla Slovacchia, dall'Ucraina e dalla Croazia, a volte, entrano in Ungheria, dove, se causano problemi, si possono cacciare legalmente.\nLa Romania annovera ben 2.500 esemplari protetti sin dal 1996. Il numero di lupi in Albania e in Macedonia \u00e8 sconosciuto, sebbene i due Stati colleghino le popolazioni di lupi in Grecia con quelli in Croazia e in Bosnia. Malgrado siano protetti in Grecia, molti vengono ogni anno uccisi illegalmente, cos\u00ec il loro futuro resta incerto. Il numero di lupi in Bosnia \u00e8 diminuito sin dal 1986, mentre sono protetti sia in Croazia che in Slovenia.\nFurono segnalati nel 2014 35 branchi e sei coppie nelle Alpi orientali nel 2014.\nRapporti con gli umani.\nMiti.\nLa maggior parte delle tradizioni legate al lupo in Eurasia prima dell'avvento del cristianesimo risale alla religione ittita, con l'animale che spesso appare come creatura semidivina nelle varie culture indoeuropee. Il lupo era oggetto di rispetto da parte dei daci, il cui nome derivava dalla parola gallica \"daoi\", ovvero, \"popolo del lupo\". I daci consideravano il lupo come il re degli animali, e l'unico vero ostacolo contro il male. I galli associavano i lupi con il dio solare Belanu, il cui nome probabilmente deriva dal bretone \"bleiz\", cio\u00e8, lupo. I greci stessi collegavano il lupo al loro proprio dio solare Apollo. La mitologia dei germani era meno lusingante; il lupo Fenrir avrebbe ucciso Odino durante i Ragnar\u01ebk, sebbene la specie fu ammirata per la sua ferocia. I guerrieri germani spesso avevano il lupo come totem, un tratto che si sarebbe poi espanso in altre culture europee. Nella mitologia dei lituani, un lupo di ferro si presenta al granduca Gediminas, comandandolo a costruire Vilnius. Il lupo \u00e8 un animale importante nella religione tengrica, perch\u00e9 \u00e8 creduto d'essere l'unica creatura vivente oltre l'uomo a venerare Tengri, pregando ad esso attraverso gli ululati.\nAttacchi.\nIn Francia, documenti storici rinvenuti dallo storico rurale Jean-Marc Moriceau indicano che 7600 persone furono uccise dai lupi dal 1362 al 1918, 4600 di esse uccise da lupi non rabidi. Furono segnalati numerosi attacchi contro gli umani in Germania poco dopo la guerra dei trent'anni, ma \u00e8 probabile che questi casi fossero dovuti ad esemplari rabbiosi. In Lettonia, i documenti storici che descrivono le aggressioni da parte di lupi infettati con rabbia risalgono a due secoli. Almeno 72 persone ne furono morse dal 1992 al 2000. In Lituania, le aggressioni da parte di lupi rabidi continuano fino ad oggi, con 22 persone attaccate dal 1989 al 2001. Circa 82 persone furono morse da lupi rabbiosi in Estonia durante il diciottesimo e diciannovesimo secolo, con ulteriori 136 uccise da lupi sani, sebbene alcuni dei colpevoli potevano essere lupi ibridi o animali fuggiti dalla cattivit\u00e0.\nDopo la rivoluzione d'ottobre, alcuni zoologi russi espressero dubbi sulla veridicit\u00e0 dei resoconti storici riguardanti gli attacchi dei lupi. Il pi\u00f9 importante fu Petr Aleksandrovi\u010d Manteifel, che inizialmente respinse tutti i resoconti o come finzioni o opera di animali rabbiosi. Sebbene il suo parere divenne la norma nei cerchi zoologici russi, cambi\u00f2 idea quando fu incaricato di dirigere una commissione speciale per indagare sugli attacchi da parte di lupi nell'Unione Sovietica, che furono incrementati dopo la seconda guerra mondiale. Manteifel compose un resoconto nel 1947 descrivendo numerosi attacchi, inclusi da animali apparentemente sani, dando raccomandazione su come meglio difendersi. Le autorit\u00e0 sovietiche per\u00f2 impedirono la distribuzione pubblica del documento, e le informazioni sui lupi aggressivi furono censurate."}
{"id": "705575", "revid": "63756", "url": "https://it.wikipedia.org/wiki?curid=705575", "title": "Oblast di Rostov", "text": ""}
{"id": "705576", "revid": "599013", "url": "https://it.wikipedia.org/wiki?curid=705576", "title": "Nullit\u00e0 (ordinamento amministrativo italiano)", "text": "La nullit\u00e0, nel diritto amministrativo italiano, \u00e8 una figura di invalidit\u00e0 dell'atto amministrativo contemplata dall'art. 21-\"septies\" della legge 7 agosto 1990, n. 241, introdotto dalla legge 11 febbraio 2005, n. 15, che cos\u00ec recita:\nStoria.\nA lungo in dottrina si era dibattuto sull'esistenza o meno di questa categoria di vizi dell'atto amministrativo. Per lungo tempo si era ritenuto come giuridicamente rilevante solo l'annullabilit\u00e0 dell'atto amministrativo e non anche la nullit\u00e0 dell'atto. Da ultimo \u00e8 intervenuto il legislatore che ha previsto esplicitamente la categoria degli atti amministrativi nulli, all'interno della legge n.15 del 2005, che ha riformato profondamente diversi istituti relativi al provvedimento amministrativo, per come erano stati previsti dalla storica legge 241 del 1990.\nI casi.\nL'atto amministrativo \u00e8 nullo:\nL'incompetenza assoluta di legge.\nL'incompetenza pu\u00f2 riguardare il soggetto che pone in essere l'atto amministrativo o l'oggetto da questo considerato. Mentre l'incompetenza assoluta comporta la nullit\u00e0 dell'atto, l'incompetenza relativa comporta l'annullabilit\u00e0 dello stesso, e pu\u00f2 riguardare:\nL'incompetenza \u00e8 assoluta, allorch\u00e9 l'organo che emana l'atto non ha assolutamente la competenza per emanarlo, in quanto si tratta di un organo appartenente ad un potere, o settore dell'amministrazione pubblica, completamente diversi. Si pensi, ad esempio, ad una sentenza emanata da un Ministro. L'incompetenza \u00e8 relativa, quando l'organo che emana l'atto, pur facendo parte del settore dell'amministrazione competente per quel tipo di materia, non \u00e8 legittimato all'emanazione di esso. Si pensi, ad esempio, ad un provvedimento in materia scolastica, emanato dal Dirigente dell'Ufficio Scolastico Provinciale (ex. Provveditore agli studi), mentre le leggi stabiliscono che esso deve essere emanato dal superiore gerarchico, e cio\u00e8 dal Ministro dell'istruzione, dell'universit\u00e0 e della ricerca.\nCompetenza.\nLa nullit\u00e0 pu\u00f2 essere fatta valere davanti al giudice ordinario nel caso l'atto amministrativo leda dei diritti; nel caso sia lesivo di interessi legittimi la giurisdizione \u00e8 del giudice amministrativo, al quale sono devoluti come giurisdizione esclusiva (quindi anche per i casi di lesioni del diritto soggettivo), i casi di elusione o violazione del giudicato (il cosiddetto giudizio di ottemperanza).\nGli effetti.\nLa nullit\u00e0 opera di diritto (\"ipso iure\"), cio\u00e8 non \u00e8 richiesto l'intervento del giudice: l'atto nullo \u00e8 inefficace di diritto (parte della dottrina evidenzia peraltro l'inesistenza dell'atto pi\u00f9 che la sua inefficacia). La nullit\u00e0 comporta altres\u00ec l'insanabilit\u00e0 del vizio di cui l'atto \u00e8 inficiato. Tale sanzione scaturisce dalla violazione del \"principio di tipicit\u00e0\" e del \"principio di nominativit\u00e0\" che sono propedeutici alle norme d'azione che regolano l'attivit\u00e0 dell'Amministrazione. \nPer gli effetti della nullit\u00e0 dell'atto amministrativo il terzo che era obbligato dall'atto nullo (ad un fare come ad un non fare) pu\u00f2 legittimamente rifiutarsi di adempiere alle previsioni dell'atto. Inoltre la nullit\u00e0 dell'atto pu\u00f2 essere fatta valere da chiunque, non solo da chi sia leso in un suo diritto soggettivo o in un suo interesse legittimo. Infine, se in relazione all'atto amministrativo nullo siano state modificate delle situazioni giuridiche, sorge l'obbligo per chi le ha poste in essere di ripristinare la situazione esistente antecedente all'atto amministrativo nullo. \u00c8 importante l'istituto della conversione dell'atto amministrativo nullo, cio\u00e8 l'atto nullo pu\u00f2 essere convertito in un atto diverso con i requisiti di sostanza e di forma richiesti dalla legge semprech\u00e9 sia raggiunto lo stesso interesse pubblico."}
{"id": "705578", "revid": "729019", "url": "https://it.wikipedia.org/wiki?curid=705578", "title": "National Instruments", "text": "National Instruments \u00e8 un'azienda statunitense produttrice di strumenti hardware e software per la misura e l'automazione industriale basati su personal computer. Ha sede ad Austin nel Texas, ma \u00e8 presente in molti paesi del mondo; in Italia ha sede centrale a Milano e una filiale a Roma. L'azienda \u00e8 quotata in borsa ed \u00e8 presente nell'indice telematico americano (NASDAQ) con la sigla NATI.\nStoria.\nNei primi anni'70, James Truchard, Jeff Kodosky, e Bill Nowlin, lavoravano alla University of Texas at Austin Applied Research Laboratories. Seguendo un progetto per la U.S. Navy, i tre utilizzarono la prima tecnologia informatica per campionare dati. Scontenti della tecnologia allora disponibile, i tre decisero di sviluppare loro una nuova tecnologia nell'automazione.\nFondata nel 1976 mentre lavoravano nel garage di Truchard, pensarono a come chiamarla, tra i nomi papabili vi fu \"Longhorn Instruments\" e \"Texas Digital\", ma alla fine propesero per National Instruments.\nCon un prestito di 10.000$ dalla Interfirst Bank, i tre comprarono un PDP-11/04 minicomputer e, per il loro primo progetto, disegnarono e costruirono una interfaccia GPIB. Il loro lavoro fu venduto alla Kelly Air Force Base di San Antonio (Texas). Dato che all'epoca erano ancora impiegati alla universit\u00e0 del Texas, nel 1977 diedero le dimissioni. Vendettero tre sistemi entro l'anno, e si misero ad inviare per posta della pubblicit\u00e0 al loro prodotto a 15.000 potenziali clienti che usavano il PDP-11 minicomputer. Con l'aumento delle commesse si spostarono in un vero ufficio nel 1978, di al 9513 Burnet Road ad Austin.\nAnni '80.\nAlla fine degli anni'70, la societ\u00e0 fattur\u00f2 400.000$ e 60.000$ di profitto. Nel 1980 Truchard, Kodosky, e Nowlin si dedicarono a tempo pieno alla National Instruments, e alla fine dell'anno si spostarono nella sede affittata di . Si svilupparono i progetti per ambiti diversi tra i quali un generatore di forme d'onda per provare i sonar della U.S. Navy. Nel 1981, fattur\u00f2 1 milione di $, e cambiarono sede in uno spazio di nel 1982.\nNel 1983 National Instruments produsse il primo GPIB per la piattaforma IBM PC. Con l'avvento del Macintosh computer, la societ\u00e0 inizi\u00f2 a sviluppare l'interfaccia grafica nuova. Kodosky inizi\u00f2 l'elaborazione di una nuova interfaccia grafica per l'insegnamento dell'automazione agli studenti dell'universit\u00e0 del Texas. Venne cos\u00ec creato il programma portabandiera della NI, il LabVIEW graphical development platform per Macintosh computer, rilasciato nel 1986. Il software permette di collegare graficamente le icone sullo schema senza necessit\u00e0 di digitare linee di testo. L'anno seguente anche la versione di LabVIEW nota come LabWindows venne rilasciata per DOS. All'epoca la societ\u00e0, nel 1986, aveva 100 collaboratori.\nProdotti.\nIl prodotto software di maggior successo e notoriet\u00e0 della NI \u00e8 LabVIEW.\nNational Instruments piattaforme hardware:"}
{"id": "705580", "revid": "91792", "url": "https://it.wikipedia.org/wiki?curid=705580", "title": "Chiesa di San Cristoforo sul Naviglio", "text": "La chiesa prepositurale di San Cristoforo sul Naviglio \u00e8 un luogo di culto cattolico di Milano situato nella via omonima sull'alzaia del Naviglio Grande.\n\u00c8 sede dell'omonima parrocchia di rito ambrosiano dell'arcidiocesi di Milano, facente parte del decanato dei Navigli della zona pastorale I.\nStoria.\nIl complesso \u00e8 costituito da due chiese.\nLa pi\u00f9 antica \u00e8 quella di sinistra. Della primitiva chiesa sorta in tempi antichi le notizie sono scarse; in mancanza di pi\u00f9 specifici documenti si sa che esisteva una chiesa romanica, ricostruzione di un ancora pi\u00f9 antico edificio. Essa venne ancora ricostruita alla met\u00e0 del XIII secolo, nel periodo degli scavi del Naviglio Grande; in essa a met\u00e0 del XIV secolo alla facciata fu aggiunto il portale gotico e il rosone.\nCollocata sul percorso che conduceva a Milano, in un punto di passaggio obbligato nella rete dei vari corsi d'acqua del Lambro, San Cristoforo sorse \u2014 forse \u2014 sul sito di un precedente tempio pagano; la cosa non \u00e8 accertata ma viene annotata da varie fonti (Antonio Castiglioni, Ausonio, Tamborini). L'intitolazione al santo dei pellegrini di fatto in molti casi sostituisce quella originaria di Ercole, gigante pure questi. A san Cristoforo venne accostato un particolare culto, quello dei 14 santi ausiliatori.\nQuella prima chiesa venne ricostruita in epoca romanica. La ricostruzione del Trecento viene realizzata ancora una volta sulla parziale demolizione della precedente. Alla chiesa gotica si affiancava un ospedale per i pellegrini, costruito all'incirca dal 1364, quando si era qui trasferito certo frate Pietro Franzoni di Tavernasco, eremita; fu lui a organizzare l'istituzione.\nLa chiesa pi\u00f9 recente, che appare attualmente all'altra riunita tanto da dare l'immagine complessiva di una chiesa a doppia navata, venne edificata lungo l'argine del Naviglio e detta cappella Ducale, \u00e8 del XV secolo. Fu eretta per volere di Gian Galeazzo Visconti che accolse i voti popolari per la costruzione di una nuova cappella dedicata al santo protettore degli infermi e degli appestati. Il voto esaudiva la fine di una grave pestilenza che, dopo aver mietuto 20.000 vittime in Milano nel 1399, era cessata di colpo \u2014 si credeva \u2014 per intercessione di san Cristoforo.\nLa cappella ducale venne intitolata non solo a san Cristoforo, ma anche a san Giovanni Battista, san Giacomo e alla beata Cristina, protettori dei Visconti. Sulla facciata venne inserito pertanto lo stemma con il biscione di questa famiglia, accanto a quello del Comune con la croce rossa in campo bianco, mentre nella chiesa pi\u00f9 antica venne posto accanto agli altri due \u2014 tuttora presenti sul portale \u2014 quello col cappello cardinalizio e il sole radiante tra le stelle, che rimandava al cardinale Pietro Filargo, divenuto poi l'antipapa Alessandro V, e che allora era arcivescovo di Milano.\nDi questa, che venne detta Cappella Ducale, come venne ultimata la sua facciata nel 1405, all'interno, in controfacciata, fu quasi subito decorata, nello spazio tra le due monofore, da un affresco su doppio registro, di uno sconosciuto pittore minore, legato ancora al gusto del secolo precedente, che vi raffigura nel registro superiore una \"Madonna in trono fra santi\", e in quello inferiore una \"Crocefissione\" che ripete l'iconografia della \"Crocefissione\" di Anovelo da Imbonate in San Marco a Milano.\nDescrizione.\nArte e architettura.\nLa chiesa romanica \u00e8 una piccola aula coperta a tetto e terminante con una piccola abside semicircolare. La facciata \u00e8 ornata da un ricco portale in cotto il rosone gotico a raggi intrecciati ed inoltre gli stemmi dei Visconti, di Milano e del cardinale Pietro Filargo da Candia, arcivescovo di Milano e futuro papa Alessandro V.\nLa facciata della Cappella Ducale presenta un semplice portale ai cui lati stanno due alte monofore gotiche oltre agli stemmi visconteo e milanese ed a resti di affreschi. La facciata a due monofore segue il modello tipico delle chiese di Solari, di cui altri esempi sono nelle facciate della stessa epoca di Santa Maria delle Grazie, e di San Bernardino delle Monache.\nIl campanile nella forma attuale \u00e8 una sopraelevazione del XV secolo del campanile originale, con cuspide a cono cestile e monofore.\nL'interno, trasformato in due navate nel 1625 con l'abbattimento della parete che separava le due chiese, presenta nella navata di sinistra un soffitto ligneo e sulla parete frammenti di affreschi della scuola del Bergognone (Ambrogio da Fossano). L'abside conserva affreschi della scuola di Bernardino Luini.\nLa navata destra ha due campate con volte a crociera e le pareti sono decorate da affreschi gotici; alla parete una pregevole statua lignea del XIV secolo rappresentante \"San Cristoforo e il Bambino Ges\u00f9\".\nGli affreschi.\nDella chiesa primitiva rimangono quelli nella parte absidale, del primo Cinquecento, di tipo luinesco. Pi\u00f9 ricca la parte della cappella Ducale, dove restano, in parte addossati gli uni sugli altri vari dipinti del XV secolo.\nStrumenti musicali.\nCampane.\nOriginariamente, il concerto era composto da 2 campane, fuse dalla fonderia milanese di Michele Comerio (originario di Malnate) nel 1826. A causa di una crepa, venne poi rifusa la campana minore delle due ad opera dei fratelli Barigozzi nel 1920. Per l'occasione la fonderia aggiunse anche una campana, portando cos\u00ec il concerto a 3 bronzi. Attualmente sulla torre vi sono quattro campane, poich\u00e9 con l'elettrificazione delle stesse, Paolo Capanni di Castelnovo ne' Monti ne ha aggiunta una nuova nel 1987.\nIl concerto \u00e8 montato a sistema ambrosiano ed \u00e8 intonato in \"La maggiore\":\nOrgano a canne.\nNella chiesa, a pavimento, si trova un organo positivo costruito da Teresio Martin nel 2010.\nLo strumento \u00e8 a trasmissione integralmente meccanica ed \u00e8 racchiuso all'interno di una cassa lignea di fattura geometrica, con mostra formata da canne in metallo di principale disposte ad ala; la consolle \u00e8 a finestra e dispone di un'unica tastiera di 56 note e una pedaliera a leggio di 17 note priva di registri propri e costantemente unita al manuale."}
{"id": "705581", "revid": "1305772", "url": "https://it.wikipedia.org/wiki?curid=705581", "title": "Nullit\u00e0", "text": ""}
{"id": "705582", "revid": "1543377", "url": "https://it.wikipedia.org/wiki?curid=705582", "title": "Contea di Sussex (Delaware)", "text": "La contea di Sussex (in inglese Sussex County) \u00e8 una contea del Delaware meridionale, negli Stati Uniti.\nGeografia fisica.\nLa contea confina a nord con la contea di Kent, ad est si affaccia sulla baia di Delaware e sull'Oceano Atlantico ed ha un confine marittimo con la contea di Cape May del New Jersey. A sud confina con le contee di Worcester e di Wicomico del Maryland ed a ovest con le contee di Wicomico, Dorchester e Caroline dello Stato del Maryland.\nIl territorio \u00e8 pianeggiante ed situato dalla parte centro-orientale della penisola di Delmarva. Il confine settentrionale \u00e8 in larga parte segnato dal fiume Mispillion e dal suo estuario nella baia di Delaware. Nell'area centrale scorre il fiume Broadkill che avvicinandosi alla foce nell'Oceano attraversa ampie paludi costiere protette dal Prime Hook National Wildlife Refuge. La costa meridionale \u00e8 caratterizzata dalle ampie baie di Rehoboth Bay comunicante con quella di Indian River Bay nella quale defluiscono i fiumi Indian River e Pepper Creek. A sud tramite un canale la Indian River Bay comunica con la Assawoman Bay posta al confine con il Maryland. A nord un canale mette in comunicazione la Rehoboth Bay con la foce del fiume Broadkill.\nL'area sud-occidentale \u00e8 drenata dal fiume Nanticoke che scorre verso la baia di Chesapeake. Al confine meridionale si estende l'area paludosa delle Cypress Swamp.\nIl capoluogo di contea \u00e8 la citt\u00e0 di Georgetown posta nell'area centrale."}
{"id": "705586", "revid": "834", "url": "https://it.wikipedia.org/wiki?curid=705586", "title": "Solve et repete", "text": ""}
{"id": "705590", "revid": "1318658", "url": "https://it.wikipedia.org/wiki?curid=705590", "title": "Polinesia", "text": "La Polinesia \u00e8 una delle regioni in cui tradizionalmente viene divisa l'Oceania ed \u00e8 all'incirca compresa in un triangolo tra la Nuova Zelanda, l'Isola di Pasqua e le isole Hawaii. Secondo un'altra definizione, fa parte dell'Oceania lontana.\nI popoli polinesiani hanno una corporatura robusta e leggermente formosa che \u00e8 stata selezionata all'epoca dei grandi viaggi per mare, a causa della frequente possibilit\u00e0 di restare senza cibo e senz'acqua. \nEtimologia.\nIl nome Polinesia \u00e8 stato coniato dal francese Charles de Brosses nel 1756 (a differenza di quelli della Melanesia, della Micronesia e della Malaysia forgiati da Jules Dumont d'Urville intorno al 1830) e deriva dal greco antico \u03c0\u03bf\u03bb\u03cd\u03c2 (\"pol\u00fds\", \"tanti\") e \u03bd\u1fc6\u03c3\u03bf\u03c2 (\"n\u00easos\", \"isola\"), cio\u00e8 \"tante isole\".\nGeografia.\nLa regione \u00e8 composta da molte piccole isole tra cui:\nLa Nuova Zelanda non \u00e8 generalmente considerata parte della Polinesia, anche se gli abitanti originari dell'arcipelago, i Maori, sono di lingua e cultura polinesiana.\nStoria.\nLa storia dei popoli polinesiani comincia in un'et\u00e0 imprecisata, tra la fine della Preistoria e l'inizio dell'Et\u00e0 Antica, tra il 3000 e il 1000 a.C., quando presumibilmente i popoli provenienti dall'Australia e altre terre austronesiane (come l'Indocina), giunsero nell'Arcipelago probabilmente a bordo di rudimentali canoe, e vi si stanziarono, vivendo in capanne, e praticando antichi culti affini allo sciamanesimo. Essi non conoscevano la tessitura, la ceramica o la metallurgia: infatti tutti i materiali di base erano ricavati dal legno (come del resto lo erano anche le imbarcazioni), ma anche da conchiglie, o gusci di tartarughe marine. Gli abiti, per esempio, vestivano di stoffe ricavate dalle cortecce degli alberi.\nIl popolo polinesiano viveva principalmente di agricoltura e allevamento di pollame e suini, e raramente si cimentava nella caccia, se non quella alle tartarughe, in quanto non era propriamente fondamentale per la vita. Furono anche mediamente sviluppati tecnologicamente (oltre alle famose canoe polinesiane, che furono, tra l'altro, ci\u00f2 che li condussero nelle isole), si annoverano infatti anche numerose sculture fatte di legno o anche di avorio, ed erano anche presenti vele e tendaggi, e le abitazioni erano sovente case sopraelevate rette da palafitte. I Maori sono i principali abitanti della Polinesia.\nCultura.\nLingue polinesiane.\nLe lingue polinesiane fanno tutte parte delle lingue oceaniche, una sotto-categoria della famiglia delle lingue austronesiane. Le lingue polinesiane possiedono una vasta gamma di somiglianze. Le vocali sono generalmente le stesse \u2014 a, e, i, o, u, pronunciate come in italiano, spagnolo e tedesco \u2014 e le consonanti sono sempre seguite da una vocale. Le lingue dei vari gruppi di isole mostrano cambiamenti nelle consonanti. La \"r\" e la \"v\" sono usate nella Polinesia centrale e orientale, mentre la \"l\" e la \"v\" sono usate nella Polinesia occidentale. L'occlusiva glottidale sorda \u00e8 rappresentata da un apostrofo invertito o \u02bbokina.\nNelle Isole della Societ\u00e0, nella lingua originale proto-polinesiaca, \"*k\" e \"*ng\" si sono unite in un'occlusiva glottidale sorda; quindi il nome per la terra d'origine degli antenati, derivato dal polinesiaco proto-nucleare \"*sawaiki\", diventa Havai\u02bbi. In Nuova Zelanda, dove l'originale \"*w\" viene usata al posto della \"v\", l'antica isola d'origine \u00e8 Hawaiki. Nelle Isole Cook, dove l'occlusiva glottidale sorda sostituisce l'originale \"*s\" (con un probabile stadio intermedio di \"*h\"), \u00e8 \u02bbAvaiki. Nelle Isole Hawaii, dove l'occlusiva glottidale sorda sostituisce la \"k\" originale, l'isola pi\u00f9 grande del gruppo \u00e8 chiamata Hawai\u02bbi. Nelle Samoa, dove la \"s\" originale viene usata al posto della \"h\", la \"v\" rimpiazza la \"w\" e l'occlusiva glottidale sorda sostituisce la \"k\" originale, l'isola pi\u00f9 larga \u00e8 chiamata Savai\u02bbi."}
{"id": "705598", "revid": "30610", "url": "https://it.wikipedia.org/wiki?curid=705598", "title": "Glicogeno", "text": "Il glic\u00f2geno \u00e8 un pol\u00ecmero (omopolimero) del glucosio. \u00c8 l'analogo dell'amido, un altro polimero molto ramificato del glucosio.\nNell'uomo, il glicogeno funge da riserva energetica glucidica. Esso viene depositato prevalentemente nel fegato e nel muscolo scheletrico, tuttavia \u00e8 presente anche in altri tessuti, tra cui cuore, reni e tessuto adiposo.\nStruttura.\nI legami tra unit\u00e0 di glucosio successive sono \u03b1 (1-4) per la maggior parte, anche se sono presenti legami \u03b1 (1-6). Si tratta quindi di un polisaccaride ramificato, con un peso molecolare molto elevato.\nFunzione.\nIl glicogeno \u00e8 una fonte energetica negli opistoconti (Opisthokonta), il clade comprendente coanoflagellati, animali e funghi. Nei vertebrati \u00e8 conservato prevalentemente nel fegato e nei muscoli scheletrici.\nSintesi.\nIl processo di biosintesi del glicogeno (Glicogenosintesi) \u00e8 anche diretto da tre enzimi, ma questo \u00e8 un processo energeticamente sfavorito, ecco perch\u00e9 deve intervenire l'UTP (un analogo dell'ATP) per far s\u00ec che la reazione si verifichi. Gli enzimi partecipanti sono: UDP-Glicogeno-Pirofosforilasi, Glicogeno-Sintasi ed Enzima Ramificante. Il primo enzima converte il Glu-1P in UDP-Glucosio, il secondo aggancia questo Glucosio sotto forma di UDP-Glu al glicogeno, dando UDP + Glicogeno, il terzo, come dice il suo stesso nome, ramifica.\nLa regolazione di questa via pu\u00f2 essere di due tipi: \nDegradazione.\nIl glicogeno \u00e8 una molecola che al momento del bisogno pu\u00f2 andare incontro ad una demolizione, per produrre glucosio, utile alle vie glicolitiche dell'organismo; ma altre volte \u00e8 lo stesso glucosio che pu\u00f2 risultare in eccesso e pu\u00f2 dunque essere stipato sotto forma di glicogeno. La degradazione del glicogeno \u00e8 catalizzata dalla glicogeno fosforilasi. Questo enzima viene attivato da adrenalina o glucagone in un meccanismo che comporta l'attivazione dell'adenilato ciclasi e la conseguente produzione di cAMP.\nIl processo di demolizione del glicogeno consta di tre fasi, operate da tre enzimi, quali glicogeno fosforilasi, enzima deramificante e fosfoglucomutasi.\nLa glicogeno fosforilasi catalizza la reazione in cui il legame glicosidico (\u03b11 \u2013 4), che lega due residui di glucosio nel glicogeno, viene attaccato dal fosfato inorganico (Pi), producendo il rilascio dell'unit\u00e0 glicosidica terminale sotto forma di \u03b1 \u2013D-glucosio 1-fosfato. Questa reazione viene detta \u201cfosforolisi\u201d in quanto utilizza un fosfato inorganico (Pi) nel suo meccanismo di rottura; nella fosforolisi, parte dell'energia del legame glicosidico viene conservata mediante la formazione dell'estere fosforico nel glucosio 1-fosfato.\nIl piridossal fosfato (derivato della piridossina vitamina B6), \u00e8 un cofattore essenziale nella reazione della glicogeno fosforilasi; il suo gruppo fosforico agisce come un catalizzatore acido generale, promuovendo l'attacco da parte del Pi al legame glicosidico.\nLa glicogeno fosforilasi agisce ripetitivamente sull'estremit\u00e0 non riducente della ramificazione del glicogeno (o dell'amilopectina) fino a che non arriva a quattro residui di glucosio dall'inizio di una ramificazione (\u03b11 \u20136). In queste condizioni l'azione della glicogeno fosforilasi si ferma. Per riprendere la degradazione \u00e8 necessario che prima agisca un enzima deramificante, che catalizza due reazioni successive con cui si ha la rimozione delle ramificazioni. Il glucosio 1-fosfato, il prodotto terminale delle reazioni della glicogeno fosforilasi o dell'amido fosforilasi, viene convertito in glucosio 6- fosfato da parte della fosfoglucomutasi, che catalizza la reazione reversibile.\nGlicogeno muscolare.\nNei muscoli sono immagazzinati i due terzi del glicogeno dell'organismo (circa 200-300 grammi) sotto forma di catene pi\u00f9 corte e pi\u00f9 leggere. Il glicogeno muscolare \u00e8 una fonte di energia prontamente disponibile per il muscolo in attivit\u00e0. Contrariamente al glicogeno epatico, quello contenuto nel muscolo scheletrico non pu\u00f2 essere rilasciato nel circolo ematico per essere sfruttato da altri tessuti, ma solo dal muscolo stesso, principalmente durante l'attivit\u00e0. Questo perch\u00e9 il muscolo \u00e8 carente dell'enzima glucosio-6-fosfatasi (l'enzima che rimuove il gruppo fosfato dal glucosio-6-fosfato). Dopo che il glicogeno \u00e8 fosforilato nelle cellule muscolari dall'enzima esochinasi (l'enzima che attacca il gruppo fosfato al glucosio), non pu\u00f2 essere defosforilato. Poich\u00e9 il glucosio fosforilato non pu\u00f2 essere trasportato all'esterno della cellula, il glucosio-6-fosfato rimane intrappolato all'interno. Il glicogeno contenuto nel muscolo scheletrico \u00e8 approssimativamente di 12-16\u00a0g/kg, per un totale di circa 300-400\u00a0g.\nIl tasso con cui il glicogeno muscolare \u00e8 ossidato dipende largamente dall'intensit\u00e0 dell'esercizio e dal sistema energetico attivato. Ad intensit\u00e0 basse e moderate dell'esercizio aerobico, gran parte dell'energia pu\u00f2 essere ottenuta dalla fosforilazione ossidativa del acetil-CoA derivato dai lipidi, con un minimo consumo di glucidi. Con l'aumento dell'intensit\u00e0, l'ossidazione di lipidi non riesce a far fronte alle richieste energetiche, cos\u00ec il glicogeno muscolare comincia a prevalere sempre pi\u00f9, diventando ad alte intensit\u00e0 il substrato principale. Ad intensit\u00e0 ancora pi\u00f9 alte nell'esercizio di durata, viene raggiunta la soglia anaerobica, in cui i carboidrati, e quindi il glicogeno, diventano l'unico substrato utilizzato, questo perch\u00e9 l'energia anaerobica \u00e8 data soprattutto dal suo catabolismo. Nell'esercizio anaerobico lattacido, i carboidrati rappresentano praticamente l'unico substrato energetico, e il glicogeno muscolare in questo caso assume un ruolo determinante. Il glicogeno lega a s\u00e9 una quantit\u00e0 d'acqua notevole, pari a 2,7\u00a0g per ogni grammo, quindi dopo uno sforzo fisico intenso e prolungato, la perdita di peso pu\u00f2 essere notevole: l'esaurimento delle riserve di glicogeno comportano una perdita di peso di circa 400\u00a0g ai quali vanno aggiunti i 1080g di acqua. Nel muscolo, a differenza del fegato, la captazione di glucosio \u00e8 lenta, ed \u00e8 il fattore limitante del metabolismo dei carboidrati.\nGlicogeno epatico.\nNel fegato \u00e8 stoccato un terzo del glicogeno di tutto l'organismo (circa 80-100 g) sotto forma di catene pi\u00f9 lunghe e pi\u00f9 pesanti rispetto ai muscoli. Il principale ruolo del glicogeno del fegato \u00e8 quello di mantenere stabili e costanti i livelli di glucosio ematico, pertanto ha un contenuto molto variabile. A differenza del muscolo scheletrico, il glicogeno epatico deve essere immesso nel torrente ematico, poich\u00e9 rappresenta la principale scorta endogena di carboidrati che pu\u00f2 essere sfruttata dai vari tessuti del corpo. Le cellule del fegato sono in grado di defosforilare il glucosio. In questo modo, grazie alla defosforilazione del glicogeno epatico, il fegato pu\u00f2 rilasciare glucosio nel torrente ematico, in modo da regolare la glicemia, contrariamente al glicogeno muscolare che non pu\u00f2 essere impiegato per lo stesso scopo. Il glucosio \u00e8 il principale, e in condizioni normali l'unico, substrato adoperato dal cervello e da altri tessuti glucosio-dipendenti. Il peso medio del fegato \u00e8 di 1,5\u00a0kg, con uno stoccaggio approssimativamente di 75-110\u00a0g di glicogeno epatico nell'uomo adulto in stato di post-assorbimento. Il fegato presenta in proporzione una maggiore concentrazione di glicogeno rispetto al muscolo scheletrico.\nIl glicogeno viene scisso nel fegato a glucosio e poi rilasciato nel circolo sanguigno. Questa riserva dura circa 12 ore (periodo variabile a seconda della saturazione della riserva), trascorse le quali la concentrazione di glucosio nel sangue si abbassa provocando debolezza, svogliatezza, deconcentrazione. Durante il digiuno notturno, il fegato rilascia glucosio nel sangue a causa della mancata assunzione di carboidrati dall'esterno per diverse ore, in sinergia con il rilascio di acidi grassi dal tessuto adiposo, per fornire una fonte di energia ai tessuti. Al termine del digiuno notturno i livelli di glicogeno epatico si riducono notevolmente fino ad arrivare indicativamente attorno ai 20\u00a0g. I tessuti che hanno la priorit\u00e0 nel consumo di glucosio sono i cosiddetti tessuti glucosio-dipendenti, che, contrariamente ad altri tessuti corporei, non sono in grado di sfruttare lipidi a scopo energetico. Il tessuto nervoso \u00e8 citato come uno dei principali tessuti che richiedono glucosio, anche se in condizioni critiche esso \u00e8 in grado di sfruttare i corpi chetonici, a differenza di altri apparati. Si stima che il cervello in condizioni di riposo consumi circa 0,1\u00a0g di glucosio al minuto. Durante l'esercizio, l'impiego di glucosio da parte dei tessuti extramuscolari non cambia di molto.\nGlicogeno renale.\nAnche i reni sono in grado di accumulare glicogeno e rilasciarlo nel sangue, ma dal punto di vista quantitativo questo \u00e8 meno importante di quello epatico."}
{"id": "705607", "revid": "1610933", "url": "https://it.wikipedia.org/wiki?curid=705607", "title": "Platanista del Gange", "text": ""}
{"id": "705615", "revid": "729019", "url": "https://it.wikipedia.org/wiki?curid=705615", "title": "Isola dei Canguri", "text": "L'isola dei Canguri (in italiano talvolta anche \"isola Canguro\", in inglese Kangaroo Island) \u00e8 un'isola dell'Australia, la terza in estensione dopo la Tasmania e l'Isola di Melville.\nGeografia.\nSi trova 112\u00a0km a sudovest di Adelaide, all'ingresso del golfo di San Vincenzo, 13\u00a0km al largo di Cape Jervis, nello Stato dell'Australia Meridionale. \u00c8 lunga 145\u00a0km e di larghezza variabile fra 900\u00a0m e 57\u00a0km, per un'area complessiva di circa 4.400\u00a0km\u00b2. Il perimetro della costa \u00e8 di 509\u00a0km e l'altitudine massima sull'isola \u00e8 di 307\u00a0m. \nClima.\nL'inverno, fra giugno e settembre, \u00e8 mite e umido; l'estate solitamente secca e moderatamente calda, con temperature massime che solo raramente superano i 35 gradi. Le temperature medie in agosto vanno da 13 a 16 gradi e in febbraio (il mese pi\u00f9 caldo) variano fra 20 e 25. 2/3 delle precipitazioni sono fra maggio e settembre; il mese pi\u00f9 umido \u00e8 luglio.\nAmbiente naturale.\nL'ambiente naturale \u00e8 stato preservato in pi\u00f9 di met\u00e0 dell'isola. Un terzo circa appartiene a parchi nazionali e aree protette; fra quelli di particolare rilievo si possono citare:\nLa fauna dell'isola \u00e8 in parte nativa e in parte importata nel contesto di piani di conservazione delle specie; non si sono diffuse, invece, le specie che infestano il continente, quali volpi e conigli. Fra le specie originarie dell'isola ci sono canguri, wallaby, leoni marini (l'isola ospita il 10% di tutti gli esemplari del mondo), aquile, echidna, opossum e diverse specie di pipistrelli e rane; fra quelle importate, notevole \u00e8 la presenza di koala, ma si trovano nell'isola anche numerosi ornitorinchi. L'em\u00f9 nano, nativo dell'isola, si estinse nei primi decenni del XIX secolo. Le acque e i fondali marini circostanti l'isola sono anch'essi ricchi di vita; fra le specie endemiche della zona si possono citare diverse specie di drago marino.\nPopolazione ed economia.\nL'isola ospita circa 4000 persone, un terzo delle quali vivono nella citt\u00e0 principale, Kingscote. L'economia \u00e8 basata sull'agricoltura, il turismo e la pesca. L'isola \u00e8 nota per la produzione di vino e di un particolare miele: Kangaroo Island vanta di essere l'ultimo luogo al mondo in cui si trova la razza \"pura\" dell'ape ligure, importata sull'isola nel 1881.\nTurismo.\nL'isola dei Canguri \u00e8 una tappa quasi obbligata negli itinerari turistici che si spingono nell'Australia del Sud. L'ufficio di informazioni turistiche si trova a Penneshaw. Fra le principali attrazioni turistiche dell'isola si possono citare:\n\u00c8 possibile nuotare o fare snorkeling solo sulle spiagge settentrionali come Emu Bay, Stokes Bay o Snelling Beach. Le coste meridionali sono pericolose a causa delle forti correnti e della presenza di squali.\nStoria dell'isola.\nKangaroo Island fu separata dal continente, da un innalzamento del livello marino, circa 10.000 anni fa. Il rinvenimento di utensili in pietra suggerisce che l'isola fosse occupata dagli aborigeni gi\u00e0 11.000 anni fa; tuttavia, oggi non vi sono aborigeni dall'isola e la loro scomparsa viene fatta risalire al 200 a.C.; le cause di tale scomparsa non sono note.\nL'isola fu scoperta nel 1802 dall'esploratore britannico Matthew Flinders, che approd\u00f2 sulla costa nord della penisola di Dudley e battezz\u00f2 l'isola \"Kangaroo Island\". La colonizzazione avvenne fra il 1802 e il 1836 e fu iniziata da una comunit\u00e0 di cacciatori di foche che avevano rapito donne aborigene dalla Tasmania.\nLa pi\u00f9 grande citt\u00e0 dell'isola, Kingscote, fu fondata il 27 luglio 1836, e fu il primo insediamento nell'Australia del Sud.\nNel gennaio 2020 l'isola \u00e8 stata sconvolta da incendi che hanno interessato circa met\u00e0 della sua superficie."}
{"id": "705627", "revid": "834", "url": "https://it.wikipedia.org/wiki?curid=705627", "title": "Ericlea", "text": ""}
{"id": "705628", "revid": "1863655", "url": "https://it.wikipedia.org/wiki?curid=705628", "title": "Lago Angitola", "text": "Il lago Angitola o lago dell'Angitola () \u00e8 un lago artificiale in provincia di Vibo Valentia, nel territorio dei comuni di Maierato e Monterosso Calabro.\nIl lago occupa una superficie di circa 1,96\u00a0km\u00b2 ed \u00e8 situato all'estremo sud della piana di Sant'Eufemia, a circa 3\u00a0km dal golfo di Sant'Eufemia (\"Costa degli Dei\").\nOrigine.\n\u00c8 stato creato nel 1966 sbarrando il corso del fiume Angitola, da cui prende nome.\nNei pressi del lago si trovano i ruderi di Rocca Angitola.\nL'area protetta.\nNel 1975 l'area del lago \u00e8 stata riconosciuta come oasi naturalistica e affidata in gestione al WWF Calabria. Dal 1985 \u00e8 stata definita zona umida di importanza internazionale.\nL'area del lago, pur non essendo contiguo ad esso, ricade nella perimetrazione del Parco naturale regionale delle Serre.\nInoltre, il lago di Angitola e le dune di Angitola sono due siti di interesse comunitario riconosciuti dal Ministero dell'Ambiente.\nFlora e fauna.\nAttorno al lago sono prevalenti oliveti e macchia mediterranea. Vi \u00e8 inoltre una fascia di rimboschimento a pino d'Aleppo. Sulle rive sono presenti esemplari di pioppo nero, cannucce tife, salice bianco, ontano nero, eucalipto e quercia da sughero.\nL'area attrae numerose specie di uccelli, tra cui: falco pescatore, falco di palude, airone bianco, airone rosso, airone cenerino, cormorano, garzetta, germano reale, gabbiano corallino, mignattaio, spatola e svasso maggiore."}
{"id": "705631", "revid": "767487", "url": "https://it.wikipedia.org/wiki?curid=705631", "title": "Rankin Lele, Papa Leu &amp; Marina", "text": "Rankin Lele, Papa Leu e Marina sono un gruppo di musica reggae e dancehall originario del Salento. , con cui vantano numerose collaborazioni, sono noti artisti ragga muffin.\nBiografia.\nRankin Lele, Papa Leu dopo tante esperienze nel campo musicale raggae salentino, si uniscono presto a Marina e nel 2000 incidono il primo disco nello studio dei Sud Sound System nel progetto \"Salento showcase 2000\".\nAl successo del suddetto disco, seguono diversi live in giro per l'Italia: da Milano a Bari, da Bologna a Napoli ecc.. oltre che anche un mini tour in Germania e Austria.\nNel 2006 incidono il primo album completamente loro: \"Comu passione\" andato gi\u00e0 in onda in diverse emittenti radio nazionali.\nI brani di Marina Comu Passione e Rimanite Cu Mie diventano in breve delle hit song, che con Furmatu Fimmena rappresentano il manifesto al femminile della dancehall salentina. La canzone Notte Salentina diventa colonna sonora delle serate reggae in stile salentino; i testi di Rankin Lele, Papa Leu e Marina sono molto legati alla realt\u00e0 sociale del sud e alle problematiche ad essa relative, un esempio significativo sono le canzoni Gente de lu Sud e Troppe storie Fiacche. Presenti anche nella compilation \"Salento Showcase 2007\" con il brano L'unicu Rimediu un inno contro tutte le guerre, la partecipazione a questo album \u00e8 per i tre una riaffermazione del proprio talento ormai riconosciuto a livello nazionale. Nel 2008 Marina partecipa al disco dei Sud Sound System Dammene Ancora, con la canzone La Brava Gente, un terzetto con Terron Fabio e il cantante jamaicano Laza del gruppo L.M.S.Nel 2010 esce Can't stop the music - rankin Lele &amp; Papa Leu - Adriatic sound."}
{"id": "705633", "revid": "1610933", "url": "https://it.wikipedia.org/wiki?curid=705633", "title": "Pellicano bianco", "text": ""}
{"id": "705635", "revid": "834", "url": "https://it.wikipedia.org/wiki?curid=705635", "title": "Gian Maria", "text": ""}
{"id": "705637", "revid": "9316", "url": "https://it.wikipedia.org/wiki?curid=705637", "title": "\u00c1lvaro Garc\u00eda", "text": ""}
{"id": "705639", "revid": "287204", "url": "https://it.wikipedia.org/wiki?curid=705639", "title": "Alvaro Garcia", "text": ""}
{"id": "705642", "revid": "23117", "url": "https://it.wikipedia.org/wiki?curid=705642", "title": "Coppa Libertadores (calcio)", "text": ""}
{"id": "705644", "revid": "88740", "url": "https://it.wikipedia.org/wiki?curid=705644", "title": "Pozzillo (Acireale)", "text": "Pozzillo (\"Pizzi\u1e0d\u1e0du\" in siciliano) \u00e8 una frazione di Acireale, nella Citt\u00e0 metropolitana di Catania. Si trova nell'estrema parte settentrionale del territorio comunale, circondata da giardini d'agrumi, sulla riva del mare Ionio. Dista circa 6\u00a0km da Acireale. Il suo nome deriva dal siciliano \"pizzi\u1e0d\u1e0du\" che significa \"piccola punta\" o \"piccolo capo sul mare\".\nStoria.\nIl borgo \u00e8 sorto attorno alla vecchia chiesa, gi\u00e0 esistente nel Cinquecento, che sorgeva proprio sul \"pizzi\u1e0d\u1e0du\" e di cui oggi non resta traccia, essendo stata abbattuta per far posto alla speculazione edilizia negli anni settanta. L'attuale edificio di culto dell'Ottocento \u00e8 sito nel centro della borgata, ed \u00e8 dedicato a Santa Margherita. Di pi\u00f9 recente formazione \u00e8 Pozzillo Superiore a circa 1\u00a0km di distanza, sulla strada provinciale per Riposto.\nLe acque minerali.\nA Pozzillo vi \u00e8 una sorgente di acque minerali leggermente alcaline. L'acqua, classificata come solfato-magnesiaca, veniva prelevata anche attraverso tre pozzi artificiali e imbottigliata e commercializzata dal 1926.\nLa societ\u00e0 \"Acquapozzillo\" poteva vantarsi di aver fornito il re Ferdinando I di Bulgaria, che conobbe l'acqua durante un suo soggiorno in Sicilia. L'attivit\u00e0, che era passata alla Regione Siciliana, \u00e8 cessata negli anni 2000.\nEventi.\nAnnualmente, negli ultimi due weekend di luglio, viene celebrata la Sagra del Polpo (il penultimo fine settimana) e la Sagra del Pesce spada (ultimo fine settimana).\nGastronomia.\nLuigi Veronelli ha parlato delle Olive di Pozzillo, specialit\u00e0 di olive verdi locali schiacciate e conservate in salamoia, da mangiare per tornagusto e come companatico o impiegare come ingredienti per antipasti, come la giardiniera, o secondi piatti come l'agghiotta di pesce o di stoccafisso.\nFilm.\nA Pozzillo sono stati girati alcuni film:\nCollegamenti esterni.\nhttp://www.etnanatura.it/sentieri/sentieri.php?nome=Pozzillo"}
{"id": "705648", "revid": "1632387", "url": "https://it.wikipedia.org/wiki?curid=705648", "title": "Stazzo (Acireale)", "text": "Stazzo (\"Stazzu\" in siciliano) \u00e8 una frazione del comune di Acireale, nella Citt\u00e0 metropolitana di Catania.\nGeografia fisica.\nSi trova tra Santa Tecla e Pozzillo, sulla costa a nord del capoluogo comunale da cui dista circa 8 chilometri.\nStoria.\nLa presenza del borgo \u00e8 attestata a partire dal XIX secolo, quando inizi\u00f2 a sorgere su un terreno occupato dal Bosco d'Aci. Il termine Stazzo deriva probabilmente dal latino \"statio\", con riferimento al luogo in cui riposavano le navi. In alternativa, potrebbe derivare dal siciliano \"stazzuni\" (\"fornace\", forno in cui si cuociono i mattoni); poich\u00e9 nel territorio del centro sono ancora presenti alcuni di questi forni oramai in disuso (uno di questi si trova adiacente alla pizzeria \"La Fornace\"), non \u00e8 peregrino ritenere che anticamente qui si lavorassero i laterizi e il nome di Stazzo derivi dalle tante fornaci presenti nel territorio.\nGi\u00e0 a partire dagli inizi del XVI secolo, attorno al porto naturale della frazione, gi\u00e0 denominata \"Cala dello Stazzo\", vi era la presenza di un'osteria e di alcune case, quale testimonianza di un primo insediamento, , su commissione del reame di Spagna, si erano prodigati in una minuziosa descrizione della costa ionica siciliana per verificare i punti maggiormente vulnerabili alle incursioni dei pirati saraceni.\nMonumenti e luoghi d'interesse.\nArchitetture religiose.\nLa chiesa locale, dedicata a san Giovanni Nepomuceno, \u00e8 sita in piazza Mantova: \u00e8 stata aperta al culto nel 1908 ed elevata a parrocchia nel 1922. La precedente chiesa, di origine seicentesca, anch'essa dedicata al santo boemo, sorgeva nell'attuale estremit\u00e0 sud della piazza. Fu abbattuta negli anni cinquanta del XX secolo. \nIl culto di san Giovanni Nepomuceno fu introdotto dai religiosi che frequentavano la borgata marinara nel periodo estivo, provenienti dalla citt\u00e0 di Acireale, ove era presente una chiesa dedicata al santo, in via Galatea. La fantasia popolare della borgata sulle origini del culto, rifacendosi all'omologa storia boema sul martirio del santo, che vedeva il suo corpo recuperato intatto nelle acque di un fiume, narra che il simulacro di san Giovanni Nepomuceno fosse stato portato su una barca di pescatori i quali avevano precedentemente giurato di donare la sacra icona alla comunit\u00e0 del primo luogo di approdo in cui sarebbero giunti.\nAree naturali.\nLa spiaggia di Stazzo si caratterizza per le nere scogliere rocciose, intervallate da numerosissime calette, di cui la principale, attorno a cui \u00e8 sorto il paese, \u00e8 proprio la cala dello Stazzo. Alcune delle calette, proprio per la contiguit\u00e0 l'una all'altra hanno dato il nome alla contrada Cale, suddivisa territorialmente fra Stazzo ed il vicino borgo di Pozzillo: \u00e8 anche qui, assieme alle passerelle presenti sul lungomare, che nella stagione estiva si concentrano i bagnanti.\nSociet\u00e0.\nTradizioni e folclore.\nLa festa in onore di San Giovanni Nepomuceno si celebra la seconda domenica di agosto e vede, oltre alle celebrazioni liturgiche, una processione serale.\nUn altro evento folcloristico che attira tutte le estati i curiosi locali e non, \u00e8 quello dello Scherzo del Pesce. La tipica pantomima e farsa durante la quale i pescatori locali inseguono un pesce spada, lo riescono quasi a catturare ma alla fine li porta ad affondare con la loro imbarcazione.\nEconomia.\nLa frazione \u00e8 una stazione turistico-balneare di importanza locale.\nInfrastrutture e trasporti.\nPorti.\nIl porto di Stazzo, localmente denominato \"u scalu\" (\"lo scalo\"), avente sede nella spiaggetta lavica antistante la chiesa, protetto in parte da scogliere naturali (il cosiddetto \"Lanzaturi\") in parte dal prolungamento artificiale innestato su queste scogliere, costruito sulla fine degli anni 1980, che ha esteso il braccio del porto nella direzione sud, ampliando il precedente bacino portuale naturale. Sul porto \u00e8 collocata una stele alta circa 20 metri, dedicata alla Madonna del Buon Riposo, che ospita anche una lapide per i caduti delle due guerre nativi del borgo. Un altro porticciolo, maggiormente utilizzato dai pescatori, prende il nome di \"Unna\", a motivo della sua forma di naturale bacino, favorevolmente protetto dal mare. Entrambi i porti, a motivo della loro conformazione, offrono una discreta protezione contro i venti ed i marosi provenienti dal nord o terranei, cui contrasta una scarsa adeguatezza come riparo contro i venti di est, sud-est e sud."}
{"id": "705650", "revid": "9", "url": "https://it.wikipedia.org/wiki?curid=705650", "title": "C-8", "text": ""}
{"id": "705654", "revid": "852396", "url": "https://it.wikipedia.org/wiki?curid=705654", "title": "Gelisol", "text": "L'ordine dei Gelisol, indicato con il suffisso el, \u00e8 uno dei dodici ordini della tassonomia del suolo secondo USDA.\nCaratteristiche.\nLa caratteristica che contraddistingue i suoli compresi in questo ordine \u00e8 la presenza del permafrost e di alcune strutture che tradiscono la presenza di cicli di gelo/disgelo, come orizzonti \"spezzati\" e incorporazione di sostanza organica nelle parti basse del profilo, specialmente immediatamente al di sopra della zona permanentemente gelata (che di solito si trova a non pi\u00f9 di 1 metro al di sotto della superficie topografica).\nAltre peculiarit\u00e0 dei Gelisol sono le strutture granulari e vescicolari, rinvenibili ad esempio nei cosiddetti suoli poligonali e la presenza di piccole vene o lenti di ghiaccio all'interno del profilo.\nIn questo tipo di suoli, ovviamente, date le condizioni climatiche fredde dominano i processi fisici di alterazione dei materiali di base; l'alterazione chimica e biologica restano complessivamente trascurabili. Uno dei fattori fisici di maggior peso nella pedogenesi dei Gelisol \u00e8 la variazione di volume che si ha quando l'acqua cambia stato diventando ghiaccio e viceversa.\nPer quanto riguarda la presenza di orizzonti diagnostici, nei Gelisol si pu\u00f2 osservare un epipedon \"ochrico\", \"mollico\", \"umbrico\", \"histico\" e orizzonti diagnostici di tipo \"argillico\", \"salico\", \"gypsico\" e \"calcico\".\nSecondo una stima del Dipartimento dell'Agricoltura degli Stati Uniti, i Gelisol coprono ben il 13% della superficie terrestre, confinati per\u00f2 ovviamente alle alte latitudini o quote.\nSottordini.\nL'ordine dei Gelisol si suddivide in tre \"sottordini\":\nHistel.\nIl sottordine degli Histel include i suoli dell'ordine dei Gelisol dove si osservano arricchimenti di carbonio organico in condizioni anaerobiche; i resti vegetali, fonte degli arricchimenti, possono presentarsi a diversi livelli di decomposizione.\nQuesto sottordine si suddivide in cinque \"grandi gruppi\":\nTurbel.\nInclude i Gelisol dove si osservano crioturbazioni; sono il sottordine dominante dell'ordine e, di conseguenza, costituiscono uno dei sottordini pi\u00f9 estesi al mondo (i suoli dell'ordine dei Gelisol si estendono per diversi milioni di chilometri quadrati alle alte latitudini o altitudini).\nComprendono suoli di ambienti estremi, quali quelli in cui si rileva il cosiddetto \"permafrost secco\", caratterizzati da \"condizioni anidre\" (Antartide, zone non glacializzate della Groenlandia)\nQuesto sottordine si suddivide in sette \"grandi gruppi\":\nOrthel.\nInclude i Gelisol che non manifestano crioturbazioni; sono i rappresentanti pi\u00f9 \"tipici\" dell'ordine e, anche se non sono il sottordine dominante nell'ordine, sono comunque uno dei maggiori al mondo per superficie (l'ordine dei Gelisol \u00e8 quello pi\u00f9 esteso nel mondo).\nQuesto sottordine si suddivide in otto \"grandi gruppi\":"}
{"id": "705655", "revid": "2206963", "url": "https://it.wikipedia.org/wiki?curid=705655", "title": "Scillichenti", "text": "Scillichenti (\"Sci\u1e0d\u1e0dichenti\" in siciliano) \u00e8 una frazione del comune italiano di Acireale, nella Citt\u00e0 metropolitana di Catania (Sicilia). Posta a nord del capoluogo comunale, da cui dista circa 5 chilometri, sulla strada che conduce a Riposto, vicinissima al mare.\nOrigini del nome.\nSecondo la tradizione il nome della localit\u00e0 deriverebbe dalla voce verbale siciliana \"sci\u1e0d\u1e0dicari\" (\"scivolare\"), con riferimento alle rocce laviche che provocavano frequenti cadute agli asini e ai muli che venivano utilizzati per il trasporto dei prodotti agricoli. \nStoria.\nIl borgo, la cui storia \u00e8 legata alla fondazione della chiesa, \u00e8 nato poco pi\u00f9 di cento anni fa per ospitare le maestranze che lavoravano nella Riviera dei Limoni. Nel corso del tempo ha cambiato la sua fisionomia tipicamente rurale fino a presentarsi oggi come una localit\u00e0 residenziale.\nMonumenti e luoghi d'interesse.\nArchitetture religiose.\nChiesa parrocchiale.\nDedicata alla Madonna di Pompei, fu edificata nel primo decennio del XX secolo. Aperta al culto nel 1912, venne elevata a parrocchia nel 1932. L'edificio, a tre navate, domina la piazza del paese. La facciata, in pietra bianca, \u00e8 in stile gotico-romanico e presenta nella parte superiore un rosone di raffinato pittoricismo. Al suo interno troviamo la pregevole tela di \"San Sebastiano in gloria\", attribuita al pittore acese A. Bonaccorsi e il dipinto del pittore Francesco Patan\u00e8 raffigurante il volto dell'Addolorata. Il pulpito \u00e8 il monumento pi\u00f9 rappresentativo; di forma esagonale, fu progettato dall'ingegner Mariano Grassi e realizzato in pietra di Comiso nel 1936 da artisti siciliani.\nChiesa del Calvario.\nFu edificata nel 1933. Al suo interno \u00e8 custodita la \"vara\", opera di autore ignoto, con il corpo piagato di Ges\u00f9 deposto dalla croce. Alle pareti si notano pitture riconducibili alla Passione.\nIstituto delle Suore Cappuccine del Sacro Cuore.\nFu fondato nella prima met\u00e0 del secolo scorso da Nicol\u00f2 Leotta, possidente e benefattore del luogo. \u00c8 intitolato a Sant'Antonio da Padova.\nAree naturali.\nIn territorio di Scillichenti \u00e8 presente una spettacolare grotta di scorrimento lavico, creata in tempi remoti dall'Etna, la cui storia si confonde con la leggenda. Chiamata \"rutta do scannatu\", cio\u00e8 \"grotta dello scannato\", \u00e8 una grande cavit\u00e0 naturale, profonda circa 70 metri, comunicante con vari cunicoli, che, si dice, arrivi fino al mare. Situata in una propriet\u00e0 privata, non \u00e8 liberamente accessibile.\nEconomia.\nL'economia si basa sul commercio e l'agrumicoltura. Di importanza locale la produzione di pane condito presso i forni del borgo."}
{"id": "705656", "revid": "547034", "url": "https://it.wikipedia.org/wiki?curid=705656", "title": "Tennesso", "text": "Il tennesso o tennessio (talvolta indicato con l'anglicismo \"tennessinio\" e precedentemente noto col nome sistematico temporaneo \"ununseptio\", o \"eka-astato\") \u00e8 l'elemento chimico di numero 117 e simbolo Ts. \u00c8 un elemento chimico sintetico della tavola periodica. L'elemento \u00e8 stato introdotto nella tavola periodica ufficiale dell'IUPAC il 30 dicembre 2015, insieme agli elementi con numero atomico 113, 115 e 118, andando cos\u00ec a completare il settimo periodo della tavola. Il nome ufficiale (in inglese, \"tennessine\" ), proposto dagli scopritori, \u00e8 stato attribuito ufficialmente il 28 novembre 2016 e fa riferimento allo Stato statunitense del Tennessee.\nIl tennesso \u00e8 stato ottenuto bombardando con calcio-48 del berkelio-249. \u00c8 un probabile semimetallo.\nA seguito della sintesi dell'elemento effettuata dal Gesellschaft f\u00fcr Schwerionenforschung di Darmstadt, il riscontro di due isotopi superpesanti con emivite particolarmente lunghe (circa 1 ora e 11 ore) sembra confermare la presenza dell'isola di stabilit\u00e0.\nStoria.\nIl tennesso \u00e8 stato scoperto nel 2010 da un team di ricercatori, guidato da Jurij Oganesian dell'Istituto unito per la ricerca nucleare di Dubna, Russia. \n All'epoca, comunque, la IUPAC rifiut\u00f2 di provvedere un nome ufficiale all'elemento e di aggiungerlo alla tavola periodica in quanto un solo esperimento non \u00e8 sufficiente a dare per certa la sintesi di un elemento artificiale.\nLa scoperta \u00e8 stata confermata il 1\u00ba maggio 2014 da un gruppo di ricerca della GSI (\"Societ\u00e0 per la ricerca sugli ioni pesanti\") di Darmstadt, Germania, che ha sintetizzato l'elemento utilizzando un team e apparecchiature diverse in un luogo differente da quello del primo esperimento (elementi importanti da specificare ai fini della conferma della scoperta da parte della IUPAC).\nSintesi.\nL'elemento \u00e8 stato sintetizzato bombardando berkelio-249 con proiettili di calcio-48:\nPer realizzare la sintesi il GSI ha atteso che l'Oak Ridge National Laboratory (sito, per l'appunto, in Tennessee) producesse una quantit\u00e0 significativa di berkelio. Dopo due anni l'esperimento ha potuto essere condotto con di berkelio bombardato con proiettili di calcio accelerati ad una velocit\u00e0 pari ad un decimo di quella della luce. L'identificazione delle particelle prodotte \u00e8 stata effettuata tramite il TASCA (TransActinide Separator and Chemistry Apparatus).\nDecadimento.\nL'esperimento la GSI ha rilevato due serie di decadimenti formata ciascuna da sette decadimenti \u03b1 e una fissione spontanea. Tra i prodotti del decadimento si \u00e8 formato dubnio-270 e laurenzio-266. Questo secondo isotopo, ottenuto per decadimento \u03b1 del dubnio-270, non era mai stato osservato in precedenza. I due isotopi formati hanno delle emivite che sono le pi\u00f9 lunghe che si conoscano tra gli isotopi superpesanti. Il dubnio-270 ha un'emivita di 1,0 ore, mentre il laurenzio-266 ha un'emivita di circa 11 ore. Mentre le emivita degli atomi del tennesso sono corte (millisecondi), la sua esistenza suggerisce la isola di stabilit\u00e0 perch\u00e9 le emivita sono pi\u00f9 lunghe delle previsioni."}
{"id": "705659", "revid": "224230", "url": "https://it.wikipedia.org/wiki?curid=705659", "title": "Otto Ferdinand Graf von Abensperg und Traun", "text": ""}
{"id": "705665", "revid": "1718925", "url": "https://it.wikipedia.org/wiki?curid=705665", "title": "Guglielmo Giuliano", "text": "Capo storico di Forcella, un quartiere di Napoli, fu uno tra i primi a collaborare con la magistratura.\nBiografia.\nIl pentimento.\nCon le sue dichiarazioni, ha consentito agli inquirenti di ricostruire vent'anni di attivit\u00e0 illecite del quartiere Forcella: dal clan unito, alla famiglia divisa, a \"quelli di sopra\" e a \"quelli di sotto\", agli eredi di Loigino, a Ciro e Giuseppe, e agli \u201c\"scissionisti\"\u201d, Raffaele, Guglielmo e Carmine. Una faida intestina, dove venne coinvolto anche il patriarca Giuseppe, ucciso nella propria abitazione, nel cuore del quartiere Forcella.\nGuglielmo Giuliano rivel\u00f2, in uno dei suoi interrogatori resi ai magistrati della Direzione Distrettuale Antimafia, che i Giuliano erano tutti capi, ognuno poteva decidere, gli ordini erano impartiti indifferentemente da cinque padrini: Luigi, Ciro, Raffaele, Salvatore e Guglielmo. Sotto di loro, nella gerarchia criminale, i gregari avevano un ruolo ben preciso, occupandosi prevalentemente di estorsioni. Guglielmo Giuliano, detto \"'o Stuorto\", era un capo storico che comandava un \u2018esercito\u2019 di fedelissimi, tutti impiegati nel racket."}
{"id": "705666", "revid": "767487", "url": "https://it.wikipedia.org/wiki?curid=705666", "title": "Kitty Foyle, ragazza innamorata", "text": "Kitty Foyle, ragazza innamorata (\"Kitty Foyle\") \u00e8 un film commedia statunitense del 1940, diretto da Sam Wood e interpretato Ginger Rogers e Dennis Morgan.\nLa pellicola fu un adattamento cinematografico di Dalton Trumbo e Donald Ogden Stewart da un romanzo di Christopher Morley.\nLa pellicola fu candidata al Premio Oscar per il miglior film e per la migliore sceneggiatura non originale, nel 1941 mentre Ginger Rogers vinse l'Oscar come migliore attrice, dopo essere stata scritturata per la parte al posto di Katharine Hepburn che rifiut\u00f2 il ruolo e venne nominata nello stesso anno per la pellicola \"Scandalo a Filadelfia\".\nTrama.\nKitty Foyle, una ragazza di origini modeste, con il sogno di sposare un ricco pretendente, viene corteggiata da un giovane rampollo dell'alta societ\u00e0 di Philadelphia, Wyn Strafford che le prospetta una proposta di matrimonio. \nKitty si accorge che il giovane \u00e8 troppo rammollito per i suoi gusti e lo abbandona, innamorandosi perdutamente di Mark, un giovane e squattrinato medico. Dopo aver ripensato alla proposta di Wyn, Kitty entra immediatamente in conflitto con la sua famiglia, estremamente snob che la osteggia in tutti i modi. \nCostretta ad abbandonare i suoi propositi di matrimonio Kitty scoprir\u00e0 di aspettare un figlio...\nProduzione.\nIl film fu prodotto dalla RKO Radio Pictures.\nDistribuzione.\nDistribuito dalla RKO come \"An RKO Radio Picture\", il film venne presentato negli Stati Uniti il 27 dicembre 1940 con una proiezione a New York che si tenne poi l'8 gennaio 1941.\nDopo l'uscita del film, usc\u00ec negli Stati Uniti una vera e propria moda nell'abbigliamento femminile denominato \"stile Kitty Foyle\" in onore dell'abbigliamento del personaggio interpretato dalla Rogers. Esso consisteva nel contrasto tra un abito nero e gli accessori, spesso sciarpe e cappellini, solitamente bianchi.\nQuando la Rogers, legata ai suoi ruoli brillanti con Fred Astaire rivel\u00f2 le sue qualit\u00e0 drammatiche in questa pellicola, fu una vera sorpresa per la critica cinematografica e per il suo pubblico, e dopo la vittoria del Premio Oscar ricevette un telegramma dal suo partner cinematografico di sempre, Fred Astaire con una sola parola: \"Ouch!\"."}
{"id": "705668", "revid": "149587", "url": "https://it.wikipedia.org/wiki?curid=705668", "title": "Fiandaca", "text": ""}
{"id": "705676", "revid": "547992", "url": "https://it.wikipedia.org/wiki?curid=705676", "title": "Enrico Cucchi", "text": "Biografia.\nMor\u00ec prematuramente il 4 marzo 1996, all'et\u00e0 di 30 anni, a causa di un melanoma.\nCarriera.\nCucchi esord\u00ec nel calcio professionistico nel 1981 con la maglia del , allora militante in serie C2 e allenato dal padre Piero. Nel 1982 venne acquistato dall' nella quale esord\u00ec in Serie A tre anni dopo, il 13 gennaio 1985 nella partita -Inter (1-1); di quella stagione si ricorda anche la sua buona prova nella semifinale di andata della Coppa UEFA 1984-1985 vinta per 2-0 a Milano contro il . Nella stagione successiva entr\u00f2 stabilmente in prima squadra, disputando 22 partite in campionato e segnando una rete contro il .\nDopo due stagioni in prestito all' e alla , nella stagione 1989-1990 torn\u00f2 all'Inter, dove segn\u00f2 una rete nella partita contro la valida per la Supercoppa italiana 1989, che i \"nerazzurri\" vinceranno per 2-0. L'anno successivo venne ceduto al prima di chiudere la carriera col nel 1993-94."}
{"id": "705678", "revid": "228587", "url": "https://it.wikipedia.org/wiki?curid=705678", "title": "Santa Maria delle Grazie (Acireale)", "text": "Santa Maria delle Grazie (\"Madonna a Razia\" in siciliano) \u00e8 una frazione del comune di Acireale, nella Citt\u00e0 metropolitana di Catania. Si trova nell'immediata periferia a sud della citt\u00e0, sulla strada per Catania.\nStoria.\nOriginariamente detta \"Gazzena\", dal latino medievale \"Gaium\" o \"Gazum\" (selva), \u00e8 ancora oggi conosciuta anche con questo nome. L'etimologia denuncia come l'odierno borgo sia sorto in una zona un tempo occupata da foreste. L'origine dell'insediamento umano nell'area risale alla fondazione di Aquilia (poi detta Vetere) dopo il terremoto del 1169 che distrusse l'insediamento della presunta Xiphonia nei pressi di Capo Mulini.\nMonumenti e luoghi d'interesse.\nArchitetture religiose.\nLa chiesa parrocchiale risale alla fine degli anni venti del XX secolo ma nel territorio insistono due edifici religiosi notevolmente pi\u00f9 antichi: la vecchia \u00e8 dedicata Chiesa di Santa Maria delle Grazie, sita sulla strada per la borgata di Santa Caterina, \u00e8 risalente al 1636 e ampliata nel 1843, e la pi\u00f9 tarda chiesa dedicata a Nostra Signora dell'Aiuto del 1773. Quest'ultimo edificio sorge approssimativamente sul luogo della chiesa di Sant'Antonio di Padova di Aquilia Vetere, menzionata nel 1571 e conserva opere del pittore Alessandro Vasta.\nAree naturali.\nDi interesse naturalistico \u00e8 il sentiero Acquegrandi che si diparte dalla frazione raggiungendo il mare attraverso il costone lavico della Timpa.\nInfrastrutture e trasporti.\nDal 1915 al 1934 la localit\u00e0 era servita dalla tranvia Catania-Acireale."}
{"id": "705679", "revid": "88740", "url": "https://it.wikipedia.org/wiki?curid=705679", "title": "Mangano (Acireale)", "text": "Mangano \u00e8 una frazione del comune di Acireale, nella Citt\u00e0 metropolitana di Catania. Si trova sul confine settentrionale del territorio comunale, lungo la Strada Statale 114, tra Guardia e San Leonardello.\nStoria.\nPrende il nome da un antico fondaco mantenuto nel XVI secolo da tale Pietro Mangano. Fin dalla fondazione del villaggio esisteva un luogo di culto dedicato alla Madonna di Porto Salvo, poi demolito nel 1778 per edificare la nuova chiesa, poi elevata a coadiutrice del Duomo di Acireale nel 1825 e a chiesa parrocchiale nel 1922."}
{"id": "705680", "revid": "76963", "url": "https://it.wikipedia.org/wiki?curid=705680", "title": "Robert Harley, I conte di Oxford e conte di Mortimer", "text": "Biografia.\nHarley, primo conte di Oxford e conte Mortimer, era il primogenito di sir Edward Harley (1624-1700), un latifondista di Herefordshire e nipote di Robert Harley (1579-1656) e della sua terza moglie, la scrittrice Brilliana Harley (circa 1600-1643). \nStudi\u00f2 a Shilton, vicino a Burford, nell'Oxfordshire, in una piccola scuola dove studiarono anche Simon Harcourt e Thomas Trevor.\nNel mese di maggio 1685 si spos\u00f2 con Edith, figlia di Thomas Foley, di Witley Court, nel Worcestershire. Ma ella mor\u00ec nel mese di novembre del 1691. La sua seconda moglie fu Sarah, figlia di Simon Middleton, di Edmonton, Londra.\nVita politica.\nFin da giovane, Harley, ha prestato particolare attenzione alla politica; studi\u00f2, quindi, i regolamenti e le procedure delle cerimonie della Camera dei Comuni.\nNella rivoluzione del 1688 nota come \"Gloriosa rivoluzione\", Robert Harley, al seguito di suo padre sir Edward, appoggi\u00f2 la causa di Guglielmo III e con un reparto di cavalleria riusc\u00ec a occupare Worcester. In conseguenza di ci\u00f2 Robert Harley fu eletto, nell'aprile del 1689, come rappresentante parlamentare di Tregony, una citt\u00e0 sotto il controllo di Guglielmo III. Ne rimase il rappresentante in Parlamento, fino a quando fu scelto dal collegio elettorale di New Radnor, che continu\u00f2 a rappresentare fino al 1711.\nDopo l'elezione generale del febbraio 1701 e fino allo scioglimento del Parlamento nel 1705, tenne l'ufficio di Speaker. Dal 18 maggio 1704 un\u00ec questo ufficio con quello di segretario di stato del dipartimento del nord, al posto del conte di Nottingham.\nHarley era un professionista nella gestione dell'informazione come strumento politico, ad esempio seppe condizionare l'opera di Daniel Defoe che pur dichiarandosi indipendente scrisse in mondo accondiscendente verso Harley. Ci\u00f2 funzion\u00f2 e successivamente riusc\u00ec anche con Delarivier Manley e Jonathan Swift attuando una politica di denigrazione degli avversari politici Durante questo periodo non ebbe per questa ragione, dei significativi oppositori interni.\nL'11 febbraio 1708 Harley rassegn\u00f2 le proprie dimissioni da segretario di stato, a causa di uno scandalo dovuto alla diffusione di documenti segreti provenienti dal suo ufficio.\nAltri eventi ancora fecero vacillare negli anni successivi la sua popolarit\u00e0.\nTra l'11 agosto 1710 e il 4 giugno 1711 fu Cancelliere dello Scacchiere.\nIn seguito vi fu un evento delittuoso, che fu una inattesa \"fortuna\" per Harley. Il marchese di Guiscard, un francese rifugiato, lo pugnal\u00f2 al petto con un temperino (8 marzo 1711): per un uomo in buona salute le ferite non sarebbero state serie, ma il ministro era stato malato e la sua situazione pareva critica. La gioia della nazione al suo recupero non conobbe limiti.\nEntrambe le Camere si pronunciarono con una allocuzione, con la quale chiesero un segno al sovrano e la risposta adatta arriv\u00f2 dalla regina e sulla guarigione del Harley lo Speaker fece un discorso che venne diffuso in tutto il paese. Il 23 maggio 1711 fu nominato barone di Wigmore, nella contea di Hereford, e conte di Oxford e di Mortimer; il 29 maggio fu nominato Lord tesoriere.\nNel 1714 re Giorgio I accett\u00f2 le sue dimissioni e da \"pensionato\" si ritir\u00f2 nell'Herefordshire; solo alcuni mesi pi\u00f9 tardi, fu accusato di alto tradimento e rapidamente imprigionato nella Torre di Londra il 16 luglio 1715.\nDopo un imprigionamento di quasi due anni, fu assolto formalmente da tutte le accuse che gli erano state mosse e fu reintegrato a pieno titolo nella nobilt\u00e0 inglese, ma dopo di ci\u00f2 usc\u00ec di fatto dalla vita pubblica del paese e mor\u00ec quasi inosservato a Londra il 21 maggio 1724.\nHarley fu anche un grande collezionista di manoscritti del periodo dal Medioevo al Rinascimento. La sua collezione forma oggi la Harleeian Library, una delle pi\u00f9 importanti sezioni della British Library. Allo studio dei manoscritti harleiani \u00e8 dedicata la Harleian Society, societ\u00e0 editrice inglese fondata nel 1869."}
{"id": "705681", "revid": "287204", "url": "https://it.wikipedia.org/wiki?curid=705681", "title": "Myllykosken Pallo -47", "text": "Il Myllykosken Pallo -47, abbreviato in MyPa, \u00e8 una societ\u00e0 calcistica finlandese con sede nella citt\u00e0 di Anjalankoski, dal 2009 accorpata alla citt\u00e0 di Kouvola. Fondato nel 1947, ha giocato la Veikkausliiga, massima serie del campionato finlandese di calcio, ininterrottamente dal 1992 al 2014, vincendo il campionato nel 2005 e vincendo la Suomen Cup tre volte. La squadra ha preso parte ad alcune edizioni della UEFA Champions League, della Coppa delle Coppe e della Coppa UEFA, venendo spesso eliminata nei turni preliminari. Nel 2015 ha fatto richiesta di fallimento, continuando le attivit\u00e0 solamente a livello giovanile. Nel 2021 partecipa al campionato Kakkonen, terza serie del campionato finlandese.\nStoria.\nIl Myllykosken Pallo -47 fu fondato nel dicembre del 1947 nella citt\u00e0 di Anjalankoski. Prima di allora nella cittadina il calcio era gi\u00e0 seguito, dunque la formazione della squadra fu un passaggio naturale. La spinta finale venne dalla locale industria cartiera Myllykoski, che costru\u00ec un campo da calcio con posti per gli spettatori. Dopo aver disputato per anni i campionati delle serie inferiori, nel 1970 il MyPa disput\u00f2 la seconda serie nazionale per la prima volta e nel 1975 fece il suo esordio in Mestaruussarja, ma fin\u00ec la stagione retrocedendo. Negli anni successivi si altern\u00f2 tra la seconda e la terza serie nazionale e nel 1991 vinse il campionato di seconda serie e venne promosso in Veikkausliiga.\nRimase costantemente in Veikkausliiga per 23 stagioni consecutive dal 1992 al 2014. La prima stagione in massima serie si concluse con un quarto posto e con la conquista della prima Coppa di Finlandia, trofeo che riconquist\u00f2 poi nel 1995. Grazie alla vittoria della coppa nazionale, partecip\u00f2 alla Coppa delle Coppe 1993-1994, facendo il suo esordio in una competizione europea, venendo per\u00f2 eliminato nel turno preliminare dal Valur. Tra il 1993 e il 1996, sotto la guida di Harri Kampan, si piazz\u00f2 al secondo posto per quattro volte di fila. Nel biennio successivo il MyPa non riusc\u00ec a replicare i successi degli anni precedenti, concludendo prima al quinto e poi al settimo posto in classifica. In questi anni partecip\u00f2 per tre volte alla Coppa UEFA e un'altra volta alla Coppa delle Coppe, riuscendo anche a raggiungere il primo turno e affrontando PSV e Liverpool. Nel 1999 ci fu un consistente ricambio di calciatori e il MyPa, guidato da Juha Malinen, concluse il campionato al terzo posto, dopo che aver raggiunto il quinto posto al termine della stagione regolare. Negli anni successivi il MyPa mi mantenne nelle posizioni di vertice, piazzandosi al terzo posto nel biennio 2000-2001 e al secondo posto nel 2002. Dopo la stagione 2003, terminata al quarto posto, Malinen venne sostituito da Ilkka M\u00e4kel\u00e4.\nNel 2004 il MyPa vinse la sua terza Coppa di Finlandia, battendo in finale l'H\u00e4meenlinna, e nella stagione successiva conquist\u00f2 il suo primo titolo nazionale. Il MyPa inizi\u00f2 la Veikkausliiga 2005 da favorito e nei mesi estivi raggiunse la vetta della classifica, mantenendola fino al termine della stagione e difendendola dagli assalti dell'HJK e del Tampere United. La certezza del primo posto arriv\u00f2 alla terz'ultima giornata, quando il MyPa batt\u00e9 il Tampere United in un Saviniemi colmo di spettatori. La vittoria del campionato consent\u00ec al Mypa di partecipare alla UEFA Champions League nell'edizione 2006-2007: dopo aver eliminato i gallesi del The New Saints nel primo turno preliminare, venne sconfitto dai danesi del Copenaghen nel secondo turno. Nonostante le speranze di replicare la vittoria del campionato anche nella stagione 2006, il MyPa deluse le attese e concluse il campionato al sesto posto. Nel 2007 il MyPa inizi\u00f2 bene il campionato, raggiungendo il secondo posto, ma una serie di cinque sconfitte consecutive port\u00f2 l'allenatore Ilkka M\u00e4kel\u00e4 a dimettersi, venendo sostituito da Janne Hypp\u00f6nen, con la squadra che alla fine termin\u00f2 al quinto posto. Negli anni successivi il MyPa non riusc\u00ec pi\u00f9 a ripetere le ottime prestazioni delle annate precedenti, chiudendo il campionato nelle posizioni di medio-bassa classifica. Partecip\u00f2 sia alla UEFA Europa League 2010-2011 sia alla UEFA Europa League 2013-2014 come miglior squadra finlandese nella classifica del fair-play, poich\u00e9 in entrambi i casi la federazione finlandese era risultata nelle prime tre posizioni del UEFA Fair Play ranking. In particolare nell'edizione 2010-2011, dopo aver eliminato prima il Trans Narva e poi l'UE Sant Juli\u00e0, il MyPa raggiunse il terzo turno di qualificazione, venendo eliminato dai rumeni del Politehnica Timi\u0219oara.\nNel 2014 le difficolt\u00e0 finanziarie della societ\u00e0 si fecero importanti e su queste aveva influito molto il fallimento nel 2011 dell'azienda cartiera Myllykoski, che era sempre stato il principale sponsor della societ\u00e0. Il MyPa concluse la Veikkausliiga 2014 all'ottavo posto, ma nel mese di dicembre 2014 non ottenne la licenza di partecipazione alla Veikkausliiga. Constatato ulteriormente che la situazione finanziaria del MyPa era tale da non consentire l'iscrizione della squadra alla Veikkausliiga, la Commissione Licenze diede all'Ilves la licenza di partecipazione alla massima serie. Nel mese di febbraio 2015 arriv\u00f2 la richiesta di fallimento del MyPa. L'attivit\u00e0 \u00e8 stata continuata solamente a livello giovanile. Riprende nel 2018 e viene iscritta nella terza serie finlandese (Kakkonen).Nel 2019 raggiunge la salvezza nella seconda serie (Ykk\u00f6nen), sconfiggendo per 3-2 nello scontro decisivo alla penultima giornata i diretti inseguitori del Tampereen_Pallo-Veikot, brevemente TPV."}
{"id": "705688", "revid": "124520367", "url": "https://it.wikipedia.org/wiki?curid=705688", "title": "XVI secolo a.C.", "text": ""}
{"id": "705691", "revid": "580", "url": "https://it.wikipedia.org/wiki?curid=705691", "title": "XVII secolo a.C.", "text": ""}
{"id": "705692", "revid": "14808105", "url": "https://it.wikipedia.org/wiki?curid=705692", "title": "Tifoso", "text": ""}
{"id": "705693", "revid": "41310", "url": "https://it.wikipedia.org/wiki?curid=705693", "title": "Comunicante", "text": ""}
{"id": "705697", "revid": "177744", "url": "https://it.wikipedia.org/wiki?curid=705697", "title": "Transizione (meccanica quantistica)", "text": "Una transizione, in meccanica quantistica, \u00e8 un cambiamento di stato\ndi un sistema quantomeccanico. Una transizione fra stati quantomeccanici a diverso livello energetico\npu\u00f2 avvenire solo grazie ad assorbimento o cessione da parte del sistema della giusta energia, pari alla differenza energetica fra i due stati implicati, solitamente sotto forma di radiazione elettromagnetica.\nA seconda dei diversi tipi di stati quantomeccanici implicati, si riscontrano in corrispondenza diversi tipi di transizioni:"}
{"id": "705706", "revid": "228587", "url": "https://it.wikipedia.org/wiki?curid=705706", "title": "Fra Diamante", "text": "Biografia.\nDi lui non sappiamo molto. Fu un pittore molto apprezzato ed attivo, tra il quinto ed il settimo decennio del XV secolo, in area fiorentina e pratese ed era il pi\u00f9 stretto collaboratore di Filippo Lippi.\nCollabor\u00f2 per la prima volta nella stesura delle \"Storie di santo Stefano e san Giovanni Battista\", nella Cappella Maggiore del Duomo di Prato, uno dei massimi capolavori dell'arte rinascimentale. Troviamo poi la sua mano nelle \"Esequie di San Girolamo\" di Lippi, realizzato per la stessa chiesa. Fu anche il primo maestro di Filippino, il figlio che Filippo ebbe dalla vicenda amorosa con la monaca Lucrezia Buti.\nTestimone di ci\u00f2 \u00e8 la predella, realizzata per Santa Margherita in Prato e conservata nel Museo civico della stessa citt\u00e0, mentre la splendida tavola soprastante, raffigurante la \"Nativit\u00e0\", \u00e8 attualmente conservata al Louvre. Lavor\u00f2 anche nella Cappella Sistina in Vaticano, dove \u00e8 forse opera sua il \"Faraone sommerso nel Mar Rosso\", tradizionalmente attribuito a Cosimo Rosselli.\nLa sua pittura \u00e8 caratterizzata da tagli di luce netti, insoliti per lo stile fiorentino dell'epoca e molto ricchi di particolari, caratteristiche abitualmente rintracciabili nell'arte veneta.\nIl suo autoritratto lo ritroviamo assieme a quello del Lippi nella cattedrale pratese.\nDisegni.\nAgli Uffizi si conservano quattro fogli con suoi disegni: una \"Testa di Madonna di profilo\" a carboncino, con ritocchi di biacca e con sul \"retro\" un \"Nudo virile\" a carboncino e penna (inventario 152 E); una \"Madonna seduta, a mani giunte, con un Angelo che sostiene il Bambino\", a punta d'argento con lumi di biacca, che ha sul \"retro\" un \"San Girolamo genuflesso con accanto un leone e decorazione floreale\", stessa tecnica (inventario 184 E); una \"Visitazione\" a punta d'argento con lumi di biacca (gi\u00e0 attribuita a Filippino Lippi), con sul \"verso\" un \"Uomo drappeggiato con bacchetta nella mano sinistra\", stessa tecnica ma ripreso a sanguigna (inventario 673 E); un \"Santo di profilo in lettura davanti ad una scrivania\" a punta d'argento con lumi di biacca, che ha sul \"retro\" un \"San Girolamo penitente\" a punta d'argento (inventario 674 E). A Londra, al British Museum, si conserva il disegno di \"Figura virile drappeggiata\", a punta d'argento con lumi di biacca, (inventario 1895-9-15-442)."}
{"id": "705707", "revid": "17351", "url": "https://it.wikipedia.org/wiki?curid=705707", "title": "Northrop A-9", "text": ""}
{"id": "705710", "revid": "5668996", "url": "https://it.wikipedia.org/wiki?curid=705710", "title": "Tisettanta Cant\u00f9", "text": ""}
{"id": "705718", "revid": "767487", "url": "https://it.wikipedia.org/wiki?curid=705718", "title": "Locomotiva FS 600", "text": "Le locomotive del gruppo poi FS 600 sono state delle locomotive a vapore progettate e costruite dapprima dalla Rete Adriatica che le immatricol\u00f2 nel proprio gruppo 380 e, dopo la statalizzazione, dalle Ferrovie dello Stato, e destinate al traino dei treni viaggiatori su linee pianeggianti o con modeste pendenze.\nVengono considerate le prime locomotive a vapore italiane di concezione moderna. \nStoria.\nIl progetto della \"380\" venne sviluppato dalla Rete Adriatica qualche anno prima della nazionalizzazione delle ferrovie del 1905 e fu il capostipite di una lunga serie di locomotive, costruite successivamente che ne ripresero l'impostazione tecnica generale come il gruppo 625. La macchina venne ideata coma tuttofare e segn\u00f2 una svolta nella tradizione progettuale italiana in quanto fu la prima locomotiva ad adottare il cosiddetto \"carrello italiano\" a la doppia espansione a cilindri interni. \nVennero costruite in 248 esemplari tra il 1904 ed il 1910. A partire dal 1929 la maggior parte delle locomotive venne trasformata e assunse il nuovo numero di gruppo 625 mantenendo la propria numerazione ma con il numero 3 al posto della prima cifra. \nDall'inizio del 1936 venne iniziata la demolizione delle locomotive 600 che erano rimaste senza la trasformazione.\nCaratteristiche.\nLa caratteristica principale del nuovo gruppo era quella dell'introduzione del carrello italiano che Giuseppe Zara, dell'Ufficio Studi del Materiale della Rete Adriatica, aveva ideato modificando il progetto del carrello Krauss Helmholtz, e sperimentato sulle locomotive elettriche trifase E.360, in conseguenza di ci\u00f2 la prima sala accoppiata aveva uno spostamento trasversale di 40\u00a0mm.\nLa locomotiva era a vapore saturo, a doppia espansione e con il motore monoblocco a 2 cilindri interni, con quello di sinistra funzionante ad alta pressione e quello di destra a bassa pressione. Il diametro del cilindro ad alta pressione era di 430\u00a0mm e di 610\u00a0mm quello del cilindro a bassa pressione. Le bielle motrici erano all'interno; la configurazione scelta assicurava un buon bilanciamento delle masse alternative con un minore effetto di serpeggiamento rispetto alle macchine simili ma con motore esterno. La pressione del vapore in caldaia raggiungeva i 14 bar. La distribuzione era di tipo Walschaerts con distributori a stantuffo. Le prime 50 locomotive avevano il sistema di lubrificazione Nathan, mentre le successive adottarono la pi\u00f9 efficiente pompa di lubrificazione Friedmann. \nLe locomotive nacquero dotate di freno automatico ad aria compressa Westinghouse e presa di vapore per il riscaldamento delle vetture viaggiatori. Per le unit\u00e0 della prima serie, provenienti dalle reti Adriatica, il tender adottato era quello a tre assi comune alla locomotiva 290; per le locomotive successive quello unificato da 12 metri cubi comune ai gruppi 625, 730 e 740. Le locomotive del gruppo 600 avevano un rodiggio 1-3-0 e raggiungevano la velocit\u00e0 di 80\u00a0km/h.\nSerie speciali e modifiche.\nA partire dal 1929 un grosso lotto di 153 unit\u00e0 venne trasformato radicalmente con l'applicazione del surriscaldatore e mediante il montaggio della nuova distribuzione a valvole sistema Caprotti e divenne il sottogruppo 625.3xx che svolse servizio fino alla fine degli anni sessanta. La locomotiva sperimentale era stata la 600.168 che aveva ricevuta la caldaia a vapore surriscaldato del gruppo 625 ed era stata rinumerata 601.168.\nProvenienza e assegnazioni.\nDepositi Locomotive di assegnazione: \n600.148 &gt; 625.308"}
{"id": "705723", "revid": "22475", "url": "https://it.wikipedia.org/wiki?curid=705723", "title": "Cippatrice", "text": "La cippatrice \u00e8 una macchina usata per ridurre in piccole scaglie il legno.\nIl materiale prodotto si chiama cippato, ha una pezzatura che va da 10 a circa 70 millimetri. Pu\u00f2 essere adoperato in processi industriali per produrre carta o pannelli, oppure essere utilizzato come combustibile.\nLe pi\u00f9 comuni cippatrici sono di due tipi: \"cippatrice a disco\" e \"cippatrice a tamburo\".\nLe cippatrici, a seconda delle dimensioni e della potenza, sono in grado di lavorare ramaglie di pochi millimetri di diametro nei modelli hobbistici, fino a piante intere con tronco e chioma per modelli industriali con potenze di centinaia di kW."}
{"id": "705724", "revid": "17351", "url": "https://it.wikipedia.org/wiki?curid=705724", "title": "YA-9", "text": ""}
{"id": "705725", "revid": "1982", "url": "https://it.wikipedia.org/wiki?curid=705725", "title": "Micenei", "text": ""}
{"id": "705727", "revid": "287204", "url": "https://it.wikipedia.org/wiki?curid=705727", "title": "Cristo morto", "text": ""}
{"id": "705732", "revid": "125955897", "url": "https://it.wikipedia.org/wiki?curid=705732", "title": "M\u0101ori", "text": "I M\u0101ori sono un popolo polinesiano, diffuso principalmente in Nuova Zelanda.\nLa loro lingua originale \u00e8 detta m\u0101ori; il m\u0101ori viene insegnato, unitamente all'inglese, in tutte le scuole dell'obbligo neozelandesi. \"M\u0101ori\" \u00e8 una parola che significa 'normale', in contrapposizione agli \"invasori\" inglesi, definiti dagli autoctoni \"pakeha\".\nSono generalmente alti, con la pelle di color bruno chiaro, naso grande e con occhi tendenti alla mandorla. Si ritiene che la popolazione dei M\u0101ori si aggiri intorno alle persone, di cui in Nuova Zelanda (censimento del 2018) e in Australia (censimento del 2016).\nBandiera M\u0101ori.\nLa Tino Rangatiratanga (in lingua m\u0101ori: \"Sovranit\u00e0 Assoluta\") \u00e8 la bandiera che rappresenta il popolo M\u0101ori.\nIl suo significato \u00e8 il seguente:\nStoria.\nLa teoria pi\u00f9 accreditata sull'arrivo dei m\u0101ori in Nuova Zelanda lo fa risalire alla fine del periodo caldo medievale, verso il 1280. La tradizione orale m\u0101ori parla di una leggendaria terra d'origine, Hawaiki, identificata con la Polinesia tropicale, anche se i racconti sulla migrazione variano nelle varie trib\u00f9 (\"iwi\"). Anche se l'origine polinesiana \u00e8 universalmente accettata, studi linguistici e sul DNA mitocondriale suggeriscono un'origine taiwanese delle popolazioni del Pacifico, risalente a circa 5200 anni fa. Questi antenati si spostarono attraverso il sud-est asiatico e l'Indonesia.\nPeriodo arcaico.\nIl periodo della colonizzazione m\u0101ori \u00e8 noto come \"Arcaico\" o dei \"Cacciatori di Moa\" (\"Moahunter\"). I polinesiani antenati degli attuali m\u0101ori arrivarono in terre coperte da foreste, con un'abbondante fauna che includeva specie di moa che pesavano dai 20 ai . Altre specie estinte oggi erano tipi di oca, cigni e la gigantesca aquila di Haast. Mammiferi marini popolavano le coste, ed in particolare le foche. I primi abitanti si nutrirono di moa, sterminandone la popolazione in un breve periodo di tempo. Almeno 32 altre specie di uccelli sono estinte nell'epoca dei cacciatori di Moa, sia perch\u00e9 cacciate dagli umani, che dai \"kiore\" (ratti) o dai \"kur\u012b\" (cani) introdotti dai coloni oppure dalla sistematica bruciatura delle distese erbose, che cambi\u00f2 l'habitat dei luoghi, oppure dal cambiamento climatico, che inizi\u00f2 a raffreddarsi verso l'inizio del XV secolo. \nLa regione di Otago era il centro della cultura m\u0101ori durante l'epoca arcaica; la maggioranza degli abitati arcaici si trovavano entro dalla costa ed includevano dai 40 ai 300\u2013400 abitanti. Il sito arcaico pi\u00f9 famoso e studiato \u00e8 a Wairau Bar, nell'Isola del Sud, occupato fra il 1288 ed il 1300. La speranza di vita era per\u00f2 molto bassa: lo scheletro pi\u00f9 vecchio aveva 39 anni e molti morivano ventenni a causa di problemi legati all'alimentazione o ad infezioni, come l'anemia o l'artrite. Gli adulti m\u0101ori erano per\u00f2 pi\u00f9 alti delle altre popolazioni del sud Pacifico, con un'altezza media di 175\u00a0cm per gli uomini e di 161\u00a0cm per le donne.\nIl periodo arcaico \u00e8 particolare per l'assenza di armi o di fortificazioni, tipiche della cultura Maori pi\u00f9 tarda, e per le \"collane a cavo\".\nColonizzazione europea.\nI M\u0101ori furono storicamente in forte opposizione rispetto ai coloni inglesi, che non riuscendo a sottometterli stipularono con loro un trattato (il trattato di Waitangi). Anche dopo la nascita della colonia, e poi dello Stato indipendente della Nuova Zelanda, i M\u0101ori non hanno mai cercato l'integrazione con le altre etnie del Paese, pur essendo da tempo convertiti al Cristianesimo. Il governo neozelandese ha negli ultimi anni dato inizio a un programma di integrazione razziale per facilitare la convivenza dei M\u0101ori nella societ\u00e0, al tempo stesso proteggendone il bagaglio culturale. \nI rapporti fra la comunit\u00e0 M\u0101ori e i neozelandesi di origine europea sono comunque molto meno conflittuali di quanto siano in Australia fra aborigeni ed inglesi. Durante la battaglia di Verdun, ad Arras, i britannici reclutarono i m\u0101ori (abili scavatori) per realizzare migliaia di tunnel a ridosso delle linee tedesche, al fine di sorprendere e attaccare di sorpresa il nemico.\nNel 1858 i M\u0101ori costituirono il \"Kingitanga\", nella regione di Waikato (North Island), ed elessero un re nell'ambito della trib\u00f9 \"Wherowhero\" e nella persona di P\u014dtatau, onde restare uniti nel sistema coloniale inglese. Il sovrano (elettivo, ma quello in carica pu\u00f2 indicare il successore) gode tuttora di molta autorevolezza e prestigio pur non avendo un ruolo formale e costituzionale. Nel 1997 l'esecutivo della Nuova Zelanda si mostr\u00f2 rammaricato circa i danni morali e materiali subiti dall'etnia durante la colonizzazione: la regina Elisabetta II, capo dello Stato, si scus\u00f2 formalmente incontrando la sovrana M\u0101ori Tea Ata (1931-2006), autentica rappresentante e ambasciatrice della cultura e delle vicende del popolo. La famiglia reale risiede nel palazzo di Turongo (Waitangi) e il luogo di sepoltura si trova sul monte Taupiri.\nCultura.\nLa cultura dei M\u0101ori si divide in tre gruppi: Isole del Nord, Isole del Sud, Isole Chatham. Il perno della vita sociale e artistica \u00e8 la \"Casa della Riunione\", impreziosita di grandi sculture che illustrano un variegato \"pantheon di figli del Cielo e della Terra\".\nL'arte dei M\u0101ori assomiglia a quella della Papuasia, cio\u00e8 della Papua Nuova Guinea. Gli stili artistici prevalenti sono tre: \"kaitaia\", \"taranaki\", \"hauraki\". I motivi comuni sono il \"dio marino\", \"il dio della guerra\" e \"il padre degli uomini e degli dei\".\nLe loro abitazioni, in legno, sono spesso decorate con complessi intagli policromi. La pratica artistica del tatuaggio del volto e del corpo rappresenta una delle tradizioni pi\u00f9 significative e note di questo popolo. Tipica \u00e8 anche la danza della Haka.\nTradizionalmente la religione era gestita da ufficiali del culto e quindi si effettuavano celebrazioni di miti che utilizzavano marionette. La scultura si riferisce prevalentemente alla guerra e presenta alcune analogie con il bushid\u014d giapponese. Un eloquente esempio \u00e8 il temibile \"taihu\", una testa dall'aspetto feroce che veniva fissata sulla prua delle imbarcazioni per intimidire i nemici.\nLa societ\u00e0 m\u0101ori \u00e8 tradizionalmente suddivisa in caste.\nI tatuaggi.\nIl moko \u00e8 il tradizionale tatuaggio con cui i m\u0101ori dipingono i loro volti. I guerrieri utilizzano il moko per raccontare la propria storia: ogni segno indica un diverso avvenimento della propria storia personale. Le donne riportano il tradizionale segno sul mento ad indicare che sono legate ad un guerriero M\u0101ori.\nTra i tatuaggi, il kirituhi \u00e8 la rappresentazione pi\u00f9 decorativa (anche se comunque intrisa di significati legati alla felce \"koru\" come simbolo di nascita, rinascita spirituale e rigenerazione); a differenza del tatuaggio moko, tutti possono usare questa tipologia di disegni, senza offendere la cultura. Avevano, inoltre, la funzione di incutere paura.\nNello sport.\nI M\u0101ori si sono fatti conoscere nel mondo sportivo soprattutto grazie alla loro massiccia presenza nella famosissima squadra nazionale neozelandese di rugby degli All Blacks i quali, all'inizio della partita, sono soliti eseguire l'haka, un antico canto mimato che, originariamente nato come un'invocazione al dio sole, si \u00e8 evoluto nel tempo in un rituale pi\u00f9 complesso per manifestazioni di gioia, o di dolore, o di quell'aggressivit\u00e0 intimidatoria che, espressa a inizio partita dagli All Blacks, l'ha fatta spesso considerare esclusivamente una danza di guerra. \nL'haka, quale ci \u00e8 stata fatta conoscere sui campi di rugby, ha pi\u00f9 versioni: la Ka Mate (la pi\u00f9 comunemente usata, attribuita a Te Rauparaha, guerriero della trib\u00f9 Ngati Toa dell'Isola del Nord), la Peruperu, e la Kapa o Pango, creata a tavolino senza vera tradizione popolare per essere utilizzata in situazioni speciali ed eseguita la prima volta nel 2005 guidata da Tana Umaga, allora capitano degli All Blacks (pur essendo di origini samoane), che ne diede una indimenticabile interpretazione. Quest'ultima \u00e8 quella pi\u00f9 esplicitamente riferita, nel testo, alla squadra di rugby neozelandese.\nUlteriori versioni sono eseguite dai cosiddetti Baby Blacks, ossia dalla squadra nazionale under 20 neozelandese di rugby, dai New Zealand Maori, selezione formata esclusivamente da giocatori di discendenza Maori, senza quindi giocatori \"bianchi\" o provenienti da altre zone della Polinesia, e dalla nazionale femminile.\nRiferimenti nella cultura di massa.\nI M\u0101ori, e la loro cultura, sono stati spesso ispirazione per opere cinematografiche. Si possono segnalare tra gli altri:"}
{"id": "705733", "revid": "486946", "url": "https://it.wikipedia.org/wiki?curid=705733", "title": "Carica di Isbucensky", "text": ""}
{"id": "705737", "revid": "709565", "url": "https://it.wikipedia.org/wiki?curid=705737", "title": "Difesa siciliana, variante Dragone", "text": "Nella difesa siciliana, la variante del dragone \u00e8 caratterizzata dal fianchetto dell'alfiere di re sulla diagonale h8-a1. Prende il nome dalla disposizione dei pedoni neri sull'ala di re che ricordano la costellazione del Drago.\nQuesta variante porta spesso a partite violente, caratterizzate da arrocchi eterogenei, dove un unico tempo pu\u00f2 segnare la sorte del giocatore.\nEsaminando la disposizione dei pedoni si pu\u00f2 vedere come sia difficile per il nero arroccare sul lato di donna a causa delle colonne \"c\" e \"d\" semiaperte e del centro mobile. Una volta che il nero abbia arroccato sul lato di re il pedone g6 diviene immediatamente un punto di rottura a seguito delle spinte h2-h4-h5 del bianco. \nIl bianco pu\u00f2 scegliere tra molti piani di gioco diversi. Tra le continuazioni le pi\u00f9 usate sono:\nAttacco jugoslavo.\nNell'Attacco jugoslavo il piano del bianco prevede un ferreo controllo del centro per meglio supportare un violento attacco sull'ala di re, minimizzando nel contempo il rischio di controgioco nel settore centrale (il metodo pi\u00f9 efficace per rispondere a un attacco sull'ala quando il centro non \u00e8 bloccato \u00e8 solitamente proprio quello di cercare controgioco al centro).\nNella pratica moderna, migliorando la tecnica di difesa, l'attacco all'arma bianca contro il re nero \u00e8 stato integrato da un gioco pi\u00f9 posizionale basato sul controllo del centro e sull'occupazione della casa d5 con un cavallo. Esaminando la posizione dei pedoni e dei pezzi del nero si pu\u00f2 vedere come questi non sia praticamente mai in grado di spingere il pedone e, spinta che indebolirebbe enormemente le case f6 e d6. Questa circostanza pu\u00f2 essere sfruttata dal bianco per cercare di installare un cavallo in d5. L'eventuale cambio di questo cavallo creerebbe una struttura pedonale favorevole al bianco, in quanto dopo la cattura exd5 il pedone e7 del nero diventerebbe arretrato su una colonna semiaperta, e quindi potenzialmente sottoposto a grande pressione. Oltretutto il cavallo in f6 \u00e8 anche il pezzo che protegge la casa debole h7. L'eventuale apertura della colonna h dopo h2-h4-h5 e la scomparsa del difensore in f6 porterebbero rapidamente a una posizione critica per il nero.\nA seguito dell'arrocco del bianco sull'ala di donna il nero ha a disposizione un forte controgioco basato sul possesso della colonna c combinato con l'azione dell'alfiere camposcuro che punta direttamente contro l'arrocco bianco. Frequente \u00e8 il caso in cui il nero per alimentare l'attacco arrivi a sacrificare la qualit\u00e0 contro il cavallo in c3 per indebolire seriamente la configurazione dei pedoni dell'arrocco avversario e per dare pi\u00f9 forza all'alfiere camposcuro.\nParticolare rilievo assume in questo caso il controllo della casa d5, unico punto di rottura del nero al centro.\nIl gioco continua abitualmente con:\nNon \u00e8 possibile 6. ...Cg4 per 7. Ab5+ e guadagna un pezzo;\nconsolida il punto e4 ed evita 7. ... Cg4, ora possibile perch\u00e9 il re nero ha una casa di fuga in f8. Dopo\nl'alfiere Bianco viene cos\u00ec sviluppato in una casa dove pu\u00f2 attaccare il punto f7 controllando al contempo la casa d5. Notare che il controllo della casa f7 fa s\u00ec che ad una eventuale cattura hxg6 del bianco il nero sarebbe costretto a rispondere con hxg6 e il pedone inchiodato in f7 lascerebbe la casa g6 molto debole.\nCome si vede il bianco ha continuato metodicamente a consolidare il suo centro cercando di stabilire un controllo ferreo della casa d5.\nIl gioco pu\u00f2 continuare con:\ne il bianco lancia l'attacco contro il re nero. Bench\u00e9 la teoria non sia giunta a una risposta definitiva sulla valutazione delle posizioni che risultano dall'apertura della colonna h, la pratica ha dimostrato che l'attacco del bianco arriva spesso prima di quello del nero. Nel corso degli anni il nero ha adottato una diversa strategia basata sul blocco della colonna h, anche a costo di indebolire il proprio arrocco, cosa che rallenta l'esecuzione del piano del bianco. In questo senso assume una logica la mossa oggi pi\u00f9 giocata in questa posizione:\nA questo punto il bianco ha a disposizione due seguiti principali: pu\u00f2 cercare di sfianchettare immediatamente con 13. Ah6 o giocare il seguito pi\u00f9 posizionale 13. Ag5 che in congiunzione con un successivo salto di cavallo in d5 mette sotto pressione il centro avversario e in particolare la casa e7."}
{"id": "705743", "revid": "1543377", "url": "https://it.wikipedia.org/wiki?curid=705743", "title": "Direttore sportivo", "text": "Il direttore sportivo, detto brevemente DS, \u00e8 la figura professionale che dirige una compagine sportiva, decidendone gli assetti, le strategie e gli obiettivi. Generalmente, negli sport individuali, il direttore sportivo \u00e8 anche incaricato di decidere l'impiego degli atleti e la tattica di gara mentre, negli sport di squadra, tali incarichi specifici vengono svolti da un allenatore.\nCalcio.\nSecondo la Federazione Italiana Giuoco Calcio, un direttore sportivo \u00e8 \u00abla persona fisica, che, anche in conformit\u00e0 con il Manuale UEFA per l'ottenimento delle licenze, svolge per conto delle Societ\u00e0 Sportive professionistiche, attivit\u00e0 concernenti l'assetto organizzativo e/o amministrativo della Societ\u00e0, ivi compresa espressamente la gestione dei rapporti anche contrattuali fra societ\u00e0 e calciatori o tecnici e la conduzione di trattative con altre Societ\u00e0 Sportive, aventi ad oggetto il trasferimento di calciatori, la stipulazione delle cessioni dei contratti e il tesseramento dei tecnici, secondo le norme dettate dall'ordinamento della F.I.G.C.\u00bb.\nDave Bassett, direttore sportivo inglese, l'ha cos\u00ec definito:\nCiclismo.\nNel contesto del ciclismo, il termine \"direttore sportivo\" (di diretta derivazione dal francese \"directeur sportif\") viene ad assumere un significato assai diverso da quello comunemente adoperato nella maggior parte degli sport di squadra, indicando la tipica figura preposta alla direzione e all'assistenza di una squadra durante una corsa. In particolar modo nel ciclismo su strada professionistico, egli segue la squadra da un'auto (detta \"ammiraglia\") e comunica con i suoi corridori nel corso della gara, principalmente impartendo loro indicazioni strategiche o fornendo assistenza (tecnica o sanitaria di primo soccorso) nei casi di necessit\u00e0: a tal fine, \u00e8 spesso coadiuvato da un meccanico, il quale ultimo si occupa della concreta riparazione o sostituzione delle bici, delle ruote o di altri componenti di queste."}
{"id": "705744", "revid": "1318658", "url": "https://it.wikipedia.org/wiki?curid=705744", "title": "Foresta di Bia\u0142owie\u017ca", "text": "La foresta di Bia\u0142owie\u017ca (in bielorusso \u0411\u0435\u043b\u0430\u0432\u0435\u0301\u0436\u0441\u043a\u0430\u044f \u043f\u0443\u0448\u0447\u0430, \"Belave\u017eskaja pu\u0161\u010da\" e in polacco Puszcza Bia\u0142owieska) \u00e8 un'antica foresta vergine situata lungo il confine tra la Bielorussia e la Polonia, 70 chilometri a nord di Br\u0117st. Essa rappresenta tutto ci\u00f2 che resta dell'immensa foresta che migliaia di anni fa si estendeva su tutta l'Europa. Questo sito appartenente ai Patrimoni dell'umanit\u00e0 dell'UNESCO e Riserva della biosfera si trova nella Bielorussia sud-occidentale, nel Voblast di Brest e nel Voblast di Hrodna per quanto riguarda la parte bielorussa; nel voivodato della Podlachia (190 chilometri a nord di Varsavia) per quanto riguarda la parte polacca. Sul territorio polacco essa \u00e8 protetta anche come parco nazionale e si estende su circa 100 chilometri quadrati. Sul territorio bielorusso invece la riserva della biosfera copre circa 1.771 chilometri quadrati. La parte centrale della foresta si estende per 157\u00a0km\u00b2, l'area \"cuscinetto\" per 714\u00a0km\u00b2 e la zona di transizione per altri 900\u00a0km\u00b2. Il parco nazionale e il Patrimonio dell'umanit\u00e0 vero e proprio si estendono per 876\u00a0km\u00b2. Il confine che divide i due stati corre attraverso la foresta e, ad oggi, \u00e8 chiuso sia per i grandi animali che per i turisti.\nLa parte bielorussa.\nIl quartier generale della Belave\u017eskaja pu\u0161\u010da, a Kamenec, comprende laboratori, uno zoo dove si possono ammirare nel loro habitat naturale i bisonti europei (reintrodotti nel 1929), konik (cavalli allo stato semi-selvaggio), cinghiali, alci ed altri animali indigeni, il museo regionale inserito nella Torre bianca, alberghi e ristoranti costruiti durante l'era sovietica e oggi in gran parte in cattivo stato di conservazione.\nUna nuova attrazione della parte bielorussa \u00e8 costituita dal museo del Capodanno e dalla residenza di Dzied Mar\u00f3z, letteralmente \"Nonno Gelo\", la versione slava di Babbo Natale, visitata da migliaia di turisti.\nI turisti stranieri che visitano la zona bielorussa della foresta sono pochi, a causa della carenza di infrastrutture.\nLa parte polacca.\nSul lato polacco si pu\u00f2 trovare la Radura di Bia\u0142owie\u017ca, costruita originariamente per gli zar di Russia, che furono gli ultimi proprietari privati della foresta (dal 1888 al 1917) quando essa si trovava interamente all'interno del territorio dell'Impero russo. Nella radura vi sono alberghi, ristoranti e parcheggi. Da qui possono essere intraprese visite, anche a cavallo, sotto stretta sorveglianza da parte delle autorit\u00e0; circa 100.000 turisti l'anno visitano la parte polacca della foresta. Dal 1921 circa 100\u00a0km2 di foresta sono tutelati da uno dei pi\u00f9 antichi parchi nazionali d'Europa, il Parco nazionale di Bia\u0142owieza.\nStoria.\nTutta l'area dell'Europa orientale un tempo era ricoperta di foreste come quella di Bia\u0142owieza; per gli spostamenti, fino al XIV secolo si viaggiava lungo sentieri che costeggiavano i fiumi, mentre le strade e i ponti apparvero molto tempo dopo. Nel XIV secolo la foresta era una riserva di caccia, mentre nel XV secolo essa divenne propriet\u00e0 del re Ladislao II di Polonia, che us\u00f2 la foresta come riserva di cibo per il suo esercito in marcia verso la battaglia di Grunwald. Un castello ligneo costruito nella foresta divenne il suo rifugio durante la peste nera. Il primo atto legislativo a protezione della foresta di cui si abbia notizia risale al 1538, quando un editto del re Sigismondo il Vecchio istitu\u00ec la pena di morte per i bracconieri di bisonti. Egli costru\u00ec anche un nuovo casino di caccia in legno nella citt\u00e0 di Bia\u0142owieza, che diede in seguito il nome a tutta la foresta.\nLa foresta fu dichiarata riserva di caccia nel 1541 per proteggere la popolazione di bisonti. Nel 1557 venne istituito uno speciale statuto per la foresta, al fine di porne lo sfruttamento sotto il giudizio di uno speciale comitato. Nel 1639 il re Ladislao IV Vasa eman\u00f2 un editto per liberare tutti i contadini che vivevano nella regione della foresta in cambio del loro servizio come \"osocznicy\", cio\u00e8 cacciatori del re. Essi vennero anche liberati dall'obbligo di pagare le tasse, in cambio della promessa di curarsi della foresta. Quest'ultima venne divisa in 12 aree triangolari (\"stra\u017ce\") aventi il centro a Bia\u0142owieza.\nFino al regno di Giovanni Casimiro Vasa la foresta rest\u00f2 prevalentemente disabitata. Nel XVII secolo invece vi troviamo alcuni piccoli villaggi, fondati per sviluppare l'industria dell'estrazione dei minerali ferrosi e la produzione di pece. I villaggi furono popolati da persone provenienti dalla Masovia e dalla Podlachia e i loro discendenti vivono ancora qui.\nDopo le Spartizioni della Polonia lo zar Paolo I trasform\u00f2 tutti gli abitanti della foresta in servi della gleba e li consegn\u00f2 con le zone della foresta in cui essi vivevano a vari generali e aristocratici russi. In quest'epoca un gran numero di cacciatori entr\u00f2 nella foresta, dal momento che ogni tipo di protezione era stata abolita. Il numero di bisonti croll\u00f2 da circa 500 a circa 200 in meno di 15 anni. Nel 1801 lo zar Alessandro I reintrodusse la legislazione che istituiva una riserva per la foresta; assunse inoltre un piccolo numero di contadini per prendersi cura degli animali. Nel 1830 il numero di bisonti era cresciuto nuovamente fino a 700. Nel 1830-1831 la stragrande maggioranza dei forestali (500 su 502) partecip\u00f2 alla rivolta di novembre e questo fatto caus\u00f2 l'immediata abolizione dei loro privilegi, il che port\u00f2 ad una sospensione della protezione della foresta.\nAlessandro II visit\u00f2 la foresta nel 1860 e decise di reintrodurre la protezione per i bisonti. In base ai suoi ordini, gli abitanti del posto uccisero indiscriminatamente tutti i predatori: lupi, orsi e linci. Nel 1888 gli zar russi divennero i proprietari di tutta la foresta: una volta ancora essa divenne riserva di caccia. Gli zar cominciarono a spedire in dono i bisonti a varie capitali europee, e allo stesso tempo popolarono la foresta con cervi, alci e altri animali importati da ogni angolo dell'Impero. L'ultima grande caccia zarista avvenne nel 1912.\nDurante la prima guerra mondiale la foresta sub\u00ec gravissimi danni. L'Esercito imperiale tedesco occup\u00f2 l'area nell'agosto del 1915 e cominci\u00f2 a cacciare intensamente gli animali. Durante poco pi\u00f9 di 3 anni di occupazione, pi\u00f9 di 200 chilometri di ferrovia vennero costruiti per facilitare lo sviluppo industriale della regione. Vennero costruite tre grandi segherie a Hajn\u00f3wka, Bia\u0142owie\u017ca e Gr\u00f3dek. Fino al 25 settembre, quando venne impartito l'ordine di non cacciare entro il perimetro della foresta, vennero uccisi almeno 200 bisonti. Ci\u00f2 nonostante i soldati tedeschi, i bracconieri e i predoni sovietici continuarono il massacro fino a febbraio 1919, quando la regione venne conquistata dall'esercito polacco. L'ultimo bisonte era stato ucciso appena un mese prima.\nNel 1921, terminata la guerra sovietico-polacca, il cuore della foresta di Bia\u0142owieza venne dichiarato Parco Nazionale. Nel 1923 si scopr\u00ec che solo 54 bisonti erano sopravvissuti alla prima guerra mondiale, tutti sparsi in vari zoo nel mondo (nessuno di essi si trovava in Polonia). Nel 1929 lo stato polacco acquist\u00f2 4 bisonti da vari giardini zoologici e dal Caucaso occidentale (dove i bisonti si sarebbero estinti pochi anni dopo). Per la loro protezione, gran parte della foresta di Bia\u0142owieza venne inclusa all'interno dei confini del Parco Nazionale (1932). La reintroduzione venne coronata dal successo e nel 1939 nella foresta di Bia\u0142owieza i bisonti erano diventati 16.\nNel 1939 la popolazione locale di etnia polacca venne deportata in zone remote dell'Unione Sovietica, per essere rimpiazzata da lavoratori sovietici; nel 1941, comunque, la regione venne occupata dall'esercito nazista e gli abitanti sovietici vennero a loro volta deportati. A partire da quell'anno la foresta divenne il rifugio di parecchi partigiani polacchi e sovietici, e infatti le autorit\u00e0 tedesche organizzarono esecuzioni di massa ai danni delle popolazioni sospettate di aiutare la resistenza. Hermann G\u00f6ring progettava di costruire qui la pi\u00f9 grande riserva di caccia del mondo, ma nel luglio del 1944 la foresta venne liberata dall'avanzata dell'Armata Rossa. Ritirandosi, la Wehrmacht distrusse lo storico casino di caccia di Bia\u0142owieza.\nDopo la guerra la foresta venne divisa fra la Polonia e la Bielorussia, che all'epoca faceva parte dell'Unione Sovietica. Nella parte polacca nel 1947 venne riaperto il Parco Nazionale, mentre nella parte sovietica la foresta divenne parte dell'amministrazione pubblica.\nBelovezhskaya Pushcha venne protetta sotto: decisione No. 657 del Consiglio dei Commissari del Popolo dell'Unione Sovietica, 9 ottobre 1944; ordine No. 2252-P del Consiglio dei ministri dell'Unione Sovietica, 9 agosto 1957; decreto No.352 del Consiglio dei ministri della Bielorussia, 16 settembre, 1991.\nNel 1992 la Riserva venne iscritta nell'elenco dei Patrimoni dell'umanit\u00e0 dell'UNESCO, nonch\u00e9 riconosciuta come Riserva della biosfera l'anno successivo.\nLe querce della foresta.\nLa Grande Mamamuszi \u00e8 la pi\u00f9 grande quercia della foresta. Nel 2005 la circonferenza del suo tronco a 130 centimetri da terra era di quasi 7 metri (690 centimetri, 10 in pi\u00f9 rispetto al 1989). Il nome dell'albero deriva dall'opera di Moli\u00e8re \"Il borghese gentiluomo\" in cui il protagonista, il signor Jourdin, venne chiamato Mamamouchi dall'ambasciatore turco. L'albero ha uno splendido tronco a colonna ed \u00e8 alto 34 metri. Tra tutte le querce della foresta di Bia\u0142owieza con circonferenza oltre i 6 metri, questa \u00e8 quella nelle migliori condizioni.\nIl Re di Nieznanowo, una quercia con circonferenza del tronco a 130 centimetri dal suolo di 620 centimetri, alta 38 metri. Essa ha un tronco nettamente a forma di guglia, il pi\u00f9 pronunciato fra tutte le querce di Bia\u0142owieza. I primi rami si trovano a 18 metri di altezza. A partire dal 1998 essa sta lentamente morendo, infatti nel 2005 solo 2 rami erano ricoperti di foglie. Dagli anni sessanta la circonferenza del suo tronco \u00e8 cresciuta di 45 centimetri.\nL'Imperatore del Sud (circonferenza del tronco a 130 centimetri dal suolo di 610 centimetri, alta 40 metri), al contrario della precedente gode di ottima salute.\nL'Imperatore del Nord, caratterizzata da un tronco estremamente regolare (circonferenza del tronco a 130 centimetri dal suolo di 605 centimetri, alta 37 metri)\nLa Croce del Sud, circonferenza del tronco a 130 centimetri dal suolo di 630 cm, alta 36 m. Alla base del tronco presenta una notevole lesione nella corteccia sul lato est. Negli ultimi 40 anni la circonferenza del tronco \u00e8 cresciuta di circa 65 centimetri. Il nome le \u00e8 stato dato a causa della forma della chioma, i cui rami principali ricordano una croce.\nIl Guardiano di Zwierzyniec \u00e8 una delle pi\u00f9 grosse querce della foresta (circonferenza del tronco a 130 centimetri dal suolo di 658 centimetri, alta 37 metri). L'albero \u00e8 in gran parte piegato verso ovest, cosa che probabilmente ha contribuito ad ampliare la circonferenza del tronco alla base. Tutti i rami sono verdi, cosa che significa che le condizioni della quercia sono ottime.\nLa Quercia Barile, cos\u00ec chiamata per la forma del suo tronco, \u00e8 quella con la circonferenza maggiore fra quelle di Bia\u0142owieza (740 centimetri); \u00e8 alta 30 metri. L'albero \u00e8 morto, in gran parte privo di corteccia, e si pensa che abbia almeno 450 anni.\nLa Corteccia Zar (circonferenza del tronco a 130 centimetri dal suolo di 640 centimetri, alta 41 metri) occupa un volume stimato in 75 metri cubi. L'albero si \u00e8 seccato nel 1984 e per oltre 20 anni \u00e8 rimasto, morto, sul margine della valle del fiume Le\u015bna Prawa. Oggi il tronco \u00e8 totalmente privo di corteccia e molti rami si sono spezzati e giacciono alla base del tronco.\nLa Quercia Dominatrice \u00e8 una delle pi\u00f9 grandi, con una circonferenza del tronco a 130 centimetri dal suolo di 680 centimetri e un'altezza di oltre 36 metri. L'albero \u00e8 morto nel 1992 e il tronco ha in gran parte perso la corteccia. Con un'et\u00e0 stimata di 450 anni, per parecchi anni ha dominato la foresta di Bia\u0142owieza per quanto riguarda le dimensioni.\nLa Quercia di Jagiello, probabilmente la quercia pi\u00f9 famosa della foresta di Bia\u0142owieza. Pare che fosse la quercia al di sotto della quale il re Ladislao II di Polonia sost\u00f2 prima della Battaglia di Grunwald.\nNella cultura di massa.\nLa foresta \u00e8 il soggetto principale di una ballata famosa in Russia, la \"Belovezhskaya Pushcha\", composta nel 1975 da Aleksandra Pachmutova con testi di Nikolaj Dobronravov."}
{"id": "705746", "revid": "287204", "url": "https://it.wikipedia.org/wiki?curid=705746", "title": "Edipo (Seneca)", "text": "L'Edipo (\"Oedipus\") \u00e8 una tragedia di Lucio Anneo Seneca, ispirata all\"Edipo re\" di Sofocle.\nTrama.\nAtto I.\nEdipo e Giocasta.\nLa peste imperversa nella citt\u00e0 di Tebe. Al sorgere del giorno luttuoso, Edipo grida come sia ingannevole il bene del potere regale. Egli si sente perseguitato dal terribile oracolo di Febo: ucciderai tuo padre e sposerai tua madre. Il Re vede gli orrori della pestilenza e della carestia sulla citt\u00e0 di Cadmo: l'inclemenza della stagione, la canicola diurna e i vapori malefici della notte, le spighe secche e vuote, i funerali dei cittadini e i roghi continui, in cui si collocano i cari parenti accanto a sconosciuti, deposti poi tutti senza piet\u00e0 in fosse comuni; e gi\u00e0 manca la legna per i roghi e la terra per i tumuli. Edipo lamenta di non essere anche lui colpito dalla peste e invita se stesso, ospite infausto a Tebe, ad allontanarsi dalla citt\u00e0. A Giocasta, che afferma come non sia un comportamento da vero Re n\u00e9 da uomini \u00abscappare di fronte alla sorte\u00bb, Edipo contrappone il proprio coraggio, dimostrato di fronte alla Sfinge sanguinaria, quando ha risolto l'enigma del crudele mostro alato, le cui ceneri ora mandano la citt\u00e0 in rovina. Forse l'unica salvezza \u00e8 interpellare ancora una volta Febo.\nIl coro assiste all'agonia della gloriosa Tebe, le cui sette porte non sono abbastanza grandi per la fitta folla che cerca una tomba fuori dalle mura. Gli animali, gi\u00e0 colpiti per primi dal contagio, soccombono, siano domestici o selvatici, o mutano stranamente le proprie abitudini; orribili presagi annuncia il sacrificio del toro, dal cui collo reciso esce non sangue, ma marciume nero e repellente che contamina il luogo e gli oggetti sacri. Sono scomparse le selve e prosciugati i corsi d'acqua della regione. L'inferno si \u00e8 aperto e ha vomitato i suoi mostri su Tebe. La morte di peste \u00e8 terribile e ancor pi\u00f9 le sofferenze indicibili degli appestati: ormai solo la morte chiedono nei templi i sopravvissuti. Ecco si vede giungere Creonte, di ritorno dall'oracolo di Delfi.\nAtto II.\nEdipo e Creonte, poi anche Tiresia e Manto.\nInterpellato da un Edipo atterrito, Creonte, suo cognato, riferisce titubante gli ordini di Febo: occorre punire l'uccisore di Laio, perch\u00e9 a Tebe ritorni la salute. Edipo chiede chi sia stato indicato come assassino e Creonte precisa che, dopo uno spaventoso terremoto, la profetessa ha urlato con voce sovrumana: \u00abTu, ospite fuggiasco ... tu che sei colpevole della morte del re ... combatterai contro te stesso ... empio che ancora sei entrato incestuosamente nel grembo di tua madre.\u00bb Edipo \u00e8 pronto a fare giustizia, in ritardo in quanto il crimine avvenne sotto l'incubo della Sfinge: ora, per\u00f2, non ci sar\u00e0 posto per il perdono, ma il bando e l'esilio. Alla domanda di Edipo dove sia stato commesso il delitto, Creonte risponde che Laio \u00e8 stato aggredito a tradimento nella valle dell'Olmio, in aperta campagna. Si avvicina lentamente Tiresia, guidato dalla figlia Manto: Edipo gli intima di indicare il nome del colpevole interrogando Apollo. Nel rito sacrificale seguente, Manto riferisce al padre cieco che cosa avviene del fuoco sacro, delle offerte, dei due candidi giovenchi immolati e come siano le loro viscere: orrori mai visti e terrificanti inducono Tiresia al chiaro responso: bisogna evocare dall'Erebo l'ombra di Laio che sveler\u00e0 il colpevole. Sar\u00e0 Creonte, per scelta di Edipo, a incontrarne il fantasma.\nIl coro innalza l'inno in onore di Bacco, protettore di Tebe, narrandone le intricate imprese divine, il corteo con Sileno e le Menadi, e infine le nozze.\nAtto III.\nEdipo e Creonte.\nCreonte vorrebbe tacere ci\u00f2 che ha visto del mondo di Ecate e ci\u00f2 che ha saputo dall'orrida ombra di Laio, ma Edipo lo costringe a parlare, promettendogli che non sar\u00e0 punito per ci\u00f2 che dir\u00e0. Creonte presenta il luogo tenebroso scelto per il rito, la fossa riempita del sangue di capretti e buoi neri, riferisce i gesti e le formule di Tiresia che spalancano alla fine la terra e aprono la strada ai tremendi esseri infernali, alla schiera pallida del fiero Dite, finch\u00e9 anche Laio mostra il suo volto insanguinato. L'ombra del re rivela che non \u00e8 l'Austro malefico o la siccit\u00e0 a distruggere Tebe, ma un re assassino, dallo scettro insanguinato, e incestuoso, \u00abche ha generato a s\u00e9 dei fratelli\u00bb, la cui sventura \u00e8 pi\u00f9 mostruosa della stessa Sfinge: il Re di Tebe deve essere cacciato. Edipo si conforta al pensiero che a Corinto vivano in pace la madre Merope e il padre Polibo, ma si meraviglia di essere invitato a lasciare il potere e la citt\u00e0: teme un tradimento da parte di Creonte e, credendo che questi lo voglia sostituire al potere, lo fa imprigionare.\nIl coro canta le disavventure precedenti, degli eroi di Tebe, \u00abantiche ire di dei ti perseguitano\u00bb: dalla fuga di Cadmo e di Europa, sua sorella, alle lotte civili, alla vicenda di Atteone (nipote di Cadmo) sbranato dai suoi stessi cani, dopo essere stato trasformato in cervo da Diana.\nAtto IV.\nEdipo, Giocasta, Vecchio di Corinto e poi Forbante (anziano servo di Laio).\nEdipo \u00e8 tormentato dalle rivelazioni degli dei, ultima quella degli inferi, oltre che dal ricordo di aver ucciso, quando era giovane, un vecchio viandante insolente sulla via della Focide. Perci\u00f2 egli chiede a Giocasta i particolari dell'uccisione di Laio, quanti anni avesse, se fosse solo e quanto tempo prima fosse avvenuto l'omicidio. Arriva un Vecchio di Corinto che porta la notizia della morte serena di Polibo e chiede ad Edipo se ora torner\u00e0 a Corinto. Alla perplessit\u00e0 di Edipo, che teme, secondo la profezia di Delfi, le nozze con la madre, il Vecchio rivela che Merope non \u00e8 sua madre: lo aveva adottato dopo che lo stesso Vecchio lo aveva avuto, neonato, da un pastore ai piedi del Citerone. Per togliere ogni dubbio sull'identit\u00e0 del piccolo, gli precisa che aveva i piedi legati e gonfi (= etimologia del nome Edipo). Edipo vuole ritrovare quel pastore, vuol sapere tutta la verit\u00e0 e, anche se Giocasta cerca di fermarlo, chiama Forbante, il capo delle mandrie di Laio. Forbante viene costretto con minacce a parlare: il piccolo dai piedi gonfi e feriti era proprio il figlio di Giocasta e Laio. Avuta la certezza della propria origine, Edipo vorrebbe morire: maledice se stesso come vergogna del mondo e rovina delle sacre leggi, poi si avvia dentro la reggia.\nIl coro esprime, a contrasto, il sano desiderio di una vita mediocre e sicura, senza l'ambizione folle di chi, come Icaro, vuole volare troppo in alto. Si aprono le porte della reggia e compare un servo del re, il Nunzio, in atteggiamento inorridito.\nAtto V.\nIl Nunzio e il Coro, poi Edipo e Giocasta.\nIl Nunzio riferisce la smania di Edipo, infuriato come un leone libico, dentro la reggia; riporta le sue grida contro se stesso, la sua volont\u00e0 di punirsi, non dandosi semplicemente la morte, lui parricida e incestuoso, bens\u00ec in un modo che moltiplichi le sue morti e prolunghi le sue sofferenze d'espiazione. Il Nunzio prosegue: con atto feroce, Edipo ha conficcato le sue mani nelle orbite lacrimanti e ha estirpato i propri bulbi oculari fino in fondo alle cavit\u00e0; ha trovato finalmente una tenebra degna delle sue nozze.\nIl Coro depreca il destino degli uomini e la crudelt\u00e0 del Fato, dalle cui catene non \u00e8 possibile ai mortali, n\u00e9 agli dei, uscire. Edipo esce dalla reggia e avanza brancolando: afferma che ora il suo volto insanguinato \u00e8 proprio quello che gli si addice. Il Coro indica l'arrivo di Giocasta, che \u00e8 fuori di s\u00e9 e quasi nell'impossibilit\u00e0 di esprimersi. La donna chiama \u00abfiglio\u00bb il Re e, di fronte alla sua volont\u00e0 di nascondersi in una terra lontana, gli grida che la colpa \u00e8 del Fato, che nessuno pu\u00f2 essere colpevole del proprio destino. Giocasta strappa la spada ad Edipo e si trafigge il ventre, il \u00abgrembo fecondo che accolse lo sposo e il figlio!\u00bb. Essa muore in un lago di sangue. Edipo si ritiene colpevole anche di questa ulteriore sventura e, allontanandosi impacciato da quel cadavere, chiama con s\u00e9 nell'esilio la peste nera e tutti i mostri di Tebe."}
{"id": "705765", "revid": "1305772", "url": "https://it.wikipedia.org/wiki?curid=705765", "title": "Cariani", "text": " "}
{"id": "705767", "revid": "156341", "url": "https://it.wikipedia.org/wiki?curid=705767", "title": "Domenico Cataldo", "text": "Biografia.\nOriginario di Siderno, in provincia di Reggio Calabria, da giovane ha iniziato la sua avventura professionale come giornalista sportivo per \"La Gazzetta dello Sport\" e il \"Corriere dello Sport\".\nSi \u00e8 dedicato quindi all'attivit\u00e0 arbitrale, arrivando a condurre anche quattro gare in Serie A.\nNegli anni sessanta ha assunto la guida tecnica del Siderno Calcio, portando la squadra della sua citt\u00e0 nella quarta serie nazionale e conquistando il titolo nazionale juniores.\nIn seguito ha lavorato per la nel ruolo di direttore sportivo.\nNel 1976 si \u00e8 trasferito a Lecce, dove ha collaborato con il presidente Franco Jurlano. Come direttore generale che ha contribuito a portare per la prima volta l'Unione Sportiva Lecce in Serie A, nel 1985. Ha lavorato per il Lecce dal 1976 al 1998.\nNel corso della sua esperienza con il club giallorosso sono emerse le sue abilit\u00e0 di talent-scout: il vivaio del Lecce ha prodotto, infatti, validi elementi nativi del luogo come Antonio Conte, Sergio Brio, Salvatore Nobile, Alberto Di Chiara, Francesco Moriero, Pasquale Bruno e Luigi Garzya, oltre a Giampiero Maini e numerose altre pedine che hanno avuto un brillante percorso calcistico. Nel 1979 riusc\u00ec a cedere Alessandro Zagano all Fiorentina unico acquisto di quella stagione viola per la cifra record di 500 milioni mai pagata per un difensore fino allora da una societ\u00e0 di serie A.Nel 1985 la rivista \"Tuttocalcio\" lo premi\u00f2 come \"big\" del calcio italiano. Cataldo \u00e8 riuscito anche a portare nel Salento campioni internazionali come Mazinho, Pedro Pablo Pasculli e Juan Barbas.\nHa lavorato anche con l' dal 2000-2001 al 2002-2003. Nel 2003 ha curato gli interessi di una cordata tarantina che cercava di acquistare la Rossanese.Nel 1990 aveva portato al Lecce Azeglio Vicini allenatore suo compagno al corso di Coveciano allenatori 1 categoria e Gianfranco Zola nella cessione Baroni a seguito delle vicenda Maradona Moggi fece dietro front. \n\u00c8 morto nella sua casa leccese il 10 marzo 2010, a pochi giorni dal suo 85\u00ba compleanno. Da sempre legato all'ambiente leccese, negli ultimi anni si era stabilito nel capoluogo salentino."}
{"id": "705772", "revid": "1869172", "url": "https://it.wikipedia.org/wiki?curid=705772", "title": "Ted Bundy (rapper)", "text": ""}
{"id": "705773", "revid": "2183581", "url": "https://it.wikipedia.org/wiki?curid=705773", "title": "Istituto Leone XIII", "text": "L'istituto Leone XIII \u00e8 una scuola privata paritaria di Milano fondata dalla Compagnia di Ges\u00f9 nel 1893 nell'ambito delle celebrazioni della diocesi milanese per il giubileo di papa Leone XIII.\nPrima della riforma sulla parit\u00e0 scolastica, la sua scuola elementare era pareggiata (cosiddetta parificata), mentre la scuola media e i due licei erano legalmente riconosciuti.\nStoria.\nLa sua prima sede fu in corso di Porta Nuova, quindi si spost\u00f2 a villa Sacro Cuore di Triuggio, riparando poi nel corso della seconda guerra mondiale e nell'immediato dopoguerra, presso l'istituto delle Suore Orsoline di via Parini, e dal 1950 infine si trova nella sua sede attuale in via Leone XIII, in zona Pagano.\nStrutture.\nBiblioteca.\nLa biblioteca dell'istituto, di cui padre Giulio Besana S.I. \u00e8 stato per anni supervisore, conta circa 100.000 volumi, include una raccolta di 11 incunaboli, 500 cinquecentine e alcune migliaia di edizioni sei-settecentesche, oltre che libri moderni e periodici, \u00e8 iscritta nel Catalogo nazionale delle biblioteche italiane e dal 1997 \u00e8 parte del progetto Servizio bibliotecario nazionale. \u00c8 specializzata in materie umanistiche (letteratura italiana, greca e latina, storia, filosofia, arte) e religiose (teologia, liturgia, Compagnia di Ges\u00f9). Essa \u00e8 a disposizione degli studenti.\nLo stemma.\nLo stemma dell'istituto \u00e8 formato al centro di un cerchio con il triagramma della Compagnia di Ges\u00f9 (IHS) e, a scacchiera, la croce di san Giorgio simbolo della citt\u00e0 di Milano e il sigillo di papa Leone XIII, a sua volta tratto dalle insegne della nobile famiglia senese dei Pecci.\nLo sport.\nL'istituto comprende una piscina, un campo da calcio a 11 giocatori in erba sintetica, un campo da rugby in erba sintetica, un campo da pallacanestro all'aperto, una pista da corsa per i 100 metri piani, due campi da pallavolo all'aperto e quattro palestre, di cui un palazzetto.\nQuattro associazioni sportive affiliate al CONI che si occupano dell'attivit\u00e0 agonistica di nuoto, basket, calcio, pallavolo ed atletica leggera.\nAttivit\u00e0 di avviamento e promozione sportiva per il minibasket, il minivolley, la scuola calcio, la ginnastica artistica e la danza.\nDirettori.\nNella sua storia, l'istituto ha visto i seguenti direttori:"}
{"id": "705777", "revid": "287204", "url": "https://it.wikipedia.org/wiki?curid=705777", "title": "Bergonzoni", "text": ""}
{"id": "705782", "revid": "26415", "url": "https://it.wikipedia.org/wiki?curid=705782", "title": "Mortalit\u00e0", "text": ""}
{"id": "705784", "revid": "709565", "url": "https://it.wikipedia.org/wiki?curid=705784", "title": "Difesa siciliana, variante Najdorf", "text": "La variante Najdorf della difesa siciliana \u00e8 caratterizzata dalla sequenza di mosse:\ned \u00e8 identificata dai codici B90 e segg. nella classificazione ECO.\nQuesta variante della difesa siciliana prende il nome dal Grande Maestro argentino di origine polacca Miguel Najdorf. \u00c8 una delle pi\u00f9 popolari dell'intera teoria delle aperture. Modern Chess Openings la descrive come la Cadillac o la Rolls-Royce delle aperture. Negli anni sessanta e settanta del XX secolo \u00e8 stata impiegata con successo dal 14\u00ba Campione del mondo Bobby Fischer a pi\u00f9 riprese. Negli anni novanta \u00e8 stata l'arma preferita contro 1.e4 del 16\u00ba campione del mondo Garri Kasparov.\nAnalisi.\nL'idea strategica della Najdorf \u00e8 quella di giungere alla spinta in e5 senza temere la risposta Ab5+ del Bianco. A prima vista la spinta in e5 del Nero pu\u00f2 sembrare bizzarra: mette il pedone d6 in posizione arretrata su una colonna semiaperta e soprattutto lascia una casa vistosamente debole in d5. La pratica ha dimostrato che il Nero pu\u00f2 difendere con successo tale posizione, giungendo anche a sviluppare un pericoloso controgioco qualora il Bianco non trattasse l'apertura con la dovuta energia. In generale se il Nero pu\u00f2 spingere con successo in d5 spesso il controgioco che ne deriva si dimostra irresistibile.\nLa spinta del pedone in a6 \u00e8 anche propedeutica ad un altro scopo strategico del Nero. Esaminando la struttura pedonale si vede come il Bianco abbia una maggioranza 3 contro 2 sull'ala di donna. Questo fa da richiamo un possibile attacco di minoranza da parte del Nero, attacco di minoranza che solitamente parte proprio con le spinte in a6 e b5. L'ala di donna \u00e8 il naturale sbocco del gioco del Nero, in quest'ottica qualora il Bianco giocasse passivamente e non riuscisse a reagire efficacemente al centro o sull'ala di re rischierebbe di essere rapidamente travolto.\nContinuazioni.\nNel corso degli anni sono state tentate praticamente tutte le mosse disponibili per il Bianco portando la Najdorf ad essere una delle aperture pi\u00f9 estesamente teorizzate se non la pi\u00f9 teorizzata in assoluto, con sviluppi che arrivano anche ben oltre le 20 mosse.\nCi sono due gruppi di continuazioni pi\u00f9 comuni per contrastare la Najdorf, a seconda che il Bianco permetta la spinta in e5 o meno.\nTra le continuazioni che si propongono di impedire la spinta in e5 si hanno:\ndove la spinta in e5 va incontro a problemi di tipo tattico.\nTra le continuazioni che permettono la spinta in e5 si hanno:\nQualora il Nero in queste varianti optasse per la spinta e7-e6 rientrerebbe nella variante Scheveningen con svolgimenti strategici diversi (es. mancata debolezza della casa d5, minore controllo del centro e della casa d4 e altro) dalla variante Najdorf.\nNel corso degli anni sono state poi giocate anche varianti minori quali:\nVarianti che impediscono e5.\n6.Ac4.\nAssieme a 6.Ag5 \u00e8 una delle varianti pi\u00f9 teorizzate di tutto l'insieme delle aperture, con sviluppi che arrivano oltre le 20 mosse. Lo scopo strategico di questa variante \u00e8 quello di impedire le spinte e5 e d5 del Nero, mettendo sotto forte pressione il centro. L'alfiere da c4 esercita una certa pressione sulla diagonale a2-g8 e sul punto f7 in particolare. Il piano del Bianco \u00e8 quello di riuscire ad aprire la colonna f con le spinte f2-f4-f5 per lanciare un violento attacco sull'ala di re. Se il Nero non reagisce con prontezza al centro e sull'ala di donna pu\u00f2 finire rapidamente travolto.\nLa principale contromossa del Nero \u00e8 data dal tentativo di chiudere la diagonale immediatamente con:\nA questo punto \u00e8 possibile lo pseudosacrificio 7\u2026Cxe4 8.Cxe4 d5 che semplifica di molto la posizione. Per questa ragione la mossa pi\u00f9 giocata dal Bianco in questa posizione \u00e8:\nin deroga alla regola del \"non muovere due volte lo stesso pezzo in apertura\".\nIl Nero a questo punto ha la scelta tra un gran numero di mosse possibili. Tra le pi\u00f9 usate:\n6.Ag5.\nQuesta variante porta ad alcune tra le continuazioni pi\u00f9 violente dell'intero insieme delle aperture. Per il suo carattere fortemente tattico \u00e8 stata oggetto di studio per decenni nelle sue innumerevoli sottovarianti. Esistono perfino interi libri che trattano di sottovarianti di 6.Ag5.\nLa mossa di alfiere contiene una certa dose di veleno:\nPer tutte queste ragioni la mossa pi\u00f9 naturale in questa posizione per il Nero \u00e8:\nin questo modo il Nero ristabilisce un controllo sulla casa d5 e apre la possibilit\u00e0 di sviluppare l'alfiere camposcuro in e7 restituendo mobilit\u00e0 al Cf6.\nOra il Bianco ha la possibilit\u00e0 di giocare subito 7.Dd2 e di arroccare lungo. Tuttavia l'approccio pi\u00f9 comune in questa posizione \u00e8 quello sviluppare la donna in una posizione pi\u00f9 aggressiva in f3, dove preme sull'ala di re e sulla grande diagonale h1-a8. Nel fare questo il Bianco solitamente premette la mossa:\nIl Nero a questo punto ha una vasta gamma di mosse tra cui scegliere:\nVarianti che permettono e5.\n6.Ae2.\nCome segnalato sopra a rigore si parla di variante Najdorf solamente se il Nero risponde 6\u2026e5. Se il Nero rispondesse 6\u2026e6 si rientrerebbe nella variante Scheveningen.\nIn risposta a 6\u2026e5 il Bianco generalmente gioca 7.Cb3, portando il cavallo sull'ala di donna per attaccare sull'ala di re. Sembra un paradosso ma, se il Bianco ritirasse il cavallo in f3, questi intralcerebbe il naturale sviluppo teso all'attacco sull'ala di re basato sulla spinta f2-f4. Nella variante principale il gioco continua con:\n6.Ae2 e5 7.Cb3 Ae7 8.0-0 0-0 con gioco pari.\nIl Bianco cercher\u00e0 di giocare per lo pi\u00f9 sull'ala di re con la spinta in f4 che minaccia di aprire la colonna f. Una utile mossa preventiva tesa a contrastare il controgioco del Nero sull'ala di donna \u00e8 poi anche la spinta a2-a4, che impedendo la spinta in b5 impedisce al Nero di guadagnare spazio sul suo teatro di battaglia.\nIl Nero viceversa cercher\u00e0 di imbastire quanto prima un controgioco sull'ala di donna mediante la spinta in b5 che guadagna spazio e minaccia la spinta in b4 per minare il forte pedone centrale in e4 e contrastare il controllo del Bianco sulla casa d5. Il Nero spesso ricorre all'arma dell'attacco di minoranza per raggiungere il suo scopo. Da non dimenticare che come sempre nella difesa siciliana l'obiettivo del nero \u00e8 la spinta in d5.\n6.Ae3.\nQuesta variante, a lungo poco giocata, \u00e8 diventata molto di moda negli ultimi anni. Il piano del Bianco \u00e8 quello di risolvere la lotta lanciando un violentissimo attacco sull'ala di re con le spinte f3-g4-h4, dopo aver arroccato lungo con Dd2 e O-O-O.\nTale strategia si \u00e8 dimostrata particolarmente pericolosa e ha portato a uno studio molto approfondito della teoria di questa variante negli ultimi anni. Praticamente qualunque Grande maestro tra i primi 10 del mondo negli ultimi anni si \u00e8 cimentato in questa variante, con il Bianco e/o il Nero.\nUn antidoto alla impostazione di cui sopra \u00e8 la reazione immediata del nero mediante la mossa 6\u2026Cg4. Attaccando l'importante alfiere camposcuro avversario, il Nero obbliga questi a muovere di nuovo questo pezzo. Il gioco pu\u00f2 proseguire con le varianti:\nche danno luogo a una partita molto sbilanciata.\n6.f4.\nQuesta variante, seppure meno giocata delle varianti pi\u00f9 popolari (6. Ae2, 6. Ag5, 6. Ae3 e 6. Ac4) non \u00e8 a queste inferiori. \u00c8 considerata una variante flessibile, mediante la quale il bianco muta subito la configurazione dei pedoni in modo aggressivo ma nello stesso tempo aspetta di vedere cosa fa il nero prima di decidere dove sviluppare i propri pezzi. Se il nero gioca in modo passivo pu\u00f2 venire rapidamente travolto, come quasi sempre nella Difesa Siciliana e specialmente nella variante Najdorf.\nLe principali risposte a disposizione del nero sono:\ncon frequenti rientri nell'una o nell'altra sotto-variante proprio in ragione dell'estrema flessibilit\u00e0 della posizione nella quale i pezzi sono praticamente ancora tutti da sviluppare.\n6.a4.\n\u00c8 evidentemente diretta contro la spinta in b5 del Nero ed \u00e8 una mossa che spesso il Bianco finisce comunque per giocare. In questo caso il Bianco non vuole pronunciarsi sulla posizione dei suoi alfieri o del pedone f e aspetta che la situazione al centro si consolidi per decidere quali sono le case migliori per sviluppare i propri pezzi.\n6.g3.\nIn questa variante il Bianco sviluppa il proprio alfiere sulla grande diagonale invece che in e2 o in c4. Questa idea contiene una certa dose di veleno. L'alfiere controlla indirettamente la casa d5 e rafforza il pedone e4, rendendo la spinta di liberazione d6-d5 del Nero pi\u00f9 difficile. Per fare questo tuttavia il Bianco impiega due tempi, cosa che d\u00e0 al Nero tempo per posizionare i propri pezzi. Conduce ad un gioco pi\u00f9 manovrato, posizionale."}
{"id": "705785", "revid": "2128848", "url": "https://it.wikipedia.org/wiki?curid=705785", "title": "Istruzione in Italia", "text": "L'istruzione in Italia \u00e8 regolata dal ministero dell\u2019istruzione e dal ministero dell'universit\u00e0 e della ricerca con modalit\u00e0 diverse a seconda della forma giuridica (scuole pubbliche, scuole paritarie, scuole private). La formazione professionale dipende invece dalle Regioni.\nL'obbligo scolastico dura 10 anni e riguarda la fascia di et\u00e0 compresa tra 6 e 16 anni.\nNel XXI secolo, la normativa sull'istruzione in Italia copre diversi campi del diritto: diritto amministrativo, diritto del lavoro, diritto costituzionale.\nStruttura degli studi.\nL'ordinamento italiano prevede diversi livelli di studio:\nCicli d'istruzione scolastica.\nNell'ordinamento italiano il sistema scolastico si struttura, dopo la scuola dell'infanzia (servizio di istruzione non obbligatorio), in due cicli di istruzione, cos\u00ec come di seguito illustrato:\nEducazione d'infanzia.\nL'educazione della prima infanzia, considerata istruzione prescolastica in quanto partecipe, per continuit\u00e0 educativa, alla realizzazione degli obiettivi di istruzione nell'infanzia, non \u00e8 obbligatoria, \u00e8 rappresentata dai nidi d'infanzia per bambini dai 3 mesi ai 3 anni ed \u00e8 caratterizzata dalla socializzazione e dal gioco. Per i bambini dai 2 ai 3 anni c'\u00e8 la possibilit\u00e0 anche di frequentare le sezioni primavera, grado preparatorio alla scuola d'infanzia.\nEducazione nella prima infanzia.\nL'asilo nido o nido d'infanzia, \"nel quadro di una politica per la famiglia, costituisce un servizio sociale di interesse pubblico\" di assistenza e educazione all'infanzia. In Italia, pur non rientrando nel sistema di istruzione nazionale, si pu\u00f2 dire che partecipa agli obiettivi del primo ciclo di istruzione, per l'assolvimento delle funzioni educative-formative, seppure mira prioritariamente a \"garantire, in un completo sistema di sicurezza sociale, lo sviluppo cognitivo, affettivo, personale e sociale del bambino, dandogli, nel contempo, una preventiva assistenza igienico-sanitaria e psico-pedagogica\".\nIl personale dirigente e educativo (o di assistenza) che opera in questo servizio per l'infanzia \u00e8 qualificato, a seguito di una formazione a carattere tecnico-professionale superiore o universitaria, per l'assistenza igienico-sanitaria e psico-pedagogica del bambino.\nLe figure professionali che operano in Italia negli asili nido sono individuate dalle Regioni, i titoli professionali maggiormente richiesti sono i diplomi di Stato di dirigente o assistente di comunit\u00e0 infantile, che costituiscono \"titolo di preferenza per l'assegnazione a posti di servizio presso asili nido ed ogni altra istituzione di assistenza alla infanzia\", il diploma di Stato di tecnico dei servizi socio-sanitari e socio-psicopedagogico, la licenza magistrale e di puericultore (fino ad esaurimento) e le lauree afferenti alle scienze e tecniche psicologiche, dell'educazione e della formazione, talvolta anche dei servizi sociali.\nSezioni primavera annesse agli asili nido o alle scuole dell'infanzia.\nIn Italia, con il concorso dello Stato, della Regione e degli Enti locali, l\u2019offerta educativa degli asili nido e formativa delle scuole dell'infanzia \u00e8 stata ampliata, in via sperimentale a livello locale, da un servizio socio-educativo per bambini di et\u00e0 compresa tra i 2 e i 3 anni denominato \"sezione primavera\". Tale servizio sperimentale \u00e8 integrativo delle scuole dell\u2019infanzia pubbliche e paritarie o degli asili nido comunali e privati, concorre a fornire una risposta alla domanda delle famiglie per servizi della prima infanzia, diffondendo una cultura attenta ai bisogni e alle potenzialit\u00e0 dei bambini da zero a sei anni, in coerenza con il principio della continuit\u00e0 educativa. Nelle sezioni primavera operano insegnanti e/o educatori in possesso dei titoli di studio per l\u2019esercizio dell\u2019attivit\u00e0 professionale all\u2019interno dei rispettivi servizi di appartenenza: scuola dell\u2019infanzia o asilo nido.\nIstruzione scolastica e universit\u00e0.\nIstruzione d'infanzia.\nLa \"scuola dell'infanzia\" \u00e8 un'istituzione scolastica a frequentazione non obbligatoria, caratterizzata da gioco, istruzione e convivenza con i compagni. In Italia era precedentemente nota come \"scuola materna\", sino all'introduzione della riforma Moratti nel 2003. Con la riforma Gelmini \u00e8 possibile iscrivere i bambini di due anni e mezzo, mentre il precedente prerequisito erano i tre anni. La durata media \u00e8 di tre anni:\nIstruzione primaria.\nLa \"scuola primaria\" \u00e8 nota con il nome di \"scuola elementare\", che era quello ufficiale prima della riforma Moratti. \u00c8 un'istituzione obbligatoria che rappresenta l'istruzione primaria in Italia. In precedenza era divisa in due cicli, un biennio e un triennio, con un esame finale in quinta elementare per il completamento e l'accesso alle scuole di secondo grado. Con la riforma Moratti venne divisa in 3 cicli, un anno singolo e due bienni, e l'esame finale venne abolito. Durante la storia della scuola primaria si sono succeduti due moduli didattici: quello del maestro unico e quello del modulo didattico. Il maestro unico era in uso sino al 1990 per essere poi abolito aprendo una parentesi di alcuni anni prima di sperimentazione e quindi rimpiazzato con un gruppo di docenti (3 per due classi o 4 per tre classi), ovvero il modulo didattico. Con la riforma Gelmini la figura del maestro unico viene riapprovata. Con il decreto legislativo n.59 del 2004 applicativo della legge Moratti, nasce una nuova figura: il docente tutor: una figura di orientamento, di consulenza, di tutorato per ciascuno studente, .\nIstruzione secondaria.\nL'istruzione secondaria in Italia ha una durata di otto anni ed \u00e8 divisa in due distinti gradi:\nPrimo grado.\nLa \"scuola secondaria di primo grado\", anche nota come \"scuola media\", prima della riforma Moratti \"scuola media di primo grado\" o \"scuola media inferiore\", \u00e8 un'istituzione obbligatoria che rappresenta il primo grado dell'istruzione secondaria in Italia. Vi si accedeva fino al 2003 con la licenza primaria (attualmente abolita). La scuola media inferiore nacque nel 1965 con l'unificazione dei ginnasi (che davano accesso ai licei ed agli istituti tecnici) e delle scuole di avviamento professionale. Da quel momento si \u00e8 quindi parlato di \"scuola media unificata\". Ha una durata di tre anni, ed \u00e8 svolta da alunni dagli undici ai quattordici anni di et\u00e0.\nFornisce una educazione pi\u00f9 approfondita rispetto ai temi gi\u00e0 studiati durante la \"scuola primaria\" (o scuola elementare), con l'aggiunta dell'informatica e di almeno una lingua straniera. Il programma di studi \u00e8 il medesimo per tutti gli istituti e deciso a livello ministeriale. L'orario settimanale della scuola secondaria di primo grado \u00e8 costituito da due piani settimanali: uno di 30 ore (tempo normale) e uno di 36 ore (tempo prolungato). Solo per l'inglese \u00e8 stato stabilito un numero fisso di 99 ore annuali (3 ore alla settimana) e per la tecnologia 66 ore annuali (2 ore alla settimana). Le materie studiate sono (in media): Italiano (6 ore settimanali), Storia e Geografia (con Cittadinanza e Costituzione) (3 ore), approfondimento in discipline letterarie (1 ora), Matematica (4 ore), Scienze (2 ore), Tecnologia (2 ore), Lingua inglese (3 ore), Seconda lingua comunitaria (2 ore, generalmente spagnolo, francese o tedesco), Arte e Immagine (2 ore), Musica (2 ore), Scienze motorie e sportive (2 ore), Religione cattolica o attivit\u00e0 alternativa (1 ora). Recentemente si sperimenta un corso musicale nel quale vengono scelti gli alunni a numero chiuso con la facolt\u00e0 di studiare uno strumento musicale per il quale alla fine del ciclo vi \u00e8 un esame.\nAl termine del terzo anno di studio, gli studenti sono soggetti a una prova di esame che permette il proseguimento degli studi al livello superiore.\nSecondo grado.\nLa \"scuola secondaria di secondo grado\", in precedenza \"scuola media superiore\" o \"scuola superiore\", rappresenta il secondo grado del ciclo di istruzione secondaria. Alla scuola secondaria superiore si accede dopo il conseguimento della \"licenza di scuola media\" al termine della scuola secondaria di primo grado. Prevede una durata di cinque anni (sebbene alcuni \"istituti professionali\" offrano un diploma professionale dopo tre anni). Ogni corso di studi prevede una prova di esame finale, chiamato \"esame di maturit\u00e0\", necessario per ottenere il diploma e avere accesso all'istruzione universitaria. L'esame si svolge ogni anno tra il mese di giugno e di luglio.\nLe scuole secondarie di secondo grado sono suddivise in tre macro gruppi di istituti, a loro volta suddivisi in tipologie e indirizzi:\nTutte le scuole secondarie condividono una formazione di base comune, mentre altri temi sono peculiari degli specifici indirizzi (come per esempio il greco antico nel \"Liceo classico\", l'economia nell\"'Istituto tecnico economico\" o la scenografia nel \"Liceo artistico\").\nLicei.\nIl liceo consiste in una forma di scuola secondaria di secondo grado col fine di fornire allo studente una buona preparazione a forte valenza culturale, con un'ampia formazione prevalentemente teorica nelle discipline umanistiche (letteratura, storia e filosofia), nelle scienze di base (matematica e fisica) e in alcune materie collegate (arte, informatica, scienze naturali, scienze sociali), potendo cos\u00ec prepararlo per un'eventuale iscrizione all'universit\u00e0 o nelle istituzioni di terzo grado, e nei concorsi pubblici per i quali \u00e8 richiesto il titolo. I licei permettono l'accesso a tutti i corsi universitari e all'istruzione terziaria. Ogni liceo prevede una specializzazione dell'offerta formativa nel proprio campo di interesse.\nIl nome di \"Liceo\" ricorda il Liceo di Aristotele, fondato nel 336 a.C. dal filosofo greco, il cui nome deriva a sua volta dalla dedica ad Apollo Licio.\nOgni liceo ha una durata di cinque anni, suddivisi in due bienni e nel quinto anno. I sei licei previsti dalla Riforma Gelmini sono i seguenti:\nNel corso della storia alcuni licei sono stati introdotti e unificati e altri soppressi, tranne il liceo classico, dove lo studio della lingua straniera \u00e8 stato esteso dai primi due anni a tutti e cinque.\nIstituti tecnici.\nUn \"istituto tecnico\" \u00e8 un tipo di scuola secondaria di secondo grado di stampo tecnico nell'ordinamento italiano. La tecnica, concepita come l'uso logico e appropriato di strumenti per ottenere un risultato date delle premesse, \u00e8 la caratteristica comune del percorso formativo di un istituto tecnico. Gli istituti tecnici propongono un'ampia istruzione teorica polivalente, con una orientazione verso uno specifico campo di studi (per esempio: economia, scienze sociali, amministrazione, legge, turismo). Si differenziavano inizialmente dall'istituto professionale sia per la durata legale del corso di studi di cinque anni, sia per la preparazione congiunta tra teoria e pratica che garantisce una base tale da consentire l'iscrizione all'universit\u00e0. Con la riforma Gelmini sono stati creati due macrosettori: quello economico e quello tecnologico. Ogni istituto \u00e8 della durata quinquennale, con un biennio comune e introduttivo e un triennio in cui si affrontano le materie specialistiche date dall'indirizzo preso. L'istruzione \u00e8 spesso integrata da un periodo di formazione pratico di tre/sei mesi svolto presso aziende, associazioni o universit\u00e0 nel corso del quinto e ultimo anno di studi. L'istituto tecnico permette l'accesso a tutti i corsi universitari e all'istruzione terziaria.\nTra gli istituti tecnici vi sono:\nIstituti professionali.\nUn \"istituto professionale\" \u00e8 un tipo di scuola secondaria di secondo grado che differisce dall'istituto tecnico per indirizzi.\nNel 2015-2016 \u00e8 stato messo obbligo il conseguimento di una qualifica regionale dopo il 3\u00ba anno, \u00e8 quindi diventato obbligatorio svolgere un esame e successivamente, proseguendo gli studi fino al 5\u00ba anno, si consegue un diploma di maturit\u00e0 che d\u00e0 accesso a tutte le universit\u00e0 dell'istruzione terziaria.\nA differenza dei licei e pi\u00f9 degli istituti tecnici, offre una formazione meno generica e pi\u00f9 specializzata, grazie soprattutto alle alternanze scuola-lavoro che vengono svolte dal terzo anno fino al quarto (un tempo era facoltativa l'alternanza in quarta). \u00c8 strutturato specificamente con l'obiettivo di formare gli aspetti pratico operativi dello studente, per facilitarne l'accesso diretto al mercato del lavoro, offrendo una forma di educazione secondaria orientata ai temi pratici e permette allo studente di immettersi nel mercato del lavoro non appena ha completato gli studi (in alcuni casi anche prima, poich\u00e9 taluni corsi offrono un diploma professionale dopo soli tre anni anzich\u00e9 cinque). I corsi hanno una particolare specificit\u00e0 rispetto al tema di indirizzo, e tra i settori toccati ci sono la meccanica, l'agricoltura, la gastronomia, l'assistenza tecnica, la carpenteria e cos\u00ec via. Con la riforma Gelmini, dall'anno scolastico 2010/2011 sono stati creati due macro-settori: uno per il settore dei servizi e uno per il settore dell'industria e dell'artigianato.\nIstruzione superiore.\nAlta formazione artistica, musicale e coreutica.\nEssa indica la formazione fornita dalle Accademie di belle arti, dall'Accademia Nazionale di Danza, dall'Accademia Nazionale d'Arte Drammatica, dagli Istituti Superiori per le Industrie Artistiche (ISIA), e dai Conservatori di musica e gli istituti musicali pareggiati, mentre sono escluse la Scuola nazionale di cinema - centro sperimentale di cinematografia e l'Accademia nazionale del dramma antico.\nLa legge 21 dicembre 1999, n. 508 istituisce il settore dell'alta formazione artistica, musicale e coreutica (AFAM), parallelo al settore universitario all'interno del sistema italiano di istruzione superiore come anticipato dalla Costituzione italiana all'articolo 33.\nLa legge 24 dicembre 2012, n. 228 ha stabilito che i diplomi accademici di I livello \"sono equipollenti ai titoli di laurea rilasciati dalle universit\u00e0 appartenenti alla classe L-3 dei corsi di laurea nelle discipline delle arti figurative, della musica, dello spettacolo e della moda di cui al decreto ministeriale 16 marzo 2007, pubblicato sulla Gazzetta Ufficiale n. 153 del 6 luglio 2007\".\nLa stessa legge ha stabilito che i Diplomi Accademici di II livello cessano di essere sperimentali per diventare ordinamenti e che sono equipollenti alle seguenti classi di Laurea Magistrale:\nL'equiparazione alle lauree magistrali (II livello) \u00e8 stata prevista per i diplomi del previgente ordinamento dalla legge 228/2012, purch\u00e9 congiunti al titolo finale di una scuola secondaria di secondo grado conseguito entro l'anno 2012; se conseguito successivamente hanno valore di laurea (I livello) ai sensi della 22 novembre 2002, n. 268.\nUniversit\u00e0.\nL'Italia \u00e8 stata uno dei primi Paesi ad aderire al processo di Bologna, nella quasi totalit\u00e0 delle universit\u00e0, gi\u00e0 dall'anno accademico 1999/2000. Il ciclo degli studi all'universit\u00e0 \u00e8 articolato su tre livelli:\nInoltre vi \u00e8 la possibilit\u00e0 di iscriversi a un corso di laurea magistrale \"a ciclo unico\", con la medesima validit\u00e0 delle lauree magistrali e della durata di cinque o sei anni, che vale per i seguenti corsi di studi, per via dei loro aspetti prevalentemente applicativi:\nI primi otto corsi a ciclo unico durano cinque anni, gli altri ne durano sei.\nI corsi di Medicina, Odontoiatria, Veterinaria e Architettura/Ingegneria edile-architettura sono ad accesso programmato, ovvero hanno un numero di posti disponibili stabilito prima dell'inizio di un nuovo anno accademico dal ministero dell'istruzione, i quali posti vengono assegnati in base ad una graduatoria di punteggio ottenuta dai candidati al test di selezione, che quindi ha, a differenza di altre facolt\u00e0, validit\u00e0 vincolante.\nAd eccezione di questi, gli altri corsi di laurea, sia semplice che magistrale, non hanno un numero di posti definito, a meno che la certa universit\u00e0 non decida di sbarrare l'accesso con un test d'ingresso il cui punteggio risulti vincolante, con finalit\u00e0 simili a quelle per la facolt\u00e0 sopra citate.\nInoltre, anche se viene effettuato il test iniziale in una facolt\u00e0 ad accesso libero, pu\u00f2 essere deciso che il risultato ottenuto, se ritenuto non soddisfacente, obblighi lo studente a integrare con degli esami aggiuntivi le eventuali lacune mostrate.\nLe scuole di specializzazione, specialmente di area medica, sono ad accesso programmato.\nLe universit\u00e0 offrono percorsi di alta formazione e professionalizzazione di primo o secondo livello denominati master, che non si configurano come cicli accademici veri e propri pur adottando il medesimo sistema di crediti.\nLa quasi totalit\u00e0 delle universit\u00e0 \u00e8 di tipo pubblico e finanziata congiuntamente dallo Stato e, in misura sempre maggiore in tempi recenti, dagli studenti tramite le rette universitarie.\nL'offerta accademica italiana non \u00e8 per\u00f2 limitata al solo settore pubblico, vista la presenza di enti universitari privati, la maggior parte dei quali non a scopo di lucro, tra cui si annoverano anche esempi di prestigio internazionale: Universit\u00e0 Cattolica, Bocconi, Libera universit\u00e0 internazionale degli studi sociali Guido Carli (Luiss), Iulm, San Raffaele, per citarne alcune.\nL'universit\u00e0 offre la possibilit\u00e0 di carriera universitaria post laurea magistrale o laurea magistrale a ciclo unico iniziando da: cultore in materia, dottorato di ricerca, assegnista di ricerca, ricercatore, docente di II livello, docente di I livello, professore emerito.\nEnti di ricerca.\nOltre la formazione universitaria si hanno i centri di ricerca nei vari ambiti di studio portati avanti da Universit\u00e0 ed altri Enti di ricerca che si adoperano nella ricerca scientifica assieme al comparto industriale impegnato in ricerca e sviluppo cui \u00e8 affidato il progresso scientifico e tecnologico.\nIstruzione degli adulti.\nCentri Provinciali per l\u2019Istruzione degli Adulti (CPIA).\nI Centri Provinciali per l\u2019Istruzione degli Adulti (CPIA) sono stati istituiti a partire dall'anno scolastico 2014/2015. Essi ereditano le funzioni precedentemente realizzate dai Centri Territoriali Permanenti (CTP) e dalle Istituzioni scolastiche sede di Corsi serali.\nPossono iscriversi \nI corsi di istruzione per adulti dei CPIA, compresi quelli che si svolgono presso gli istituti prevenzione e pena, sono organizzati nei tre percorsi: "}
{"id": "705789", "revid": "729019", "url": "https://it.wikipedia.org/wiki?curid=705789", "title": "Santa Maria del Soccorso (metropolitana di Roma)", "text": "Santa Maria del Soccorso \u00e8 una fermata della linea B della metropolitana di Roma. Inaugurata nel dicembre 1990, \u00e8 una stazione in trincea coperta con i servizi (biglietteria, varchi) al piano stradale. Essa si trova nel quartiere Pietralata, lungo via Tiburtina in prossimit\u00e0 di piazza Santa Maria del Soccorso.\nStoria.\nSanta Maria del Soccorso fu costruita come parte della tratta da Termini a Rebibbia della linea B, inaugurata il 7 dicembre 1990 e aperta al pubblico il giorno successivo."}
{"id": "705790", "revid": "1926649", "url": "https://it.wikipedia.org/wiki?curid=705790", "title": "Giovanni Mei", "text": "Carriera.\nGiocatore.\nDifensore centrale, sovente utilizzato come terzino, cresce nel Fano, con cui esordisce in prima squadra in Serie D a 18 anni. Si mette in evidenza al punto da essere acquistato dal Bologna, con cui esordisce in Serie A. Tuttavia fatica a trovare spazio, venendo girato prima al e poi al .\nNel 1976 passa all'Atalanta, con cui ottiene al primo tentativo (stagione 1976-1977) la promozione in A e disputa 4 campionati, due in A e due in B. Identico curriculum ottiene col , a cui viene ceduto nell'estate 1980. Nel 1984 passa infine alla Cremonese neopromossa in A, con cui ottiene le ultime 4 presenze in massima serie.\nIn carriera ha totalizzato complessivamente 109 presenze in Serie A e 197 presenze ed una rete in Serie B.\nAllenatore.\nComincia la carriera da allenatore guidando la nel 1990 e successivamente il Suzzara nel 1991. Sale di categoria dove nelle stagioni 1992-1993 e 1993-1994 allena il e il Leffe. Nel 1995-1996 dirige il Baracca Lugo. Nel 1996-1997 subentra ad Angelo Busetta sulla panchina del , da cui viene allontanato durante la stagione 1997-1998.\nNel 2000-2001 \u00e8 sulla panchina della promossa in Serie C2. L'anno successivo viene presto sostituito da Paolo Beruatto. Nel 2003 accetta l'offerta del Saipa, squadra del campionato iraniano. Nel 2006-2007 torna al Bologna come osservatore. Successivamente diventer\u00e0 vice-allenatore del Bologna e del entrando nello staff tecnico di Franco Colomba.\nIl 17 dicembre 2012 diventa il vice-allenatore del Padova affiancando in panchina Franco Colomba. Il 20 marzo 2013 in seguito all'esonero di Franco Colomba viene sollevato dall'incarico. Il 22 luglio 2014 diventa vice-allenatore della squadra indiana del Pune City.\nDal 21 marzo al 16 aprile 2016 segue ancora Colomba nella sua brevissima parentesi al .\nNella stagione 2019-2020 assume il ruolo di responsabile dell'area tecnica del ."}
{"id": "705791", "revid": "599013", "url": "https://it.wikipedia.org/wiki?curid=705791", "title": "Lago Ampollino", "text": "Il lago Ampollino \u00e8 un lago artificiale situato in Sila. L'inizio delle costruzioni dello sbarramento iniziarono nel 1916 e terminarono nel 1927. Alla sua inaugurazione prese parte il Re Vittorio Emanuele III. Questo lago ha una caratteristica particolare, infatti bagna tre diverse provincie: quella di Cosenza, quella di Crotone e quella di Catanzaro. Fu il primo invaso artificiale ad essere realizzato in Sila.\nOrigine.\nFu realizzato dalla Societ\u00e0 Meridionale Elettrica sbarrando il corso del fiume Ampollino allo scopo di creare un bacino idroelettrico. \u00c8 collegato, tramite una condotta forzata, al lago Arvo\ndalla quale riceve ulteriori acque. Le sue acque giungono ad alimentare la centrale di Orichella, posta a , facendo un salto di 480\u00a0m. Le sue acque vengono successivamente raccolte in un bacino di compenso, dal quale poi si dirigono alla seconda centrale elettrica, quella di Timpa grande, posta a 541\u00a0m. Successivamente le acque vengono nuovamente raccolte ed indirizzate alla terza centrale, quella di Calusia in territorio di Cotronei. Dopo la centrale di Calusia le acque affluiscono nel fiume Neto e vengono utilizzate per scopi irrigui irrorando la pianura dell'alto Marchesato Crotonese.\nCaratteristiche.\nA monte il lago Arvo e il lago del Savuto l'alimentano nei periodi di siccit\u00e0. Il lago \u00e8 collegato con il Lago Arvo tramite una condotta in galleria.\nDiga.\nLo sbarramento \u00e8 effettuato a valle da una diga curva muraria a gravit\u00e0 ordinaria, lunga 129\u00a0m e alta 29,50\u00a0m (secondo i dati ufficiali), anche se alcuni dati riportano l'altezza della diga a 26\u00a0m e per costruirla nei suoi pressi \u00e8 stato creato il Villaggio Trepid\u00f2.\nFlora e fauna.\nEssendo in comunicazione con il lago Arvo, le specie ittiche sono pressoch\u00e9 le stesse. Tra le specie autoctone vi sono: trote, cavedani, tinche ed altri ciprinidi minori come l'alborella appenninica.\nMentre tra le specie ittiche alloctone ci sono: persici reali, carpe ed arborelle cisalpine, queste ultime particolarmente dannose perch\u00e9 rischiano di ibridarsi con le appenniniche dando luogo ad ibridi.\nGrande preoccupazione tra le associazioni di categoria, gli ambientalisti e molti cittadini per il progetto di svuotare completamente il lago Ampollino per effettuare opere di manutenzione sulla diga e sul fondale. Come gi\u00e0 avvenuto in occasione dello svaso totale del lago Passante, lo svuotamento dell'Ampollino costituirebbe la morte certa di tutta la fauna ittica e della flora che vive ai margini dell'invaso.Ci sono anche molte canne sulla riva e ninfee\nStoria.\nRicerche dirette dalla Soprintendenza per i Beni Archeologici della Calabria hanno individuato un importante insediamento dell'antica et\u00e0 del bronzo (2000-1800 a.C.) sulle rive del Lago Ampollino.\nI primi scavi archeologici furono condotti nel 1994 dall'archeologo Domenico Marino. Importanti oggetti bronzei (pugnali, asce, alabarde) sono conservati presso il Museo Nazionale di Reggio Calabria.\nIn localit\u00e0 Fiume Tassito sono visibili i resti di un ponte a doppia arcata (in conci di granito silano) di et\u00e0 romana imperiale, testimonianza dell'antica viabilit\u00e0 che attraversava la Sila in et\u00e0 antica. Purtroppo il ponte \u00e8 stato fortemente danneggiato e le arcate sono state prelevate.\nSulle rive del lago, soggette alla sommersione periodica, nel corso delle suddette ricerche sono stati individuati importanti resti archeologici attribuibili ad attivit\u00e0 mineraria e metallurgica."}
{"id": "705792", "revid": "599013", "url": "https://it.wikipedia.org/wiki?curid=705792", "title": "Lago Arvo", "text": "Il lago Arvo \u00e8 un lago artificiale situato in provincia di Cosenza, fra i monti Melillo e Cardoneto, territorialmente compreso tra i comuni di Aprigliano e San Giovanni in Fiore.\nCon una capacit\u00e0 di circa 70 milioni di metri cubi di acqua e una lunghezza di 8,7\u00a0km, in Calabria questo lago \u00e8 il secondo in grandezza dopo il lago Cecita. Il lago \u00e8 collegato con il lago Ampollino tramite una condotta in galleria.\nLa riva nord \u00e8 frastagliata, mentre quella sud pi\u00f9 rettilinea. Il fondale \u00e8 coperto principalmente di sabbia e ciottoli.\nOrigine.\nQuesto lago fu creato tra il 1927 e il 1931 sbarrando il fiume Arvo e i ruscelli Bufalo e Fiego allo scopo di creare un bacino idroelettrico.\nCaratteristiche.\nIl lago Arvo venne realizzato in un'area paludosa, mediante sbarramento tramite diga in terra compatta (unica in Calabria). Attualmente il lago ha una capacit\u00e0 che varia tra i 70 e gli 80 milioni di metri cubi, mentre la lunghezza diametrale \u00e8 di circa 8,7\u00a0km per un perimetro totale di 24\u00a0km. In virt\u00f9 di a queste caratteristiche il lago si presta bene a gare di canottaggio, ed \u00e8 previsto il completamento del Centro olimpico di canottaggio.\nLa diga del lago Arvo \u00e8 unica nel suo genere in Calabria, in quanto realizzata non in cemento armato e calcestruzzo, bens\u00ec in argilla e terra compatta. Lunga 280\u00a0m (record di quel tempo), e alta 22\u00a0m, all'epoca della sua realizzazione era la pi\u00f9 lunga e grande diga costruita in Italia.\nIl progetto della diga, completamente rivoluzionario per quell'epoca, pot\u00e9 essere attuato grazie alle caratteristiche del bacino idrico, meno ripido rispetto agli altri bacini silani, e quindi esercitante una minor pressione sulla diga stessa. A fine lavori, terminati nel 1932, la diga e tutto il suo complesso vennero inaugurati dai principi Umberto di Savoia e Maria Jos\u00e9.\nFlora e fauna.\nNelle sue acque vivono trote, persici reali, anguille, cavedani, tinche, carpe e ciprinidi minori come scardole, triotti, alborelle e carassi\n\u00c8 possibile avvistare, tutte le stagioni dell'anno, il gabbiano reale, che risale dalle marine fino al cuore della Sila, attraverso le valli dei fiumi; quest'uccello, nidifica sul Lago Arvo, nei pressi di un isolotto situato nel comune di Aprigliano, con alcune decine di coppie da parecchi anni, rappresentando di fatto, un interessante dato ornitologico, in quanto, questa specie, specie nei laghi interni del Meridione, non \u00e8 affatto comune come nidificante.. \nAltri uccelli frequenti sono lo Svasso maggiore, il Germano reale, la Folaga, l'Airone cenerino e pur se di rado, durante i periodi migratori, sono stati avvistati anche il Falco pescatore e il Cavaliere d'Italia. Nei vasti boschi circostanti al lago vivono il Lupo, il Capriolo, il Cinghiale, la Martora, il Tasso, la Volpe, la Faina, il Picchio nero, la Poiana, l'Astore e tante altre diverse specie tipiche dell'ambiente silano. Sulla presenza della Lontra sono in corso studi da parte dell'Ente Parco Nazionale della Sila, secondo diverse testimonianze storiche, un tempo era presente anche nel bacino dell'Arvo. \nPurtroppo il recente progetto della societ\u00e0 A2A di svuotare totalmente il bacino mette in grave pericolo l'intera fauna del lago Arvo. Lo svaso, annunciato per il mese di ottobre del 2013 dalla societ\u00e0 si rende necessario per opere di manutenzione. Come gi\u00e0 avvenuto in occasione dello svaso totale del lago Passante, lo svuotamento dell'Arvo costituirebbe la morte certa di tutta la fauna ittica e della flora che vive ai margini dell'invaso.\nStoria.\nLe prime testimonianze umane in Sila risalgono all\"'homo erectus\" (circa 700.000 anni da oggi) e sono state individuate sulle sponde del lago Arvo dal paleontologo Italo Biddittu. Altre testimonianze, sulle rive dello stesso lago, risalgono all'uomo di Neandertal.\nTra la fine del neolitico e l'inizio dell'et\u00e0 del rame (3800-3300 a.C.), tutta la Sila venne occupata da insediamenti di agricoltori e pescatori che sfruttavano le antiche conche lacustri (Arvo e Cecita) con un particolare metodo di pesca con la rete.\nIsole.\nNel lago \u00e8 presente un'isola formata da un monte, che, in seguito al riempimento del bacino \u00e8 rimasto in parte emerso.\nCollegamenti stradali.\nIl lago \u00e8 costeggiato dalla strada statale 108bis."}
{"id": "705794", "revid": "287204", "url": "https://it.wikipedia.org/wiki?curid=705794", "title": "Collana editoriale", "text": "Una collana o collezione editoriale, in editoria, \u00e8 una serie di testi pubblicati da una casa editrice con determinate caratteristiche comuni.\nCiascuna collana viene identificata dal nome, a volte esplicativo e programmatico, a volte di fantasia, e dalla veste grafica (normalmente un editore sceglie una veste diversa per ogni collana). In genere una collana raccoglie opere appartenenti tutte a una stessa disciplina, o a un medesimo ordine di idee, o a un medesimo argomento; ma esistono molte collane in cui non \u00e8 il contenuto ad accomunare i singoli volumi, bens\u00ec, a posteriori, la veste editoriale. La serie \u00e8 aperta, ovvero il numero di libri che la compongono \u00e8 sempre incrementabile.\nStoria.\nLa prima collana editoriale fu la \u00abCollana historica\u00bb, che comprendeva le opere volgarizzate di dodici storici greci, curata da Tommaso Porcacchi e stampata a Venezia da Gabriel Giolito de' Ferrari dal 1563 al 1585. Proprio a loro si deve tale uso metaforico del termine: ogni opera era un \"anello\" o una \"gioia\" della collana.\nNel Settecento e nell'Ottocento in Italia collane importanti furono:\nNel Novecento in Italia numerose collane - talvolta collegate a importanti riviste letterarie - ebbero un ruolo centrale nella proposta culturale di nuove tendenze letterarie italiane (es. le \u00abEdizioni di Solaria\u00bb) e straniere tramite la traduzione (es. \u00abScrittori di tutto il mondo\u00bb diretta da Gian D\u00e0uli per Modernissima, poi acquisita da Corbaccio, la \u00abFenice\u00bb di Guanda), e nella codifica di generi e sotto-generi della narrativa (es. i \u00abGialli\u00bb e \u00abI Romanzi di Urania\u00bb di Mondadori rispettivamente per giallo e fantascienza).\nDescrizione.\nNormalmente una casa editrice designa un direttore per ciascuna delle proprie collane; egli si occupa della scelta delle opere pi\u00f9 adatte ad essere pubblicate nella propria serie.\nA volte l'uscita dei suoi volumi segue una logica di scadenze periodiche, specialmente in diverse collane tascabili, dove possono assumere lo statuto di periodici, e in questo sensio avvalersi eventualmente di distribuzione nelle edicole ed avere un ISSN.\nCerte collane sono divenute talmente note da essere percepite quasi come case editrici indipendenti, come per esempio la \"Biblioth\u00e8que de la Pl\u00e9iade\" di Gallimard o in Italia \"I Meridiani\" e gli \"Oscar\" di Mondadori, o la \"BUR\" della Rizzoli (specialmente la prima serie nata nel 1949 e diretta da Paolo Lecaldano).\nAlcune collane hanno un numero fisso di pagine a volume (come la francese \u00ab Que sais-je ? \u00bb), spesso hanno una numerazione e a volte sono collegate a un'universit\u00e0 (note le University Press anglofone, il cui nome, a volte abbreviato in \"U.P.\" si ritrova anche in altre lingue).\nAlcune collane mirano a fissare un canone, legato a una concezione di classico. Tra queste, per esempio, quella di autori greci e latini come \"Loeb Classical Library\", quella di classici di filosofia come \"Il pensiero occidentale\", o quelle legate a un genere, come \"Il Giallo Mondadori\" o \"Urania\". L'entrata di un autore in collane prestigiose pu\u00f2 essere vissuta in ambito sociale come un evento, specialmente se l'autore \u00e8 ancora vivente e la collana ne adotta raramente (\u00e8 il caso della citata \"Pl\u00e9iade\", ma anche de \"I Meridiani\" o della statunitense \"Library of America\"). Tra le collane, alcune mirano a una sorta di edizione definitiva (per continuare con esempi, \"I Libri della Spiga\", \"La Nave Argo\", \"I millenni\" o \"Classici\", ripescando autori noti, ma fissandone il valore attraverso nuove curatele).\nNel caso delle collane di poesia, le particolari criticit\u00e0 insite nella traduzione poetica determinano spesso un ampliamento del ruolo e delle competenze del traduttore anche in relazione alla progettualit\u00e0 e al lavoro editoriali.\nTra le formule che hanno accompagnato le scelte editoriali, al di l\u00e0 della scelta dei titoli e della veste grafica (famose in questo senso la \"Reclam\", la \"Folio\" o la prima serie dei \"BUR\"), vi possono essere accorpamenti particolari di testi (come nella \"Scrittori tradotti da scrittori\" che unisce al testo originale traduzioni scelte, in edizioni anche trilingue) o di testi e commenti (come nella \"Bi-Libro\" della DB3 Italia che unisce al racconto una guida scientifica su temi sociali) o la raccolta completa delle opere in una edizione nazionale.\nDirettori.\nImportanti direttori di collane sono stati: Oreste Del Buono, Giulio Bollati, Umberto Eco, Antonio Banfi, Enzo Paci, Roberto Calasso, Mario Spagnol, Mario Andreose, Cesare De Michelis, Remo Cantoni, Ranuccio Bianchi Bandinelli, Giacomo Debenedetti, Giorgio Bassani, Franco Antonicelli, Ernesto Ferrero, Attilio Bertolucci, Federico Enriques, Ferruccio Parazzoli, Alessandro Barbero, Carlo Sini, Giovanni Spadolini, Ernst Bernhard, Giuseppe Petronio, Elio Vittorini (con i suoi \"I gettoni\"), Giovanni Reale, Grazia Cherchi, Italo Calvino (con i suoi \"Centopagine\") ecc.\nCollane di allegati non librari.\nPossono essere raccolti in collana anche prodotti diversi dai libri; il principio editoriale \u00e8 stato applicato - nel corso degli anni - anche a spartiti musicali, dischi, giochi, CD, CD-ROM, VHS o DVD, ecc, venduti in abbinamento ad un periodico. Nel tempo, sono state create collane nelle quali, seppure formalmente il componente di riferimento era un fascicolo, l'oggetto di riferimento era il supporto abbinato allo stesso (ad esempio, le collezioni di DVD con la filmografia di un determinato attore). \nPer quanto concerne i supporti multimediali, oggi sono spesso prodotti e stampati dalle stesse aziende, con medesimi materiali e con qualit\u00e0 identica a quelli distribuiti in negozio, per questioni di economia di scala. Solamente la custodia o la confezione, a volte, \u00e8 diversa. Questi prodotti, risultando allegati ad un fascicolo, riportano, per fini fiscali, la dicitura \"editoriale\", oppure \"abbinamento editoriale\", inquadramento che ne permette un regime di tassazione diverso. "}
{"id": "705796", "revid": "307923", "url": "https://it.wikipedia.org/wiki?curid=705796", "title": "The Red Hot Chili Peppers (album)", "text": ""}
{"id": "705799", "revid": "125796675", "url": "https://it.wikipedia.org/wiki?curid=705799", "title": "Piero Lenzi", "text": "Carriera.\nGiocatore.\nLa sua carriera \u00e8 iniziata e terminata al . In mezzo, ha giocato in Serie A con Fiorentina, e Foggia, in Serie B con Prato, Venezia, Pisa, Foggia e in Serie C con Empoli e , collezionando complessivamente 66 presenze in Serie A e 111 presenze e 2 reti in Serie B.\nAllenatore.\nDa allenatore, ha diretto, oltre al Prato, il Verona, l' (giovanili), l', l', il , la Rondinella e l'Aglianese."}
{"id": "705802", "revid": "725642", "url": "https://it.wikipedia.org/wiki?curid=705802", "title": "Ovale", "text": "In matematica, un ovale \u00e8 una curva piana chiusa la cui forma ricorda quella di un uovo disegnato su un foglio. Non esiste una definizione univoca di questo concetto: generalmente un ovale \u00e8 una curva che delimita una regione convessa, avente almeno un asse di simmetria (e spesso due).\nL'ellisse \u00e8 un esempio di ovale. La forma di uno stadio o di un pallone da rugby sono altri esempi. Tutti questi hanno due assi di simmetria."}
{"id": "705806", "revid": "1318658", "url": "https://it.wikipedia.org/wiki?curid=705806", "title": "Azione Cattolica nel mondo", "text": "LAzione Cattolica, associazione laica di credenti cattolici, \u00e8 presente, oltre che in Italia, in diversi paesi:"}
{"id": "705807", "revid": "17351", "url": "https://it.wikipedia.org/wiki?curid=705807", "title": "YF-17 Cobra", "text": ""}
{"id": "705809", "revid": "17351", "url": "https://it.wikipedia.org/wiki?curid=705809", "title": "Northrop YF-17", "text": ""}
{"id": "705810", "revid": "17351", "url": "https://it.wikipedia.org/wiki?curid=705810", "title": "YF-17", "text": ""}
{"id": "705811", "revid": "17351", "url": "https://it.wikipedia.org/wiki?curid=705811", "title": "Northrop F-17 Cobra", "text": ""}
{"id": "705812", "revid": "5669840", "url": "https://it.wikipedia.org/wiki?curid=705812", "title": "Altari", "text": ""}
{"id": "705813", "revid": "17351", "url": "https://it.wikipedia.org/wiki?curid=705813", "title": "F-17 Cobra", "text": ""}
{"id": "705814", "revid": "17351", "url": "https://it.wikipedia.org/wiki?curid=705814", "title": "F-17", "text": ""}
{"id": "705815", "revid": "1919892", "url": "https://it.wikipedia.org/wiki?curid=705815", "title": "Augusto Elia", "text": "Biografia.\nNascita.\nNacque ad Ancona il 4 settembre 1829 da Antonio e da Maddalena Pelosi, in una famiglia dedita da molte generazioni ad attivit\u00e0 marinaresche. Continuando la tradizione del nonno Sante e del padre Antonio fu avviato anch'egli giovanissimo alla vita di mare, al seguito del padre.\nQuesti, patriota risorgimentale, aderente alla Carboneria e alla Giovine Italia, fu devoto amico di Giuseppe Garibaldi, che aveva conosciuto verso il 1834 a Marsiglia. \nIl Generale era rimasto colpito dalle sue gesta contro i corsari in Adriatico, poi narrate da Garibaldi nel suo romanzo \"Cantoni il Volontario\", in cui inser\u00ec un capitolo dedicato alla eroica impresa di Antonio, quando questi riusc\u00ec, assieme al capitano Giovanni Battista Dal Monte, a liberare il \u201cpielego\u201d o \u201ctrabaccolo\u201d \"L'Aurora\"\" sul quale egli era imbarcato in qualit\u00e0 di mozzo, dai pirati barbareschi che l'avevano abbordato e occupato.\nTra Antonio Elia e l'Eroe dei due mondi nacque subito un'ammirazione reciproca che cre\u00f2 un forte legame tra i due, accomunati dall'amore per il mare e per la libert\u00e0. Antonio rest\u00f2 amico di Garibaldi e suo sostenitore per tutta la vita.\nL'adesione alla Carboneria, alla Giovine Italia e alla Massoneria.\nAugusto, che aveva otto anni quando sal\u00ec per la prima volta, come mozzo, sulla barca del padre, lo segu\u00ec nei suoi viaggi per il Mediterraneo e sugli oceani. Come lui si associ\u00f2 giovanissimo alla Carboneria. Racconter\u00e0 Augusto nelle sue memorie: \"Da giovinetto fui associato alla Carboneria, poi alla Giovine Italia, indi alla Massoneria\u2026 non vi era riunione di cospiratori\u2026 alla quale non partecipassimo\u2026; dai patrioti che si trovavano all'estero rifugiati in Inghilterra o in Francia, eravamo spesso incaricati di portare in Italia carte compromettenti\", acquistando cos\u00ec sui loro compagni \"un forte ascendente\" per le imprese coraggiose e lo sprezzo del pericolo.\nNel 1847 fu costituito ad Ancona il Circolo Popolare, di stampo politico, cui aderivano i Carbonari e i Mazziniani e al quale poco dopo parteciperanno anche gli Elia (Augusto, il padre Antonio e lo zio Fortunato, detto \u201cPurgatorio\u201d).\nL'impegno nella prima guerra d'indipendenza.\nPadre e figlio si trovavano in Inghilterra quando nel marzo 1848 scoppiarono le cinque giornate di Milano. Alla notizia dei moti italiani e della dichiarazione di guerra all'Austria da parte di Carlo Alberto, gli Elia rientrarono in Italia per arruolarsi come volontari nelle legioni che si organizzavano un po' in tutto lo Stato Pontificio, poich\u00e9, sebbene convinti sostenitori dell'idea mazziniana, desideravano comunque partecipare agli eventi bellici che si svolsero nell'alto Adriatico e alla sperata liberazione dell'Italia dall'oppressione straniera. \nS'imbarcarono assieme sul piroscafo \"Roma\". I primi entusiasmi per\u00f2 si spensero fulmineamente alla fine di aprile, quando papa Pio IX, che, con la sua adesione al progetto politico di Carlo Alberto, aveva suscitato moti d'entusiasmo tra i federalisti neoguelfi, si dissoci\u00f2 platealmente dalla guerra all'Austria, facendo cos\u00ec precipitare gli eventi.\nI repubblicani anconetani, lontani dall'idea di abbandonare la causa dell'indipendenza, si unirono alle truppe piemontesi, e tentarono il tutto per tutto, con la tenue speranza di ritardare il pi\u00f9 possibile l'arrivo degli imperiali a Roma.\nAugusto, a soli diciannove anni, segu\u00ec il padre al blocco delle forze navali austriache a Trieste (giugno-agosto 1848).\nGli Elia e Giuseppe Garibaldi.\nDopo la firma il 9 agosto dell'armistizio Salasco, rimase solo Venezia nel Lombardo-Veneto ad opporre una eroica resistenza alle truppe straniere. \nGiuseppe Garibaldi si trovava in Emilia-Romagna in attesa di partire con le sue modeste truppe (90 uomini circa) per dare man forte agli assediati in laguna, quando la situazione precipit\u00f2 anche a Roma. Il 15 novembre nella capitale fu assassinato Pellegrino Rossi; il suo governo fu sostituito da un Governo democratico presieduto da mons. Carlo Emanuele Muzzarelli (un prelato sensibile alle istanze liberali), nominato dal papa, ma, dopo nove giorni, il 24 novembre Pio IX decise di fuggire a Gaeta.\nLa sera del 9 dicembre 1848 Garibaldi arriv\u00f2 in Ancona, per una breve tappa, mentre si stava dirigendo a Roma per mettersi al servizio del nuovo governo. In quell'occasione Augusto Elia con il padre Antonio e lo zio Fortunato fecero da scorta all'Eroe dei Due Mondi lungo le pericolose vie del quartiere del Porto, da loro ben conosciute. Garibaldi era arrivato nel tardo pomeriggio; dopo essersi ristorato all'Albergo della Pace ed essersi recato dal comandante della seconda divisione Luigi Lopez, aveva portato il suo saluto al gonfaloniere della citt\u00e0, conte Filippo Camerata, e si era poi recato al vicino Circolo Anconetano, dove appunto ebbe modo di ritrovare gli Elia.\nDurante le poche ore di permanenza ad Ancona, Garibaldi, che era giunto in gran segreto desiderando ripartire per Roma al pi\u00f9 presto, rischi\u00f2 di essere riconosciuto, ma Antonio Elia dimostr\u00f2 ancora una volta l'innegabile prontezza di riflessi di cui era dotato e, avvicinandosi all'uomo sospetto che li stava seguendo, lo esort\u00f2 \"con fare suggestivo\" a mantenere il silenzio; questi \"che ben conosceva i costumi dei suoi tempi e la risposta da darsi a certe domande\", non pot\u00e9 far altro che obbedire e tornare sui suoi passi. \u00c8 forse proprio questo piglio sicuro e l'atteggiamento impavido, d'uomo coraggioso e pronto a tutto, che suscit\u00f2 nella maggior parte della popolazione anconetana una stima incondizionata per Elia, e in alcuni una violenta e meschina gelosia nei suoi confronti. \nSuccessivamente, nel gennaio 1849, Antonio raggiunse Garibaldi - che stava organizzando a Macerata una colonna di volontari per la difesa di Roma - per mettersi a sua disposizione. Questi, tuttavia, avendo ben considerato il carisma di Antonio nello spronare l'animo del popolo anconetano e della gente del porto, lo incoraggi\u00f2 a tornare ad Ancona per dare sostegno all'impresa politica e militare della prima guerra d'indipendenza, assegnandogli, involontariamente, quel ruolo grazie al quale Antonio sar\u00e0 soprannominato il \"Ciceruacchio anconetano\".\nL'impegno durante l'assedio austriaco alla citt\u00e0.\nIl 25 maggio 1849 le truppe austriache del generale Franz von Wimpffen posero Ancona in stato di assedio: Ancona - unico centro che rimaneva alla Repubblica Romana sul litorale adriatico per ritardare la marcia austriaca su Roma - era considerata \u201cpiazzaforte di molta importanza strategica\u201d non solo per il governo del triunvirato, ma anche per gli austriaci che, occupandola, avrebbero potuto intercettare aiuti e rifornimenti per Venezia, affrettando cos\u00ec la sua resa.\nLa citt\u00e0 era una piazzaforte ben munita, ma difesa da appena quattromila soldati volomtari, provenienti da varie regioni d'Italia, guidati dal coraggioso Livio Zambeccari. L'attacco da terra e da mare cominci\u00f2 il 27 maggio. Augusto e Antonio Elia ebbero una parte di rilievo nella difesa della citt\u00e0.\nAugusto era imbarcato come timoniere sul vapore nazionale \"Roma\", con il padre in qualit\u00e0 di nostromo, e Raffaele Castagnola comandante; essi il 5 giugno 1849 catturarono una lancia austriaca senza bandiera. Secondo il Santini: \"la marina mercantile anconitana della quale era a capo Antonio Elia fece nella difesa del patrio suolo bravamente il suo dovere\". \nPoi Augusto fu impegnato nella dufesa della citt\u00e0 in qualit\u00e0 di sottufficiale di artiglieria. Raccont\u00f2 che durante l'assedio vi era \"tutti i giorni un combattimento; sui forti, sui baluardi, sulle barricate, all'aperto\". Il 16 giugno, ventitreesimo giorno di combattimenti, gli assediati erano ormai allo stremo. Il padre di Augusto, Antonio, contribu\u00ec notevolmente al mantenimento della disciplina fra gli assediati, sedando un'insurrezione fra i venti cannonieri della Lanterna, dove si trovava dislocato lo zio Fortunato, contro il capitano Costa. Il giorno successivo la citt\u00e0, esausta per i bombardamenti delle ultime quarantott'ore, fu costretta, anche contro il parere di molti, a cedere.\nCos\u00ec, dopo 24 giorni di assedio, due settimane di bombardamenti e vari episodi di eroismo (che fecero conquistare alla citt\u00e0, una volta entrata nel Regno d'Italia, la medaglia d'oro come \"benemerita del Risorgimento nazionale\" nel 1898), il 17 giugno Zambeccari accett\u00f2 la proposta di resa avanzata dal Wimpffen, che venne firmata il 19. \nAugusto e gli altri patrioti, tra i quali il poeta Barattani, temevano per la vita del padre Antonio, personaggio scomodo, perch\u00e9 di grande ascendente sulle masse popolari, nonch\u00e9 fortemente compromesso dai suoi mai nascosti trascorsi carbonari e repubblicani, e lo invitarono e fuggire a Corf\u00f9 su un bastimento anconetano battente bandiera inglese fatto approntare dal patriota Nicola Novelli, assieme ad altri che non si reputavano sicuri nel restare in Italia. Egli, sottovalutando i rischi ai quali andava incontro, rifiut\u00f2 decisamente una fuga che riteneva del tutto inutile e anzi dannosa per il bene della sua famiglia, per la quale era fortemente preoccupato, anche per lo stato di avanzata gravidanza della moglie. Scrisse Augusto: Antonio \"\u2026.rispondeva di avere la coscienza tranquilla, di nulla avere a temere, non volere quindi volontariamente abbandonare la patria e la famiglia, e rest\u00f2\".\nIl 21 giugno i difensori della citt\u00e0 consegnarono la Cittadella ed i forti e furono salutati dai vincitori con l'onore delle armi; e, finch\u00e9 il Wimpffen fu comandante della guarnigione di occupazione della citt\u00e0, non ci furono atti di persecuzione nei confronti dei patrioti.\nL'arresto e la condanna a morte del padre.\nQuando un mese dopo l\u2019occupazione fu nominato un nuovo capo della guarnigione, il padre di Augusto, ritenuto un personaggio scomodo e pericoloso, venne arrestato con un pretesto.\nSecondo Augusto, \"era necessario dare un terribile esempio alla popolazione, applicando la legge stataria su uno dei capi del popolo\". Considerato, dunque, il soggetto ideale da punire, per cancellare qualsivoglia velleit\u00e0 di ribellione potesse ancora albergare negli animi degli anconetani, Antonio Elia fu fatto oggetto di una denuncia anonima, forse creata ad arte, che lo diceva possessore di un'arma da taglio. \nPertanto, nella notte del 20 luglio 1849 la sua abitazione fu circondata da gendarmi papalini e soldati austriaci e perquisita: in casa non si trov\u00f2 nulla di compromettente, ma nel condotto di una latrina che serviva la sua come altre tre abitazioni fu rinvenuta un'arma di incerta provenienza e ci\u00f2 bast\u00f2 per farlo arrestare. Dopo un processo sommario, Antonio Elia venne condannato a morte.\nFu fucilato il 25 luglio 1849, a soli cinque giorni dall'arresto, nel carcere anconetano di Santa Palazia, mentre sua moglie Maddalena (in attesa di una bambina), che con le quattro figlie aveva appena ottenuto il permesso di visitarlo e stava entrando nel carcere, implorava le guardie di poter rivedere il marito per l'ultima volta; le fu risposto \"che era troppo tardi\". Il corpo di Antonio Elia fu sepolto segretamente, per evitare che il popolo e la famiglia ne facessero un martire della reazione papalina.\nL'esilio e la carriera professionale.\nPoco tempo dopo Augusto, essendosi messo in luce per aver salvato una giovane dalla violenza di quattro mercenari, che egli \"aveva resi malconci\", fu costretto a fuggire a Malta, inizio di un lungo periodo di esilio e di viaggi.\nA Malta intraprese la carriera di mare, fino ad ottenere, grazie ad una speciale deroga, il diploma di Capitano di lungo corso, a soli venticinque anni, superando brillantemente l'esame. Partecip\u00f2 alla guerra di Crimea del 1853 \u2013 1856.\nDivent\u00f2 poi comproprietario di un bastimento, ma perse le sue sostanze in un terribile naufragio.\nA Londra conobbe Mazzini, per il quale fece da tramite con il capo dei repubblicani americani, George Sanders Master Harbour.\nLa partecipazione alla spedizione dei Mille e alle altre imprese garibaldine.\nAllo scoppio della seconda guerra d'indipendenza, rientr\u00f2 in Italia da New York, dove si trovava, e nel maggio 1859 raggiunse Garibaldi a Como. La grande ammirazione che aveva per l'Eroe dei due mondi fu subito ricambiata con affetto e stima da questo, memore anche dell'amicizia che lo aveva legato al padre. Da allora Augusto rimase sempre nella cerchia di Garibaldi, divenendo uno degli uomini a lui pi\u00f9 vicini e devoti.\nEntrato a far parte dei Cacciatori delle Alpi come ufficiale, combatt\u00e9 a Tre Ponti (presso Brescia), riportando anche una ferita alla testa, dalla quale peraltro si riprese rapidamente. Terminata la campagna, segu\u00ec Garibaldi a Modena e poi a Rimini, dove il generale aveva posto la sede del proprio comando. Per le buone prove fornite e le origini anconetane, Augusto si vide affidare l'incarico di far pervenire un carico di armi ai patrioti marchigiani, primo passo per un moto insurrezionale che avrebbe dovuto giustificare un intervento militare garibaldino.\nA tale scopo ricevette il comando della nave mercantile \"Fenice\", che provvide ad armare ed equipaggiare. Riusc\u00ec a portare a compimento la missione, anche se poi le preoccupazioni per le conseguenze che un'invasione dello Stato pontificio avrebbe comportato sul piano internazionale prevalsero ed il progetto iniziale fu accantonato.\nQuindi accompagn\u00f2 Garibaldi a Caprera, trattenendosi presso di lui per qualche mese.\nNel corso della spedizione dei Mille del 1860 le sue doti di capitano di marina furono sfruttate nel corso della traversata da Quarto a Marsala: fu vice-comandante della nave \"Lombardo\", agli ordini di Nino Bixio.\nIl 15 maggio a Calatafimi, dopo aver messo in salvo il figlio di Garibaldi, Menotti, vedendo che un cacciatore borbonico prendeva di mira Garibaldi, con un eroico gesto salv\u00f2 la vita al generale, frapponendo il suo corpo ad una pallottola a lui destinata.\nRimasto gravemente ferito al volto e alla bocca, fu immediatamente soccorso dallo stesso Garibaldi, che lo rovesci\u00f2 faccia a terra per evitare che il sangue lo soffocasse e che gli disse: attestandogli in seguito pubblicamente e ripetutamente la propria riconoscenza. In conseguenza della ferita riportata, Augusto trascorse molti mesi tra la vita e la morte e dovette sottoporsi a difficili e dolorose cure a Bologna presso Francesco Rizzoli, restando quasi tre anni senza poter parlare.\nTra un'avventura e l'altra, durante la lunga convalescenza seguita all'episodio di Calatafimi, riusc\u00ec anche a sposarsi, con Amalia Balani, dalla quale ebbe due figli, di cui una bambina chiamata Anita (in ricordo di Anita Garibaldi) che in seguito sposer\u00e0 Mario Rinaldini, discendente da un antico casato anconetano.\nNel 1863 Augusto poteva considerarsi guarito, anche se non ancora del tutto ristabilito; torn\u00f2 quindi con impeto al fianco di Garibaldi in altre pericolose spedizioni. Nel 1864 venne contattato da Bixio per una spedizione di liberazione dei popoli oppressi nei Balcani, che per\u00f2 non ebbe luogo.\nTorn\u00f2 a combattere nella terza guerra d'indipendenza nel 1866, assumendo il comando di una flottiglia sul Garda: la sua condotta in quella circostanza gli valse la promozione a colonnello.\nNel 1867 partecip\u00f2 alla campagna garibaldina dell'Agro romano, al comando della 6\u00aa colonna; partecip\u00f2 anche alla battaglia di Mentana nel tentativo di strappare Roma al governo papalino e fece poi la ritirata insieme a Garibaldi.\nLa carriera politica.\nColonnello a riposo, tornato ad Ancona fu uno dei principali esponenti del partito d'azione nelle Marche; nel marzo 1869 intervenne, con la sua autorit\u00e0 e con prontezza di spirito, a sedare una sollevazione contro l'amministrazione municipale per l'abrogazione della tariffa daziaria.\nEgli veniva avvicinandosi alla Sinistra costituzionale, finch\u00e9 alle elezioni del 1876 per la Camera dei deputati del Regno d'Italia si present\u00f2 con un programma che accettava le istituzioni monarchiche; i repubblicani intransigenti, attestati su posizioni di astensionismo pregiudiziale, lo osteggiarono, ma venne eletto ugualmente deputato. In Parlamento si schier\u00f2 con Agostino Depretis, e poi col suo successore Francesco Crispi, anch'egli ex-garibaldino. Fu poi sempre rieletto fino alla XIX legislatura, restando parlamentare fino al 1897.\nL'indole avventurosa di Augusto si indirizz\u00f2 all'imprenditoria economica: costitu\u00ec una societ\u00e0 per lo sfruttamento delle risorse agricole ed ittiche delle isole Tremiti, che aveva visitato nel 1880 in occasione di un'ispezione per conto del Ministero degli Interni sulle condizioni dei domiciliati coatti. I suoi progetti, che comportavano notevoli investimenti - per i quali ricorse, tramite Depretis, al banchiere Bernardo Tanlongo, governatore della Banca Romana -, avviarono una radicale trasformazione dell'economia delle isole, assai arretrata fino a quel momento. Nella realizzazione di tali iniziative, tuttavia, si pose in violento contrasto con una parte della popolazione locale, e pi\u00f9 tardi anche con il Demanio. Costretto alla difensiva, decise di abbandonare l'impresa, ma non riusc\u00ec ad impedire che la vicenda passasse sul piano giudiziario, dove si trascin\u00f2 per diversi anni. Dovette accettare infine una sfavorevole transazione.\nCome deputato, fu soprattutto attivo sostenitore di una politica di aiuti all'industria cantieristica e di rinnovamento e sviluppo della marineria sia mercantile sia militare, nonch\u00e9 difensore degli interessi della sua Ancona.\nIn proposito, sono da ricordare gli sforzi per ottenere stanziamenti per lavori destinati a sviluppare il porto cittadino, a scopi sia militari sia civili. Sull'argomento scrisse anche un volume (\"Ancona porto militare\", Roma 1880).\nMassone, a partire dal 1872 fu membro della Loggia \"Giuseppe Garibaldi\" di Ancona e nel 1896 fu consigliere delegato del Supremo Consiglio presso il Grande Oriente d'Italia.\nTra il 1870 e il 1897 rivest\u00ec anche numerose cariche in seno alle amministrazioni locali. Fu tra l'altro Consigliere Comunale di Ancona e pi\u00f9 volte membro della giunta; fece anche parte del Consiglio Provinciale, del quale fu per dieci anni Vicepresidente. Inoltre, fu lungamente Presidente della locale Camera di Commercio, nonch\u00e9 di varie associazioni minori.\nSolo nel 1875 fu rivelato ad Augusto il luogo della sepoltura del padre Antonio. Cos\u00ec pot\u00e9 recuperarne le spoglie, che ora riposano nel cimitero delle Tavernelle, sotto un piccolo monumento dedicato all'eroe dalla cittadinanza anconetana.\nNegli anni '90 le sue fortune politiche declinarono ed egli fu coinvolto nello scandalo della Banca Romana per i suoi rapporti con il Tanlongo.\nLa commissione parlamentare d'inchiesta detta dei Sette ritenne \"che l'on. Elia avrebbe dovuto astenersi dallo scrivere al Tanlongo\" lettere contenenti informazioni sulle vicende parlamentari riguardanti la legge sugli istituti di emissione, conferm\u00f2 per\u00f2 d'altra parte la piena regolarit\u00e0 dei rapporti finanziari intercorsi fra Augusto Elia ed il Tanlongo, peraltro gi\u00e0 riconosciuta dal Tribunale di Roma.\nLa caduta di Crispi e l'avanzare degli anni indussero nel 1897 Augusto Elia a ritirarsi a vita privata. Da allora l'ormai anziano colonnello si dedic\u00f2 alla stesura delle proprie memorie, incentrate sul suo passato garibaldino: \"Note autobiografiche e storiche di un garibaldino\", Bologna 1898; \"Ricordi di un garibaldino dal 1847-48 al 1900\", Roma 1904.\nSempre circondato dal pubblico rispetto, fu insignito di numerose onorificenze.\nI suoi trascorsi garibaldini furono solennemente celebrati dalle autorit\u00e0 di Ancona nel 1912 alla presenza dello stesso Augusto (che nel frattempo si era trasferito a Roma) ed ebbero grande rilievo nelle cronache dell'epoca. Nella circostanza Augusto Elia - apparso ancora in buona salute - tenne un breve discorso nel quale, tra l'altro, espresse la propria approvazione della guerra per la Libia. Dal vecchio patriottismo, in questo periodo inclinava sempre pi\u00f9 verso il nuovo nazionalismo, come si vede dalla lettera aperta di adesione da lui fatta pervenire a D'Annunzio in occasione della manifestazione di Quarto, alla quale era stato invitato e alla quale non pot\u00e9 recarsi di persona perch\u00e9 ormai troppo anziano.\nFu Antonio Salandra a richiamarlo alla vita politica, nominandolo sottosegretario alla guerra in due suoi governi, dall'ottobre 1914 al luglio 1915, quando fu sostituito dal generale Alfredo Dallolio.\nSi spense a Roma il 9 febbraio 1919.\nSul Gianicolo fu eretto un busto marmoreo in suo onore, opera del concittadino Filandro Castellani."}
{"id": "705817", "revid": "419370", "url": "https://it.wikipedia.org/wiki?curid=705817", "title": "Il fermo proposito", "text": "Il fermo proposito \u00e8 il titolo (dalle parole iniziali) di una lettera enciclica promulgata da papa Pio X l'11 giugno 1905.\nL'enciclica \u00e8 diretta ai vescovi d'Italia e tratta dello sviluppo dell'azione cattolica, cio\u00e8 dell'apostolato dei laici italiani, nel contesto storico di quegli anni.\nIl documento p\u00efano si collega strettamente alla \"Rerum novarum\" di Leone XIII, giacch\u00e9, se l'enciclica leonina ha fissato i fondamenti del pensiero della Chiesa sui problemi sociali, Pio X dett\u00f2 le norme per l'azione. L'irregolare situazione venutasi a determinare in Italia in conseguenza dell'ancora aperta questione romana, in conseguenza della quale ai cattolici era interdetta dalla Santa Sede la piena partecipazione alla vita politica e elettorale della Nazione, non impediva tuttavia che, a somiglianza di ci\u00f2 che accadeva in altri Paesi, il clero e il laicato si dedicassero allo studio delle questioni sociali, anche in contrapposizione al movimento socialista, che sembrava voler assumere la guida del divenire storico."}
{"id": "705818", "revid": "767487", "url": "https://it.wikipedia.org/wiki?curid=705818", "title": "John Frederic Daniell", "text": "Il cratere lunare Daniell fu cos\u00ec nominato in suo onore.\nBiografia.\nNato a Londra, nel 1831 divenne ordinario di chimica dell'appena fondato \"King's College London\". Il suo nome \u00e8 legato all'invenzione della pila Daniell (1836), una batteria in grado di generare corrente sfruttando la reazione redox tra zinco e rame ampiamente utilizzata in Gran Bretagna e Stati Uniti per sviluppare nuovi e pi\u00f9 potenti telegrafi ed apparecchi Morse. Invent\u00f2 anche l'igrometro a \"punto di rugiada\" (1820), anch'esso noto col suo nome, e un pirometro registratore (1830). Nello stesso anno costru\u00ec un barometro ad acqua presso la Royal Society, con il quale effettu\u00f2 un gran numero di osservazioni. Un processo che permette di ottenere gas illuminante dalla resina di trementina, da lui ideato, fu sfruttato a New York per molto tempo. Fu il primo ad intuire, tramite esperienze pratiche, che la conduttivit\u00e0 ionica era dovuta ai sali dei metalli piuttosto che dai loro ossidi.\nLe sue pubblicazioni annoverano sia tematiche meteorologiche, come in \"Meteorological Essays\" (1823) e \"Essay on Artificial Climate considered in its Applications to Horticulture\" (1824), che tematiche chimiche come in \"Introduction to the Study of Chemical Philosophy\" (1839). Mor\u00ec improvvisamente a Londra per causa di un colpo apoplettico, mentre presenziava ad un incontro della Royal Society della quale divenne un segretario."}
{"id": "705822", "revid": "131145", "url": "https://it.wikipedia.org/wiki?curid=705822", "title": "Parco Rio Vallone", "text": "Il Rio Vallone \u00e8 stato un parco locale ad interesse sovracomunale che ha ricompreso i Comuni di Aicurzio, Basiano, Bellusco, Busnago, Cavenago di Brianza, Masate, Mezzago, Ornago, Roncello, Sulbiate e Verderio. Istituito con DGR n. 5/21784 del 23/04/1992 nei comuni di Basiano, Bellusco, Cavenago di Brianza, Masate, Ornago e successivamente ampliato, il parco comprendeva anche i comuni di Cambiago e di Gessate, usciti rispettivamente nel 2016 e nel 2014. Dal giugno 2017 il Parco Rio Vallone si \u00e8 fuso con il Parco del Molgora dando vita al Parco Agricolo Nord Est, anch'esso parco locale ad interesse sovracomunale.\nIl parco interessava il territorio delle province di Monza e Brianza, Lecco e della citt\u00e0 metropolitana di Milano, occupando una superficie complessiva di 1494 ettari, lungo il torrente Vallone e formando un polmone verde in un territorio fortemente urbanizzato.\nNel territorio del parco del Rio Vallone sono presenti flora e fauna tipica della Pianura Lombarda."}
{"id": "705823", "revid": "5669994", "url": "https://it.wikipedia.org/wiki?curid=705823", "title": "Iconografie", "text": ""}
{"id": "705826", "revid": "339392", "url": "https://it.wikipedia.org/wiki?curid=705826", "title": "Modica Calcio", "text": ""}
{"id": "705827", "revid": "5670033", "url": "https://it.wikipedia.org/wiki?curid=705827", "title": "Enciclopedie", "text": ""}
{"id": "705828", "revid": "67875", "url": "https://it.wikipedia.org/wiki?curid=705828", "title": "Maria Anna Walburga Ignatia Mozart", "text": ""}
{"id": "705832", "revid": "599013", "url": "https://it.wikipedia.org/wiki?curid=705832", "title": "Pkk", "text": ""}
{"id": "705834", "revid": "2091899", "url": "https://it.wikipedia.org/wiki?curid=705834", "title": "Settima generazione delle console", "text": "La settima generazione delle console per videogiochi, iniziata nel 2004 con l'uscita del Nintendo DS e conclusasi nel 2017 con la dismissione della PlayStation 3 in Giappone, \u00e8 caratterizzata da una definizione grafica sempre pi\u00f9 elevata, dagli ormai consolidati servizi online, che permettono sia di giocare in multiplayer sia di scaricare nuovi contenuti, e dai controller wireless, tra i quali spicca l'innovativo sistema di controllo introdotto dalla Nintendo, il Wiimote.\nPi\u00f9 che nelle due generazioni precedenti, si \u00e8 stabilita una sorta di parit\u00e0 tra Microsoft e Sony; per almeno il 70% dei cataloghi di Xbox 360 e PlayStation 3, i titoli usciti per l'una sono usciti anche per l'altra. I costi di sviluppo dei giochi sempre pi\u00f9 alti hanno infatti spinto il mercato a divenire sempre pi\u00f9 multipiattaforma. Nintendo invece con il suo Wii si \u00e8 focalizzata maggiormente su nuove soluzioni di gameplay, mirate al movimento del corpo.\nConsole.\nCon altri sistemi.\nOltre alle console pi\u00f9 famose, esistono altri sistemi da aziende minori. Non fanno necessariamente parte della settima generazione, ma sono arrivati nello stesso periodo.\nConsole portatili.\nCon altri sistemi.\nOltre alle console pi\u00f9 famose, esistono altri sistemi da aziende minori. Non fanno necessariamente parte della settima generazione, ma sono arrivati nello stesso periodo."}
{"id": "705835", "revid": "2022787", "url": "https://it.wikipedia.org/wiki?curid=705835", "title": "Ala (Italia)", "text": "Ala (\"Ala\" in dialetto trentino) \u00e8 un comune italiano di abitanti della provincia autonoma di Trento, situato allo sbocco della Valle dei Ronchi in Vallagarina; la prima \u00e8 percorsa da un torrente anch'esso chiamato Ala.\nFino alla prima guerra mondiale, la cittadina fu un'importante stazione di confine fra l'Italia e l'Impero austro-ungarico. Anche Napoleone Bonaparte, Benito Mussolini, Wolfgang Amadeus Mozart e Andreas Hofer sostarono ad Ala.\nGeografia fisica.\nIl comune di Ala si trova nell'estremo sud della provincia di Trento. Dista dal capoluogo circa , e una quindicina da Rovereto, altra importante citt\u00e0 di riferimento.\nConfina a sud con il Veneto (provincia di Verona e provincia di Vicenza).\nIl territorio comunale occupa prevalentemente la Vallagarina meridionale ed \u00e8 solcato dal corso del fiume Adige, poco prima che quest'ultimo entri in pianura Padana poco a nord di Verona, che ne costituisce il confine occidentale.\n\u00c8 circondato da importanti massicci montuosi ed altipiani: immediatamente ad est si trovano la Vallarsa e le Piccole Dolomiti, con il Gruppo del Carega e il Pasubio che dominano imponenti.\nA sud la Valle dei Ronchi (appartenente al comune) chiude l'altopiano della Lessinia, mentre ad ovest si innalza l'Altopiano di Brentonico, appartenente alla catena del Monte Baldo. Verso nord prosegue invece la Vallagarina, con i centri di Mori e Rovereto.\nOrigini del nome.\nLa zona era abitata, gi\u00e0 nei primi dal neolitico 8000 anni fa come recenti ritrovamenti archeologici nella zona di Marani. Nei primi secoli dopo Cristo, da una popolazione etrusca a cui si riferisce forse l\"Itinerarium Antonini\" (III secolo d.C.) quando menziona un insediamento chiamato \"Ad Palatium\". \nSecondo altre ipotesi, il nome potrebbe trarre origine da un\"ala\" dell'esercito romano, anticamente stanziata nella zona. Infine, secondo un'ultima ipotesi il nome potrebbe aver avuto origine semplicemente dalla forma (di ala, appunto) che aveva anticamente l'abitato. Potrebbe anche derivare da una qualche lingua ugro-finnica dove Ala significa \u201esosta\u201c o \u201ecaverna\u201e\nStoria.\nIl borgo \u00e8 sicuramente antico e di origine romana, infatti si ha notizia che in epoca imperiale era gi\u00e0 noto come crocevia di commerci, oltre che una stazione di sosta per il cambio dei cavalli.\nIn epoca medioevale, il centro era diviso sostanzialmente in due zone: l'una attorno al castello (andato distrutto nel corso del Medioevo dai Castelbarco) e l'altra pi\u00f9 a valle.\nSuccessivamente e fino al Rinascimento, furono realizzati sistemi difensivi fra i quali le porte di ingresso al borgo e, a sud, alcune torri di legno dette \"bastie\". Questo nome \u00e8 rimasto tutt'oggi come toponimo della zona e cos\u00ec viene chiamata una vicina area gioco per bambini.\nNel Cinquecento si sviluppa significativamente il commercio, con la coltivazione del gelso e del baco da seta. Attivit\u00e0 nata durante la dominazione veneta e un secolo pi\u00f9 tardi integrata con la produzione del velluto di seta destinato al mercato europeo.\nInizi\u00f2 quindi un notevole periodo di ricchezza che dur\u00f2 fino al Settecento, ancora riscontrabile nel tessuto urbanistico realizzato fra il Seicento ed il Settecento.\nAd Ala, a dimostrarne l'importanza nel periodo post-medievale, fu conferito sin dal XVI secolo il titolo di citt\u00e0 e nel XIX secolo vi fu fondato un Imperial Regio Ginnasio, come a Trento e nella vicina Rovereto, a dimostrare l'importanza, anche culturale, nel periodo di dominazione asburgica di questa cittadina.\nA partire dalla seconda met\u00e0 del 1800 parte la costruzione della ferrovia del Brennero ed Ala \u00e8 comunque coinvolta con la nascita di attivit\u00e0 commerciali legate alla strada ferrata e contestualmente va in crisi il settore della seta.\nA cavallo tra ottocento e novecento Ala \u00e8 frontiera italo-austriaca con presenza di case di spedizione, alberghi e guardie di finanza da entrambe le parti. Questo periodo comunque prospero finisce con lo scoppio della Grande guerra e i successivi spostamenti di confini. Ala fu una delle prime localit\u00e0 ad essere conquistate dal regio esercito italiano (27 maggio '15) insieme ad Avio e alla sua frazione, Borghetto. Si dice che la sua presa cost\u00f2 solo 2 vittime da parte italiana, Ettore Vincenzi di Modena e Pietro Vallaro di Vercelli, soldati del 114 reggimento di Fanteria (come riportato nella lapide commemorativa sito nel Giardino della Famiglia Piconi) e oltre una quarantina di prigionieri da parte austriaca.\nNel 1944, quando i nazisti erano in ritirata dall'Italia, decisero di costruire lo sbarramento di Ala come ultimo baluardo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nVariazioni.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Chizzola, Pilcante, Santa Margherita e Serravalle all'Adige.\nCultura.\nIstruzione.\nMusei.\nIl museo del pianoforte antico ha sede nel Palazzo De' Pizzini, nel quale sostarono numerosi personaggi illustri durante i loro viaggi in Italia, come Maria Teresa d'Austria, Napoleone Bonaparte e il celebre compositore Wolfgang Amadeus Mozart, che scrisse numerose composizioni in questo palazzo. La gran parte dei pianoforti in esso contenuti sono dell'epoca di Mozart, Schubert e Chopin e fanno parte della collezione della pianista Temenuschka Vesselinova, restaurati e riportati al loro antico splendore, permettendo agli avventori di rivivere la magica atmosfera di quell'epoca. La stessa Temenuschka Vesselinova accoglie i visitatori illustrando i pezzi rari della collezione e, la prima domenica di ogni mese, si esibisce in alcuni pezzi con diversi pianoforti della collezione, nella caratteristica cornice di Palazzo De' Pizzini, per piccoli gruppi di persone.\nOltre che un'importante tappa per gli appassionati, \u00e8 anche un centro di restauro e conservazione per pianoforti molto rinomato in tutta Italia.\nEventi.\nOgni anno, in luglio, ha luogo la manifestazione \"Citt\u00e0 di Velluto\", una rievocazione di Ala nel Settecento. Le vie cittadine si animano con l'apertura dei cortili, e compagnie teatrali in costumi d'epoca fanno rivivere l'atmosfera di anni passati. Inoltre un percorso enogastronomico completa le serate.\nAltro appuntamento \u00e8 lo storico carnevale di Villalta, antico borgo dove ha avuto origine il mercato del centro Lagarino.\nInfrastrutture e trasporti.\nStrade.\nAla \u00e8 raggiungibile grazie al casello di \"Ala-Avio\" posto sull'Autostrada A22.\nInoltre, il comune \u00e8 attraversato dalla SS12 dell'Abetone e del Brennero.\nFerrovie.\nAla \u00e8 dotata di una stazione lungo la ferrovia del Brennero nel tratto compreso tra Verona e Trento."}
{"id": "705836", "revid": "81195", "url": "https://it.wikipedia.org/wiki?curid=705836", "title": "John Daniell", "text": ""}
{"id": "705842", "revid": "1543377", "url": "https://it.wikipedia.org/wiki?curid=705842", "title": "Canis lupus arabs", "text": "Il lupo arabo (Canis lupus arabs ) \u00e8 una sottospecie di lupo grigio diffusa, un tempo, in tutta la Penisola Arabica, ma ridotta attualmente in piccoli branchi sparsi in Israele meridionale, Oman, Yemen, Giordania, Arabia Saudita e, probabilmente, in alcune zone della Penisola del Sinai (in Egitto).\nDescrizione.\n\u00c8 una piccola sottospecie adattata a vivere nel deserto, alta in media 66\u00a0cm al garrese e del peso di 18 chili. Rispetto alle dimensioni del corpo, le sue orecchie sono le pi\u00f9 grandi tra tutte quelle dei lupi, adattamento necessario per disperdere calore corporeo. Inoltre, non vive in gruppi numerosi, ma caccia in coppie o in piccoli branchi composti da tre o quattro esemplari. Caratteristica piuttosto insolita per un lupo, non \u00e8 mai stato sentito ululare. D'estate il pelo \u00e8 corto e rado, nonostante sul dorso continui ad essere abbastanza lungo. Si ritiene che ci\u00f2 sia un adattamento contro la radiazione solare. Il mantello invernale \u00e8 pi\u00f9 lungo, anche se non raggiunge mai la lunghezza di quello delle sottospecie settentrionali. I lupi arabi sono i soli lupi grigi ad avere le due dita centrali dei piedi fuse insieme, caratteristica ritenuta un tempo unica dei licaoni. Gli occhi sono gialli, come quelli di tutti i lupi, ma si trovano anche molti esemplari con gli occhi castani - il che indica certamente che almeno una parte della popolazione non \u00e8 pi\u00f9 di sangue puro, ma che i predecessori di tali individui si sono incrociati con cani rinselvatichiti. Ci\u00f2 pone delle minacce molto serie alla sopravvivenza di questa sottospecie.\nIl lupo arabo si distingue da quello turco per il mantello dai colori pi\u00f9 pallidi, le dimensioni inferiori e la testa proporzionalmente pi\u00f9 piccola.\nAlimentazione.\nI lupi arabi attaccano e divorano qualunque animale domestico, fino a quelli delle dimensioni di una capra. Pertanto, gli allevatori non esitano a sparare, avvelenare e catturare qualunque lupo si trovi nelle loro vicinanze. Questi animali si nutrono, comunque, anche di lepri, roditori, ungulati e perfino di carogne, se ne hanno l'opportunit\u00e0.\nVanno a caccia soprattutto di animali di dimensioni medio-piccole, come lepri del Capo, gazzelle dorcadi e stambecchi, ma mangiano anche carogne e, in vicinanza degli insediamenti umani, anche bestiame domestico.\nConservazione.\nIn Oman la popolazione di lupi \u00e8 aumentata notevolmente da quando ne \u00e8 stata vietata la caccia, il che fa ben sperare che in futuro possano ripopolare naturalmente le regioni circostanti. In Israele sono presenti tra i 100 e i 150 esemplari, tutti diffusi nel Negev e nell'Ha'arava.\nNella cultura.\nIl lupo viene frequentemente citato nelle Scritture come nemico delle greggi (Siracide 13:21; Matteo 7:15) e simbolo di tradimento, ferocia e sete di sangue. La trib\u00f9 di Beniamino, a causa del suo carattere bellicoso, \u00e8 stata spesso paragonata al lupo sia nel Vecchio che nel Nuovo Testamento."}
{"id": "705844", "revid": "6923", "url": "https://it.wikipedia.org/wiki?curid=705844", "title": "Smart (casa automobilistica)", "text": ""}
{"id": "705848", "revid": "15756", "url": "https://it.wikipedia.org/wiki?curid=705848", "title": "Saldatura a elettrogas", "text": "La Saldatura a elettrogas (EGW - \"ElectroGas Welding\" nella terminologia AWS) \u00e8 una tecnologia di saldatura derivata direttamente dalla saldatura a elettroscoria, in cui la scoria \u00e8 sostituita da un gas inerte. Generalmente \u00e8 possibile utilizzare una sola apparecchiatura per entrambi i procedimenti. Tuttavia, a differenza della saldatura a elettroscoria, in questa tecnologia la sorgente termica \u00e8 data da un arco elettrico, infatti, mentre la scoria, essendo conduttrice, pu\u00f2 sfruttare l'effetto Joule il gas (cattivo conduttore elettrico) non pu\u00f2 utilizzarlo. Il gas, per poter proteggere il bagno di saldatura, viene addotto sopra l'arco in regime laminare (e non in regime turbolento, come per esempio nella saldatura MIG, MAG o TIG). La saldatura a elettrogas fu studiata in laboratorio a partire 1961, ed ebbe uno sviluppo soddisfacente nel corso degli anni successivi, tuttavia, a partire dal 1990, la sua diffusione tende a decrescere, a causa di problemi (probabilmente derivati solo da valutazioni soggettive) sulla qualit\u00e0 dei giunti cos\u00ec ottenuti.\nLinee generali del procedimento.\nLa saldatura a elettrogas si sostituisce favorevolmente alla saldatura a elettroscoria quando gli spessori da saldare non sono troppo elevati (inferiori a 30-40 mm), in questo caso infatti la saldatura a elettroscoria, riscaldando il bagno per effetto Joule, quindi con un ciclo termico pi\u00f9 blando di quello delle saldature ad arco, pu\u00f2 provocare un ingrossamento del grano cristallino del materiale da saldare. Dato che un ingrossamento del grano comporta (almeno nell'acciaio) una marcata riduzione della tenacit\u00e0 del materiale stesso, questo fenomeno deve essere, per quanto possibile, evitato. Nella saldatura a elettrogas, pur conservando la stessa apparecchiatura di base, si fonde il materiale utilizzando l'arco elettrico, quindi si provoca un ciclo termico pi\u00f9 robusto, che, permettendo di operare con maggiori velocit\u00e0 esecutive, limita i rischi di ingrossamento del grano ai bordi della zona termicamente alterata.\nAnalogamente alla saldatura per elettroscoria, questa tecnologia permette di saldare lembi rettilinei in verticale ascendente (cio\u00e8 con l'asse del cordone di saldatura verticale ed il bagno di saldatura che muove dal basso verso l'alto), tuttavia \u00e8 possibile, saldare anche giunti circonferenziali, purch\u00e9 si abbia cura di tenere il bagno per quanto possibile orizzontale. Per mantenere il bagno e la scoria fusa in posizione si usano due pattini di rame, che, chiudendo lateralmente il volume da saldare, formano una specie di recipiente (crogiolo) in cui avvengono tutti i fenomeni legati alla generazione del giunto. Naturalmente i due pattini di rame, a contatto con i materiali fusi, devono essere raffreddati energicamente per evitare la loro fusione. Considerando che, anche quantit\u00e0 limitate di rame nell'acciaio provocano un netto deterioramento delle caratteristiche di tenacit\u00e0, il raffreddamento deve impedire anche la fusione di quantit\u00e0 minime del materiale dei pattini.\nQuindi l'apparecchiatura per la saldatura a elettrogas, come quella a elettroscoria, si compone di:\nI pattini.\nNella saldatura a elettrogas, a differenza di quanto viene fatto con la saldatura a elettroscoria, i pattini possono essere fissi e fondere insieme al bagno di saldatura, e quindi essere utilizzati per portare sostanze leganti entro il giunto. Nel caso di pattini fissi e fondenti, viene sempre usato filo animato, per avere una protezione dall'ossidazione sopra il bagno di saldatura, il gas viene immesso sul bagno da un ugello in modo simile alla saldatura MIG o MAG.\nI pattini mobili generalmente sono in rame e sono sempre refrigerati.\nCaratteristiche della saldatura a elettrogas.\nLa saldatura a elettroscoria, utilizzando l'effetto Joule come sorgente di calore, ha un ciclo termico molto pi\u00f9 blando di quello delle saldature che utilizzano l'arco elettrico come sorgente di calore. Se, da una parte, questo permette di operare saldature in una sola passata su grossi spessori senza il rischio di formare nell'acciaio strutture di tempra, d'altra parte provoca un notevole ingrossamento dei grani cristallini in zona termicamente alterata, soprattutto su strutture di spessore non troppo elevato (e quindi che hanno un ciclo termico pi\u00f9 blando). Per questo motivo, quando gli spessori da saldare scendono sotto 30-40 mm si preferisce usare la procedura elettrogas al posto di quella a elettroscoria.\nMateriali di consumo.\nIl materiali di consumo sono forniti sia dal filo sia dal gas di protezione.\nIl \"gas di protezione\" generalmente per gli acciai \u00e8 l'anidride carbonica (CO2), nel caso di uso di fili animati, mentre si usa argon (Ar) con un'aggiunta di CO2 di circa il 20% nel caso di fili pieni.\nIl \"filo\" generalmente, nel caso sia pieno, \u00e8 lo stesso utilizzato per la saldatura a filo continuo sotto protezione di gas. In questo tipo di saldatura comunque \u00e8 usato abbastanza spesso il filo animato, in cui la quantit\u00e0 di flusso (scorificante) \u00e8 limitata al 5-10% in peso, per evitare che nella saldatura si formino inclusioni di scoria.\nImpiego della saldatura a elettrogas.\nLa saldatura a elettrogas pu\u00f2 essere utilizzata negli stessi campi della saldatura a elettroscoria, con spessori compresi fra 10 e 40 mm, per spessori superiori il gas, muovendo a bassa velocit\u00e0 sul bagno di saldatura, pu\u00f2 provocare porosit\u00e0 nel cordone. Non viene usato per spessori inferiori a 10 mm essenzialmente per motivi economici, in quanto \u00e8 meno costosa la saldatura MIG o MAG. La saldatura a elettrogas deve essere utilizzata necessariamente in officina.\nLa saldatura a elettrogas di solito \u00e8 utilizzata per acciai al carbonio e basso legati. Sono riportati esempi di applicazione di questa tecnologia per acciai inossidabili austenitici e leghe di alluminio, tuttavia questi usi non sono molto diffusi fuori dalle prove di laboratorio.\nGli svantaggi di questa tecnologia sono dati, come per la saldatura a elettroscoria, principalmente dal fatto che, una volta iniziato il ciclo di saldatura, qualsiasi interruzione nelle operazioni comporta la necessit\u00e0 di lavorare nuovamente il pezzo per riportarlo allo stato iniziale. Inoltre non \u00e8 possibile saldare forme complesse.\nQuindi le applicazioni pi\u00f9 comuni di questa tecnologia sono:\nDifetti tipici in questo tipo di saldatura.\nSebbene questo tipo di saldatura sia ancora soggetto a cricche a caldo, come la saldatura a elettroscoria, data la presenza di una sorgente termica di maggiore potenza si quella dell'elettroscoria, \u00e8 possibile che si formino strutture di tempra, quindi non si pu\u00f2 escludere a priori la presenza di cricche a freddo.\nLe inclusioni di scoria possono essere dovute solo all'uso di fili animati, pertanto, se nelle prove del procedimento vengono trovati questi difetti, possono essere facilmente eliminati riducendo la presenza di materiale d'apporto nell'anima del filo. Invece questo tipo di saldatura \u00e8 soggetto, per la sua stessa natura a inclusioni di gas, generalmente dovute a turbolenze nel bagno di saldatura.\nSono possibili anche mancanze di penetrazione e incisioni marginali, entrambi dovuti a errato settaggio dei parametri di saldatura (tensione, corrente, velocit\u00e0 di avanzamento e oscillazione del filo)."}
{"id": "705850", "revid": "17351", "url": "https://it.wikipedia.org/wiki?curid=705850", "title": "PC-9", "text": ""}
{"id": "705851", "revid": "709565", "url": "https://it.wikipedia.org/wiki?curid=705851", "title": "L'uomo con gli uncini", "text": ""}
{"id": "705852", "revid": "709565", "url": "https://it.wikipedia.org/wiki?curid=705852", "title": "O. Lucafont", "text": ""}
{"id": "705857", "revid": "599013", "url": "https://it.wikipedia.org/wiki?curid=705857", "title": "Esw", "text": ""}
{"id": "705859", "revid": "125997254", "url": "https://it.wikipedia.org/wiki?curid=705859", "title": "Danae", "text": "Danae () \u00e8 un personaggio della mitologia greca. Fu una principessa di Argo e la fondatrice della citt\u00e0 di Ardea.\nA lei \u00e8 dedicato il nome dell'asteroide 61 Dana\u00eb.\nGenealogia.\nFiglia di Acrisio e di Euridice, ebbe da Zeus o da Preto il figlio Perseo.\nMitologia.\nFu imprigionata in una torre dal padre, il re Acrisio, spaventato dalla predizione dell'oracolo di Delfi che sarebbe stato ucciso dal nipote. Ma Preto riusc\u00ec a raggiungerla e a sedurla (oppure fu Zeus che and\u00f2 da lei in forma di pioggia dorata) e divenne madre di Perseo.\nAlla nascita del bambino Acrisio non volle ucciderli direttamente, ma li rinchiuse entrambi in una cassa inchiodata, che fece gettare in mare. Rimane un frammento poetico di un'opera di Simonide di Ceo detto \"Lamento di Danae\": la madre rinchiusa nella cassa e angosciata teme la furia del mare, mentre il piccolo Perseo dorme ignaro: \"Mentre sulla dedalea navicella il vento fremea soffiando, e l'agitata poppa gi\u00e0 sommergean le altissime onde, aspergendo di lagrime le gote l'afflitta madre circond\u00f2 Perseo con mano amica ed a lui disse: \u00abO figlio, quanto soffro!\u00bb. La cassa fu trasportata dalle onde fino all'isola di Serifo, dove Danae fu trovata e salvata da un abitante dell'isola di nome Ditti e fratello del re Polidette.\nSecondo Igino, Danae spos\u00f2 Polidette. Secondo Apollodoro invece, il matrimonio non avvenne poich\u00e9 il figlio di Danae (Perseo) non lo permise e lei fu riportata in seguito ad Argo. Secondo Virgilio e Plinio il Vecchio si trasfer\u00ec in seguito nel Lazio dove fond\u00f2 Ardea."}
{"id": "705866", "revid": "339392", "url": "https://it.wikipedia.org/wiki?curid=705866", "title": "Rio vallone", "text": ""}
{"id": "705879", "revid": "1610933", "url": "https://it.wikipedia.org/wiki?curid=705879", "title": "Focenoide", "text": ""}
{"id": "705880", "revid": "121594669", "url": "https://it.wikipedia.org/wiki?curid=705880", "title": "Alfa Special", "text": "L'Alfa Special \u00e8 stato un costruttore sudafricano di Formula 1. Fondata da Peter de Klerk, partecip\u00f2 a due sole edizioni del Gran Premio del Sud Africa: 1963 e 1965.\nDe Klerk aveva una certa esperienza come tecnico della Lotus e decise di approntare una vettura, chiamata semplicemente Alfa Special, per correre il Gran Premio di casa nonch\u00e9 le varie gare nazionali fuori calendario che si correvano in Sudafrica.\nLa vettura aveva la tipica forma a sigaro e montava un motore 4 cilindri in linea 1,5 litri di derivazione Alfa Romeo \"Giulietta\". Guidata da De Klerk stesso per il team Otello Nucci, concluse solo la gara del 1965 con il decimo posto. Nelle gare fuori dal campionato mondiale ottenne invece risultati pi\u00f9 lusinghieri."}
{"id": "705881", "revid": "1005847", "url": "https://it.wikipedia.org/wiki?curid=705881", "title": "Governatori della Tasmania", "text": "La seguente lista elenca i governatori della Tasmania succedutisi dal 1812 a oggi. \nLa Tasmania venne unificata da un punto di vista amministrativo nel luglio del 1812. Fra il 1813 e il 1855 l'amministratore (che in genere era un ufficiale dell'esercito) non veniva formalmente indicato come governatore."}
{"id": "705882", "revid": "125139863", "url": "https://it.wikipedia.org/wiki?curid=705882", "title": "Club de F\u00fatbol Profesional de la Universidad de Chile", "text": "Il Club Universidad de Chile, meglio conosciuto come Universidad de Chile o, pi\u00f9 semplicemente, La U, \u00e8 una societ\u00e0 calcistica di Santiago, in Cile. Milita nella Primera Divisi\u00f3n, la massima divisione del campionato cileno di calcio.\nFondato nel 1927, \u00e8, insieme al e all'Universidad Catolica, una delle squadre di calcio pi\u00f9 titolate del Cile, avendo vinto 18 campionati nazionali di prima divisione, un campionato di seconda divisione, 5 Coppe del Cile e una Supercoppa del Cile. A livello internazionale ha vinto la Coppa Sudamericana nel 2011, senza subire sconfitte, e ha raggiunto quattro volte le semifinali della Coppa Libertadores (nel 1970, 1996, 2010 e 2012).\nGioca in tenuta blu, colore adottato nel 1943, e disputa le partite interne nello Stadio Nazionale del Cile, impianto da posti.\nIl 1\u00ba giugno 2012, l'IFFHS inser\u00ec l'Universidad de Chile al secondo posto della classifica dei migliori club al mondo relativa al mese di maggio 2012, ponendole davanti solo il Barcellona.\nStoria.\nLa societ\u00e0 fu fondata il 24 maggio 1927 con il nome di \"Club Deportivo Universitario\" dalla fusione delle societ\u00e0 \"N\u00e1utico Universitario\", \"Internado FC\" e \"Universitario de Atletismo y Federacion Universitaria\".\nInizialmente il club era formato dagli studenti dell'Universit\u00e0 del Cile, alla quale rimase collegata fino al 1980, quando fu deciso dall'allora presidente di separare l'attivit\u00e0 della societ\u00e0 calcistica da quelle dell'universit\u00e0, anche se mantenendo lo stesso nome e lo stesso stemma.\nIl club retrocesse per la prima volta dalla massima serie nel 1988, per poi tornarvi immediatamente vincendo il campionato di seconda divisione nel 1989.\nNel 2006 il club dichiar\u00f2 bancarotta ed entr\u00f2 in amministrazione controllata, mentre i tifosi si opposero strenuamente alla volont\u00e0 del nuovo proprietario di trasformare il club in societ\u00e0 privata. Nel 2007 l'amministrazione controllata cedette il club ad un gruppo privato, l'Azul Azul. Nel 2008 il nuovo rettore dell'Universit\u00e0 del Cile concesse nuovamente il nome e il simbolo dell'ateneo al club.\nColori e simboli.\nDalla ridenominazione in \"Internado Universitario\", nel 1911, il club ha utilizzato come prima divisa la stessa dell'Internado Football Club del 1902, maglietta bianca con pantaloni e calzettoni blu scuro.\nDal 1934, dopo la ristrutturazione del club e la ridenominazione in \"Club Deportivo de la Universidad de Chile\", la squadra modific\u00f2 la divisa, adottando per la prima volta il colore blu per la maglietta, con la lettera \"U\" sul petto, com'era costume per gli universitari, oltre a pantaloni bianchi e calzettoni neri con bande blu. In seguito i calzettoni divennero completamente blu, salvo leggere varianti negli anni a venire.\nDalla fine degli anni '50 il club si \u00e8 caratterizzato per l'uniforme completamente blu, abbandonando completamente il pantalone bianco. La tonalit\u00e0 del blu \u00e8 variata significativamente nel corso degli anni, passando dal celeste al blu oltremare e al blu elettrico.\nLa seconda maglia \u00e8 completamente bianca dalla fine degli anni '60, eccetto lievi variazioni (calzettoni o pantaloni blu). Nel 2001 la squadra utilizz\u00f2 per la prima volta una seconda maglia completamente rossa. Da allora sia il rosso sia il bianco sono stati adoperati per la seconda maglia; entrambi i colori sono stati combinati nel 2014 e nel 2015. Nel 2012 fu introdotta una seconda divisa di colore giallo fosforescente, mal recepita da larga parte dei tifosi.\nInno.\nL'inno del club fu composto nel 1933 da un gruppo di studenti di architettura dell'Universit\u00e0 del Cile, che si ispirarono alla notte trascorsa a bordo della nave Reina del Pac\u00edfico, diretta ad Antofagasta. Fu Julio Cordero Vallejos, uno di questi studenti, a comporne la musica, scegliendo come titolo \"Rom\u00e1ntico Viajero\", \"viaggiatore romantico\".\nOrganico.\nRosa 2020.\n\"Aggiornata al 15 novembre 2020.\""}
{"id": "705888", "revid": "647919", "url": "https://it.wikipedia.org/wiki?curid=705888", "title": "Mesotriton", "text": ""}
{"id": "705891", "revid": "2045688", "url": "https://it.wikipedia.org/wiki?curid=705891", "title": "Diane Abbott", "text": "Nasce a Paddington da immigrati giamaicani, frequenta la Harrow County Grammar School e si laurea in storia al Newnham College a Cambridge.\n\u00c8 un membro del parlamento britannico del partito laburista per il collegio elettorale di Hackney North and Stoke Newington. Eletta per la prima volta nel 1987 \u00e8 stata la prima donna di colore eletta alla \"House of Commons\". \u00c8 rimasta l'unica donna di colore nel parlamento per dieci anni, finch\u00e9 nel 1997 non venne eletta anche Oona King. \u00c8 considerata pi\u00f9 a sinistra rispetto alle politiche del Nuovo Partito Laburista.\nOrigini e carriera.\nAbbott \u00e8 nata da genitori di origini giamaicane: il padre era saldatore e la madre infermiera. Frequent\u00f2 la Harrow County Grammar School e poi il Newnham College e la Cambridge dove studi\u00f2 storia. Dopo gli studi universitari prest\u00f2 servizio come assistente sociale dal 1976 al 1978, diventando \"Ufficiale per le Relazioni Razziali\" presso il \"National Council for Civil Liberties\" dal 1978 al 1980. Tra i suoi colleghi all'NCCL figuravano Harriet Harman, Patricia Hewitt e Paul Boateng, che divennero tutti Membri del Parlamento del Partito Laburista. Tutti tranne Abbott sono stati ministri di gabinetto nel governo laburista del 1997.\nGiornalismo.\nLa Abbott fu ricercatrice e reporter alla Thames Television dal 1980 al 1983 e poi ricercatrice e reporter alla breakfast television company TV AM dal 1983 al 1985. La Abbott al Greater London Council sotto Ken Livingstone dal 1985 al 1986 e Head of Press e Public Relations al Lambeth Council dal 1986 al 1987.\nCarriera politica.\nLa sua carriera nella politica elettorale inizi\u00f2 nel 1982 quando fu eletta al Westminster City Council, come una delle prime donne nere. Cinque anni dopo nel 1987 fu eletta alla Camera dei comuni, sostituendo il settantacinquenne Ernest Roberts come deputata per il collegio di Hackney North and Stoke Newington.\nVita privata.\nDiane Abbott si spos\u00f2 nel 1991 e divorzi\u00f2 nel 1993; ha un figlio da quel matrimonio. La Abbott scelse come padrino del figlio Jonathan Aitken, che era stato il suo capo a TV AM. La sua decisione di mandare il figlio alla scuola privata City of London School, che lei stessa descrisse come \"insostenibile\", caus\u00f2 una polemica e venne vista da molti come ipocrita."}
{"id": "705893", "revid": "287204", "url": "https://it.wikipedia.org/wiki?curid=705893", "title": "Sensei no ojikan", "text": " \u00e8 un manga \"yonkoma\" scritto e disegnato da Tamami Momose, edito da Takeshobo tra il 1997 e il 2013. Un adattamento anime, prodotto da J.C.Staff, \u00e8 stato trasmesso in Giappone nel 2004. La caratterizzazione dei personaggi e la comicit\u00e0 demenziale della serie fanno s\u00ec che l'opera venga accomunata spesso ad \"Azumanga dai\u014d\".\nTrama.\nLa serie segue le avventure scolastiche della professoressa Mika Suzuki alle prese con una classe di ragazzi piuttosto particolari. Lei stessa si contraddistingue dagli altri insegnanti essendo particolarmente bassa e sembrando quasi pi\u00f9 giovane dei propri allievi. I tredici episodi esplorano cos\u00ec le varie dinamiche all'interno della classe, mostrando le particolari coppie e le prime dolorose esperienze sentimentali di alcuni soggetti: si va infatti dalla ragazzina che idolatra la professoressa, al mangaka senza sentimenti (se non per la sua arte), al vanitoso, all'omosessuale.\nLa serie ha un finale aperto, proprio per la sua natura molto frammentaria. Ogni episodio \u00e8 diviso in sottocapitoli il cui titolo presenta il periodo del giorno o dell'anno scolastico e molto spesso tra un capitolo e l'altro non vi \u00e8 alcuna continuit\u00e0. Il carattere parodistico e i personaggi al limite del paradossale costituiscono il vero punto forte della serie, che non pu\u00f2 come detto contare su una vera e propria trama."}
{"id": "705896", "revid": "767487", "url": "https://it.wikipedia.org/wiki?curid=705896", "title": "Otto von Abich", "text": "Von Abich studi\u00f2 all'Universit\u00e0 di Berlino. I suoi lavori principali riguardarono inizialmente i minerali appartenenti alla classe degli spinelli, dei depositi vulcanici trasportati dal vento nonch\u00e9 della struttura dei vulcani tra cui Vesuvio ed Etna. Nel 1842 fu nominato professore di mineralogia all'Universit\u00e0 di Dorpat dove si interess\u00f2 alla geologia e mineralogia della Russia. Residente per qualche tempo a Tiflis, studi\u00f2 la geologia del Caucaso. Terminati gli studi si ritir\u00f2 a Vienna dove mor\u00ec. In suo onore si chiama il minerale abichite."}
{"id": "705898", "revid": "125587624", "url": "https://it.wikipedia.org/wiki?curid=705898", "title": "Peter Fill", "text": "Biografia.\nOriginario di Castelrotto e tesserato per il Centro Sportivo Carabinieri, di madrelingua tedesca, dopo le scuole medie aveva cominciato a lavorare come carrozziere e a frequentare una scuola professionale, impiego che ha lasciato per dedicarsi professionalmente allo sci alpino.\nCarriera sciistica.\nStagioni 1998-2006.\nAttivo in gare FIS dal dicembre del 1997, Fill ha esordito in Coppa Europa il 20 gennaio 1999 a Falcade in discesa libera, senza completare la prova; nello stesso anno ai Campionati italiani juniores ha conquistato la medaglia d'oro in tutte le specialit\u00e0 in cui ha gareggiato: i quattro ori vinti gli hanno valso ammirati elogi da parte della stampa italiana. In ambito internazionale, il suo primo risultato di rilievo \u00e8 stato la medaglia di bronzo conquistata nel 2001 ai Mondiali juniores nello slalom gigante. Il 25 gennaio 2002 ha ottenuto a Sankt Moritz in discesa libera la sua unica vittoria, nonch\u00e9 unico podio, in Coppa Europa e nel febbraio seguente si \u00e8 aggiudicato il titolo di campione del mondo juniores nel supergigante; grazie a questo successo ha potuto esordire in Coppa del Mondo il 7 marzo 2002, nel supergigante di Altenmarkt-Zauchensee, dove ha concluso al 12\u00ba posto precedendo, tra gli altri, il plurimedagliato norvegese Lasse Kjus, il suo \u00abidolo nello sci\u00bb, di dodici centesimi.\nHa esordito ai Campionati mondiali a Sankt Moritz 2003, dove si \u00e8 piazzato 20\u00ba nella discesa libera, 13\u00ba nel supergigante, 11\u00ba nella combinata e non ha completato lo slalom speciale; due anni dopo nella rassegna iridata di Bormio/Santa Caterina Valfurva 2005 \u00e8 stato 24\u00ba nella discesa libera, 14\u00ba nel supergigante e non ha portato a termine la combinata. \u00c8 stato il primo italiano a salire sul podio nella specialit\u00e0 della supercombinata nella stagione della sua introduzione in Coppa del Mondo: il 13 gennaio 2006 \u00e8 stato terzo a Wengen, conquistando cos\u00ec il suo primo podio in Coppa del Mondo. Nello stesso anno ha partecipato ai XX Giochi olimpici invernali di , sua prima presenza olimpica, classificandosi 19\u00ba nella discesa libera, 13\u00ba nel supergigante e 9\u00ba nella combinata.\nStagioni 2007-2009.\nNel 2007 ha preso parte ai Mondiali di \u00c5re, piazzandosi 11\u00ba nella discesa libera, 14\u00ba nel supergigante, 23\u00ba nello slalom gigante e 13\u00ba nella supercombinata, e il 21 marzo a Santa Caterina Valfurva si \u00e8 laureato campione italiano nello slalom gigante davanti ad Alessandro Roberto e a Michael Gufler: questa vittoria ha costituito il suo sesto titolo nazionale. Nella stagione 2007-2008, pur classificandosi sei volte tra i primi dieci in Coppa del Mondo, non \u00e8 mai riuscito ad andare sul podio.\nIl 29 novembre 2008, nella discesa libera di Lake Louise, ha conquistato la prima vittoria in Coppa del Mondo precedendo sul traguardo lo svizzero Carlo Janka e lo svedese Hans Olsson, diventando il settimo italiano nella storia della Coppa del Mondo a vincere nella specialit\u00e0. Ai successivi Mondiali di Val-d'Is\u00e8re 2009 ha conquistato la medaglia d'argento nel supergigante sulla ripida e ghiacciata pista Face de Bellevarde, battuto solo dallo svizzero Didier Cuche e davanti al tre volte campione del mondo Aksel Lund Svindal. Quella di Fill, che si \u00e8 anche piazzato 14\u00ba nella discesa libera e 5\u00ba nella supercombinata, \u00e8 stata l'unica medaglia iridata degli azzurri nelle gare maschili in quella rassegna iridata.\nStagioni 2010-2016.\nDurante la preparazione estiva per la stagione 2010 a Ushuaia, in Argentina, ha subito un grave infortunio muscolare, che ha reso necessario un intervento chirurgico e lo ha costretto a saltare gran parte della stagione. \u00c8 riuscito a tornare alle gare soltanto il 16 gennaio 2010 per la discesa di Wengen disputata sulla Lauberhorn (la sua pista preferita), dove ha conquistato l'ottavo posto necessario per ottenere la qualificazione olimpica. Ha partecipato cos\u00ec ai XXI Giochi olimpici invernali di , classificandosi 15\u00ba nella discesa libera e non concludendo il supergigante e la supercombinata. Nel 2011 \u00e8 stato convocato per i Mondiali di Garmisch-Partenkirchen, durante i quali ha conquistato la medaglia di bronzo nella supercombinata nella gara vinta da Svindal davanti all'altro azzurro Christof Innerhofer, e si \u00e8 piazzato 14\u00ba nella discesa libera e 9\u00ba nel supergigante.\nAi successivi Mondiali di Schladming 2013 ha ottenuto il 12\u00ba posto nella discesa libera e il 14\u00ba nel supergigante, mentre ai XXII Giochi olimpici invernali di \u00e8 stato 7\u00ba nella discesa libera, 8\u00ba nel supergigante e non ha concluso la supercombinata. Nella stagione 2015-2016, dopo aver vinto la prestigiosa discesa libera di Kitzb\u00fchel precedendo gli svizzeri Beat Feuz e Carlo Janka il 23 gennaio, si \u00e8 aggiudicato la Coppa del Mondo di discesa libera, portando per la prima volta il trofeo maschile in Italia, con 26 punti di vantaggio sul secondo classificato Svindal.\nStagioni 2017-2020.\nAi Mondiali di Sankt Moritz 2017, sua ultima presenza iridata, si \u00e8 classificato 9\u00ba nella discesa libera, 11\u00ba nel supergigante e non ha concluso la combinata; alla fine di quella stessa stagione 2016-2017 ha vinto per la seconda volta la Coppa del Mondo di discesa libera con 23 punti di vantaggio su Kjetil Jansrud, dopo aver ottenuto 6 podi tra i quali la sua ultima vittoria nel circuito: la discesa libera di Lillehammer Kvitfjell del 26 febbraio.\nIl 12 gennaio 2018 ha conquistato a Wengen in combinata il suo ultimo podio in Coppa del Mondo (3\u00ba) e ai successivi XXIII Giochi olimpici invernali di , sua ultima presenza olimpica, si \u00e8 classificato 6\u00ba nella discesa libera e non ha completato il supergigante e la combinata. In quella stessa stagione 2017-2018 ha vinto la Coppa del Mondo di combinata con 30 punti di vantaggio su Jansrud, primo italiano a riuscirci, aggiudicandosi cos\u00ec la terza coppa di cristallo consecutiva e divenendo il terzo italiano pi\u00f9 vincente in Coppa del Mondo per numero di trofei. Si \u00e8 ritirato durante la stagione 2019-2020 e la sua ultima gara \u00e8 stata la libera di Coppa del Mondo disputata a Garmisch-Partenkirchen il 1\u00ba febbraio, chiusa da Fill al 52\u00ba posto.\nCarriera da allenatore.\nDopo il ritiro \u00e8 divenuto allenatore nei quadri della Federazione Italiana Sport Invernali, occupandosi del settore giovanile.\nCaratteristiche tecniche.\nIl polivalente Fill \u00e8 stato il primo atleta azzurro a guadagnare la testa della classifica generale della Coppa del Mondo dai tempi di Alberto Tomba. Particolarmente portato per le specialit\u00e0 veloci (discesa libera e supergigante), era comunque capace di destreggiarsi discretamente anche in slalom speciale e in slalom gigante e quindi in combinata. Suoi skiman sono stati prima Sepp Kuppelwieser, gi\u00e0 preparatore del campione norvegese Kjetil Andr\u00e9 Aamodt, poi Ernst Habersatter.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nSG = supergigante\nPremi e riconoscimenti.\nNel 2016, lo Sci Club Forl\u00ec gli ha conferito il premio nazionale Cristallo d'Oro."}
{"id": "705899", "revid": "124473271", "url": "https://it.wikipedia.org/wiki?curid=705899", "title": "Canis lupus pallipes", "text": "Il lupo grigio indiano (Canis lupus pallipes) \u00e8 una sottospecie di lupo grigio il cui habitat si situa tra Israele e il subcontinente indiano. \u00c8 intermedio in grandezza tra il lupo grigio tibetano e il lupo grigio arabo, ma \u00e8 privo di sottopelo invernale soffice. Le analisi genomiche indicano che la popolazione situata in India possiede due aplotipi filogeneticamente basali in confronto a tutti i lupi grigi attuali, tranne quelli dell'Himalaya, per cui \u00e8 stato proposto di classificarlo come una specie a parte.\nTassonomia.\nFu descritto scientificamente per la prima volta nel 1831 dall'ornitologo britannico William Henry Sykes, che lo battezz\u00f2 \"Canis pallipes\". Nel 1941, Reginald Pocock lo subordin\u00f2 alla specie \"Canis lupus\", assegnandogli il trinomiale \"Canis lupus pallipes\".\nNel subcontinente indiano l'animale \u00e8 composto da due aplogruppi strettamente imparentate a specie indigene presenti nelle zone aride e semiaride delle pianure peninsulari indiane. Nel 2009 fu proposto di rinominare queste popolazioni \"Canis indica\", effettivamente assegnandogli lo stato di specie a parte del lupo grigio. Il comitato della nomenclatura, CITES sconsigli\u00f2 l'azione, ma propose di aggiungere il nome nel database della sottospecie come sinonimo tassonomico. La proposta fu basata su un singolo studio desunto da un limitato numero di esemplari presenti nei musei, che, in via teorica, potrebbero non rappresentare la popolazione attuale.\nPrima di questo, due studi avevano scoperto, attraverso il sequenziamento del DNA mitocondriale, che il lupo indiano \u00e8 pi\u00f9 basale delle altre sottospecie di lupo grigio, tranne quelle dell'Himalaya, che sono ancora pi\u00f9 antiche. Ulteriori studi comparativi delle sequenze geniche dei lupi confermarono questa posizione. Uno di questi studi, basato su una stima sulla divergenza delle stirpi tra lupi e coyote a base dei reperti fossili, giunse alla conclusione che il lupo indiano si diversific\u00f2 dalla stirpe degli altri lupi e i cani domestici all'incirca 400,000 anni fa. Un ulteriore studio che espresse scetticismo sull'analisi precedente forn\u00ec una cronologia meno elevata di 270,000 anni fa. L'albero filogenetico illustrato sotto dimostra la posizione filogenetica dell'animale, incluso la sua data di divergenza:\nAttualmente, diversamente da MSW, solo NCBI e GenBank riconoscono \"Canis indica\".\nDescrizione.\n\u00c8 simile al lupo grigio europeo, ma pi\u00f9 piccolo, meno robusto, e possiede il pelo pi\u00f9 corto, con una borra quasi assente. I maschi e le femmine adulte pesano tra i 19 e i 25 chili e 17 e 22 chili rispettivamente, e misurano da 103 a 145 cm di lunghezza e da 57 a 72 cm al garrese. Simile al lupo grigio arabo, possiede un manto estivo corto e ispido, sebbene il pelo della schiena rimanga lungo anche durante l'estate, un adattamento che potrebbe essere in risposta alle radiazioni solari intense presenti nel suo areale. Il manto \u00e8 generalmente d'un colore grigio-rossastro o rosso-biancastro con sfumature grigie. I peli hanno sfumature nere sul dorso, che dimostra la presenza di una macchia a forma di V intorno alle spalle. Gli arti sono pi\u00f9 chiari del corpo, mentre il torace e l'addome sono quasi bianchi. I cuccioli nascono con una pelliccia marrone-cenerino, con una macchia bianca sul torace che scompare con l'avanzare dell'et\u00e0. Gli esemplari melanici sono rari, ma sono stati segnalati in Ladakh, nel distretto di Solapur e in due regioni d'Iran. In quest'ultimo Paese, \u00e8 stato dimostrato che la mutazione era un fenomeno naturale, contrariamente a ci\u00f2 che avvenne nei lupi nordamericani, che derivono l'allele Kb, responsabile del manto nero, da antichi incroci con i cani.\nNel comportamento non differisce molto dalle altre sottospecie di lupo grigio, sebbene viva di norma in branchi relativamente piccoli che raramente superano i 6-8 individui. \u00c8 noto anche essere meno vocale, ululando solo raramente. Almeno un esemplare solitario \u00e8 stato segnalato associandosi con una coppia di cuon alpini nel Debrigarh Wildlife Sanctuary. Tende a riprodursi dall'ottobre fino al tardo dicembre, partorendo nelle fosse o nelle gravine. Si nutre principalmente di antilopi, cervi pomellati, roditori e lepri. Quando caccia le antilopi agisce tipicamente in coppia, con un lupo a fungere da distrazione mentre l'altro attacca la preda alle spalle.\nAreale e status attuale.\nI lupi erano comuni nella terra santa all'est e all' ovest del Giordano. Diminuirono notevolmente tra il 1964 e il 1980 in seguito alla persecuzione da parte dei pastori. Attualmente, le leggi ambientali in Israele aiutano a mantenere una popolazione di lupi abbastanza elevata, che si diffonde nei paesi confinanti. La Turchia potrebbe giocare un ruolo importante nella regione, dato la sua contiguit\u00e0 con l'Asia centrale. Le montagne di questo Paese sono un rifugio importante per i pochi lupi rimasti in Siria. Una piccola popolazione di lupi \u00e8 presente nelle alture del Golan, dove viene protetto indirettamente dalle attivit\u00e0 militari nella zona. Sebbene i lupi in Turchia non sono legalmente protetti, potrebbero consistere in circa 7,000 esemplari.\nNon vi sono molti dati sui lupi presenti in Iran, sebbene la specie fosse gi\u00e0 presente in tutto lo stato in bassi numeri fin dagli gli anni settanta. Non sono disponibili censimenti sui numeri di lupi presenti in Iran, ma si sa che sono assenti solo nel deserto centrale e nel deserto del Dasht-e Lut. I lupi in Iran continuano a soffrire dalla distruzione ambientale, il bracconaggio e la perdita di prede.\nLe regioni settentrionali dell'Afganistan e del Pakistan sono rifugi importanti per questa specie. Si stima che vi siano circa 300 lupi in una zona vasta 60,000 chilometri quadrati nel Jammu e Kashmir nell'India settentrionale e ancora altri cinquanta nell'Himachal Pradesh. Gli ind\u00f9 tradizionalmente non cacciano i lupi, persino quelli pericolosi, siccome credono che abbatterne uno possa causare uno scarso raccolto. La comunit\u00e0 tribale dei Santals per\u00f2 non li considerano speciali, e li cacciano come qualsiasi altra selvaggina. Durante l'amministrazione britannica, i lupi non erano considerati animali da sport, e venivano abbattuti principalmente per rispondere agli attacchi alla selvaggina, il bestiame e gli umani. Nel 1876, negli stati della frontiera nordoccidentale e del Bihar, furono abbattuti 2,825 lupi dopo che questi uccisero ben 721 persone. Due anni dopo, ne furono abbattuti 2,600 dopo una serie di aggressioni che risultarono nella morte di 624 persone. Negli anni venti, lo sterminio dei lupi era una priorit\u00e0 sia nelle province nordoccidentali che nell'Awadh. In tutto, nell'India britannica, tra il 1871 ed il 1916 furono uccisi 100,000 lupi. Attualmente in India, i lupi sono distribuiti negli stati del Gujarat, Rajasthan, Haryana, Uttar Pradesh, Madhya Pradesh, Maharashtra, Karnataka e Andhra Pradesh. Nel 2004, in India fu stimato che ci fossero circa 2000-3000 esemplari. Si trovano soprattutto al di fuori delle riserve protette, e si cibano principalmente di bestiame, come pecore e capre. Caccia ancora prevalentemente prede selvatiche in alcune zone protette, come nei parchi nazionali di Velavadar e di Panna. Sebbene sia stato protetto sin dal 1972, i lupi in India sono classificati come specie in pericolo, con diverse popolazioni presenti in piccole zone sfruttate dagli umani. Bench\u00e9 sia presente in Nepal e Bhutan, non ci sono dati sui lupi in questi stati.\nRelazioni con gli umani.\nAggressioni.\nIl lupo indiano ha una lunga storia di predazione sui bambini, un fenomeno nominato \"child-lifting\". Nel 1878, nell'Uttar Pradesh, 624 persone furono uccise da lupi, ed altri 14, nello stesso periodo vennero uccisi in Bengala. Nel 1990, nelle provincie centrali e nel Berar furono uccise 285 persone. Tra il 1910 e 1915, nell'Hazaribag i lupi uccisero 115 bambini, mentre 122, tra il 1980 ed il 1986 furono uccisi nella stessa zona. Dal marzo al luglio del 1996, nella regione del Janpur, nel distretto di Pratapgarh, nel Sultanpur e nell'Uttar Pradesh, i lupi uccisero 21 bambini e ne ferirono 16. Tra il 1993 ed il 1995, nei distretti di Koderma e Latehar, cinque branchi di lupi attaccarono 80 bambini, 20 dei quali furono salvati. Le vittime furono attaccate principalmente durante l'estate di sera, spesso nei villaggi.\nIn Iran, da millenni sono segnalate aggressioni da parte dei lupi. Come nel caso dell'India, sono stati segnalati molti casi in cui i lupi hanno aggredito bambini. Talvolta \u00e8 stato attaccato persino un adulto, come nel caso in cui un poliziotto fu abbattuto e divorato da tre lupi nel momento in cui smont\u00f2 da cavallo. Nel 2005, un lupo, nel villaggio di Vali Asr, nel Mazandaran, aggred\u00ec fatalmente un senzatetto di fronte a vari testimoni. Verso la fine del 2008, un lupo fu soffocato a morte quando tent\u00f2 di attaccare una anziana nel cimitero di Kashan.\nNella cultura.\nI lupi, ogni tanto, appaiono anche nella mitologia indiana. Nell\"'Hariva\u1e43\u015ba\", K\u1e5b\u1e63\u1e47a utilizzando i suoi peli, crea dei lupi per costringere il popolo dei Vraja a migrare nella citt\u00e0 di Vrindavan. Nel \"Rigveda\", Rijrsava venne accecato da suo padre per aver consegnato 101 montoni di propriet\u00e0 della sua famiglia ad una lupa. Da quel momento, Rijsava prega gli ashvin di restituirgli la vista. Bhima, il vorace figlio di V\u0101yu, viene spesso chiamato \"colui dallo stomaco di lupo\".\nIl lupo ha una reputazione ambivalente nella cultura dell'Iran, essendo demonizzato negli Avest\u0101 come una creazione di Arimane, ed ancora oggi utilizzato come personaggio nefasto nei racconti per bambini.\nI lupi presenti in India svolgono un ruolo importante ne \"Il libro della giungla\" di Rudyard Kipling, in cui un branco chiamato \"popolo libero\" nella municipalit\u00e0 del Seoni adotta il cucciolo di uomo, Mowgli, insegnandogli la legge della giungla e proteggendolo sia dalla tigre Shere Khan che dai dhole."}
{"id": "705900", "revid": "5245", "url": "https://it.wikipedia.org/wiki?curid=705900", "title": "Abich", "text": ""}
{"id": "705901", "revid": "5245", "url": "https://it.wikipedia.org/wiki?curid=705901", "title": "Otto Wilhelm Hermann von Abich", "text": ""}
{"id": "705904", "revid": "3732", "url": "https://it.wikipedia.org/wiki?curid=705904", "title": "Eugenio Camillo Costamagna", "text": "Biografia.\nNel 1895 fond\u00f2 a Torino il bisettimanale \"La Tripletta\", nome ispirato a un modello di bicicletta a tre posti. L'anno dopo, assieme ad Eliso Rivera, fu il fondatore a Milano della \"Gazzetta dello Sport\" (3 aprile 1896).\nFu tra i coordinatori del Giro di Lombardia, del Giro del Piemonte e infine del Giro d'Italia, evento creato (nel 1909) e organizzato dallo stesso quotidiano milanese. Rimase alla guida della \"Gazzetta dello Sport\" per 16 anni, dalla fondazione al 31 dicembre 1912, quando lasci\u00f2 la direzione del giornale e torn\u00f2 a Torino.\nNella citt\u00e0 sabauda fu, nel 1913, tra i fondatori di una nuova pubblicazione, \"Lo Sport del Popolo\". L'editore era lo stesso della \"Gazzetta del Popolo\", il quotidiano pi\u00f9 letto nella citt\u00e0 sabauda. Il primo numero usc\u00ec il 4 aprile 1913. Diretto concorrente del suo ex quotidiano, \"Lo Sport del Popolo\" usciva tre volte alla settimana ed era stampato su carta rosa, lo stesso colore rosa della \"Gazzetta\" milanese.\nCinque anni dopo, Costamagna mor\u00ec prematuramente.\nLe sue spoglie riposano a San Michele Mondov\u00ec in provincia di Cuneo, suo paese d'origine."}
{"id": "705907", "revid": "1226", "url": "https://it.wikipedia.org/wiki?curid=705907", "title": "Saggista", "text": ""}
{"id": "705909", "revid": "1305772", "url": "https://it.wikipedia.org/wiki?curid=705909", "title": "Gemello (disambigua)", "text": ""}
{"id": "705910", "revid": "1005847", "url": "https://it.wikipedia.org/wiki?curid=705910", "title": "Antonio Zanon", "text": "Figlio di un mercante di seta si trasfer\u00ec a Venezia nel 1738 per aprire un'attivit\u00e0 manifatturiera. Il contatto con Venezia gli diede una visione cosmopolita e moderna, che seppe trasferire nel contesto friulano. Oltre alle importanti innovazioni nell'industria della seta, condusse una battaglia per l'introduzione della patata nell'agricoltura della pianura friulana.\nNel 1762 fu tra i fondatori della Societ\u00e0 di Agricoltura Pratica di Udine che si proponeva di studiare le nuove tecniche da introdurre nel settore agricolo.\nA Udine sono a lui intitolati una via centrale e un istituto tecnico (ex commerciale) con indirizzi economici, linguistici e informatici.\nLa fondazione dell'Istituto risale al 1866, ad opera del commissario regio Quintino Sella e, fino al 1878, dipendente dal Ministero dell'agricoltura, dell'industria e del commercio.\nA partire dal 1867 e fino alla prima guerra mondiale, per iniziativa dello stesso Sella, vengono pubblicati gli Annali scientifici del Regio Istituto Tecnico. Risale al 1883 l'intitolazione ad Antonio Zanon."}
{"id": "705913", "revid": "29863", "url": "https://it.wikipedia.org/wiki?curid=705913", "title": "Nome &amp; Cognome Tour 2006", "text": ""}
{"id": "705914", "revid": "486946", "url": "https://it.wikipedia.org/wiki?curid=705914", "title": "Monte Helgrind", "text": ""}
{"id": "705923", "revid": "106456", "url": "https://it.wikipedia.org/wiki?curid=705923", "title": "Aalen", "text": "Aalen \u00e8 una citt\u00e0 di abitanti (dato del ) situata nella parte orientale del Baden-W\u00fcrttemberg circa a est di Stoccarda e a nord di Ulma e a 429 metri sul livello del mare.\nFa parte del circondario di Ostalb, ossia del circondario (\"Kreis\") del Giura orientale (in tedesco \"Ostalb\").\nPossiede manifatture di lana e cotone, oltre che alcune industrie del settore chimico, metallurgico e per la lavorazione del cuoio; nelle vicinanze della citt\u00e0 si trovano vasti giacimenti di ferro.\nAalen si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nIl termine Aaleniano, proposto dal geologo Karl Mayer-Eymar, deriva dalla citt\u00e0 di Aalen e sta ad indicare un piano geologico che segna il passaggio tra le formazioni del Lias e quelle del Dogger.\nGeografia fisica.\nAalen \u00e8 situata sul corso superiore del fiume Kocher, denominato Kocher Bianco, ai piedi del Giura svevo, a sud e sud-est e vicino alla catena collinare chiamata Ellwanger Berge a nord.\nIl fiume Kocher attraversa la citt\u00e0 provenendo da Oberkochen a sud, nel suo corso attraversa il quartiere di Unterkochen e poi il centro della citt\u00e0 dove sfocia l'Aal, un piccolo corso d'acqua che si estende solo sul territorio cittadino. Successivamente, il Kocher attraversa il quartiere di Wasseralfingen, poi lascia la citt\u00e0 diretto verso H\u00fcttlingen.\nNei pressi della citt\u00e0 originano anche i fiumi Rems (vicino a Essingen, a ovest di Aalen) e Jagst (vicino a Unterschneidheim, a est di Aalen) entrambi affluenti del Neckar.\nL'altitudine al centro di piazza del mercato \u00e8 pari a . Il punto pi\u00f9 basso del territorio \u00e8 il fiume nei pressi Lein Rodamsd\u00f6rfle, il punto pi\u00f9 elevato \u00e8 il monte Gr\u00fcnberg, vicino a Unterkochen a \nGeologia.\nIl territorio di Aalen si estende su tutti e tre i gruppi litostratigrafici presenti nel sud della Germania: la parte meridionale della citt\u00e0 e il massiccio Flexner sono sulla sommit\u00e0 del Giuria Bianco, il centro della citt\u00e0 si trova sul Giura Bruno e una parte di Wasseralfingen \u00e8 sul Giura Nero. .\nLa maggior parte del territorio \u00e8 di formazione di Opalinusto (Formazione \"Clay Opalinum\") della suddivisione Aaleniana, da cui prende il nome Aalen. Sulla Sandberg, il Schnaitberg e le colline Schradenberg, tutti nella parte occidentale di Aalen, l'\"arenaria di ferro\" emerge alla superficie.\nSulle colline di altre zone della citt\u00e0, prevalgono sabbie (\"Goldsh\u00f6fer Sande\"), ghiaia e detriti residui. Il centro storico di Aalen e le altre zone della valle del Kocher si trovano completamente su una pianura alluvionale costituita da terriccio (\"Auelehm\") e ghiaia, sul letto del fiume che ha riempito la valle.\nLa maggior parte del Dewangen e Fachsenfeld giacciono su formazioni di Jurensismergel (\"Jurensis Marl\"), Posidonienschiefer (cfr. \"Posidonia Shale\"), Amaltheenton (\"Amalthean Clay\"), Numismalismergel (\"Numismalis Marl\") e Obtususton (\"obtusus Argilla\", dal nome del \"Asteroceras obtusum\") riuscendo da sud a nord, tutti appartenenti al Giurassico.\nSulla collina Braunenberg, fino al 1939, si estraeva minerale di ferro.\nEstensione del territorio della citt\u00e0.\nIl territorio della citt\u00e0 si estende per 18\u00a0km in direzione nord-sud e 25\u00a0km in direzione est-ovest. La superficie \u00e8 pari a 14\u00a0662,8 ettari dei quali il 42,2% (6,186.2 ettari) sono area agricola utilizzata e il 37,7% (5\u00a0534,9 ettari) sono foresta. L'11,5% (1\u00a0692,3 ettari) \u00e8 edificato oppure edificabile, il 6,4% (932,8 ettari) \u00e8 usato per infrastrutture stradali.\nLe infrastrutture sportive, ricreative e i parchi costituiscono l'1% (152,7 ett.), altri settori 1,1% (163,9 ettari).\nLista dei quartieri:\nClima.\nSiccome Aalen si estende sulle scarpate del Giura Svevo, l'Albuch e paesaggi H\u00e4rtsfeld, e trascende un dislivello di 355 metri, il clima varia da distretto a distretto.\nI seguenti dati provengono dalla stazione meteorologica, situata tra il centro della citt\u00e0 e Wasseralfingen a circa 48 \u00b0 51'02 \"N 10 \u00b0 05'44\" E / 48,85056 \u00b0 N 10,09556 \u00b0 E / 48,85056; 10,09556 (stazione meteo), ed \u00e8 operativa dal 1991.\nLa durata del soleggiamento \u00e8 di circa 1800 ore all'anno, che in media \u00e8 di 4,93 ore al giorno. Cos\u00ec Aalen \u00e8 superiore alla media tedesca di 1550 ore all'anno. Tuttavia, con 167 giorni di precipitazione, la regione Aalen \u00e8 anche al di sopra della media tedesca del 138. La piovosit\u00e0 annuale \u00e8 di 807 millimetri, che mette Aalen verso il centro moderato all'interno del Baden-W\u00fcrttemberg. La media delle fluttuazioni di temperatura va da -11,6\u00a0\u00b0C in gennaio a 32.7\u00a0\u00b0C in luglio; in seguito una temperatura annuale media di 9.9\u00a0\u00b0C. Qui Aalen come ranghi \u00e8 ben al di sopra della media tedesca di 8,2\u00a0\u00b0C e il Baden-W\u00fcrttemberg media di 8,1\u00a0\u00b0C.\nComuni confinanti.\nI seguenti comuni sono ai confini di Aalen. Essi sono elencati in senso orario, iniziando a sud, con le loro rispettive distanze lineari dal centro della citt\u00e0 di Aalen indicate tra parentesi:\nOberkochen (6 chilometri), Essingen (6 chilometri), Heuchlingen (11 chilometri), Abtsgm\u00fcnd (9\u00a0km, 5,6\u00a0km), Neuler (10 chilometri), H\u00fcttlingen (6 chilometri), Rainau (10 chilometri), Westhausen (9\u00a0km, 5,6\u00a0km), Lauchheim (12\u00a0km, 7,5\u00a0km), Bopfingen (20 chilometri) e Neresheim (20 chilometri), tutti nel distretto di Ostalbkreis, inoltre Heidenheim an der Brenz (18 chilometri) e K\u00f6nigsbronn (10 chilometri), sia nel distretto di Heidenheim.\nStoria.\nPrimi insediamenti.\nLe prime tracce di presenza umana nell'area sono testimoniate dai ritrovamento di utensili in selce e tracce di insediamenti risalenti al mesolitico datati tra l'VIII e il V millennio a.C. in diversi siti sulle rive del fiume Kocher e nelle valli dello Jagst.\nSull'altopiano Schlo\u00dfbaufeld, situato dietro Kocherburg \u00e8 stato ritrovato un insediamento collinare, il cui nucleo risale all'et\u00e0 del bronzo. Invece nella foresta di Appenwang nel quartiere di Wasseralfingen sono stati ritrovati tumuli della cultura di Hallstatt.\nA Aalen e Wasseralfingen sono state ritrovate monete d'oro e d'argento di origine celta, i celti hanno eretto fortificazioni ed un muro in pietra presso Schlo\u00dfbaufeld. Ulteriore testimonianza della presenza della cultura celtica \u00e8 una \"Viereckschanze\" presso Heisenberg (Wasseralfingen).\nPeriodo romano.\nAttraverso alcune mura di fondazione scavati attorno al 150 d.C. si \u00e8 riuscito a comprendere che l'Aalen divenne parte dell'impero romano, nelle immediate vicinanze del Limes retico.\nI romani avevano eretto un castrum (lat. = castra-ae = accampamento) per ospitare l'unit\u00e0 di cavalleria Ala II Flavia milliaria, che \u00e8 noto oggi come Kastell Aalen (\"Fortezza romana di Aalen\"). Il sito \u00e8 ad ovest del centro della citt\u00e0 odierna, alla base della collina Schillerh\u00f6he. Con circa 1.000 cavalieri, \u00e8 stata la pi\u00f9 grande fortezza di ausiliari lungo il Limes retico.\nAltri insediamenti civili sono stati costruiti adiacentemente, a sud e ad est. Circa 260, i romani si ritirarono dietro la loro frontiera e non avendo occupato la Germania tornano al fiume Reno e al Danubio, mentre gli Alamanni hanno assunto il controllo della regione. L'insediamento civile ha continuato ad esistere per il momento. Tuttavia, un insediamento continuo tra l'epoca romana e il Medioevo non \u00e8 stato rilevato.\nFondazione della citt\u00e0.\nGli archeologi, grazie alle scoperte di tombe alamanniche provenienti dal VII secolo, compresero la radice storica del villaggio di Aalen.\nNelle pareti nord e ovest della chiesa di S. Giovanni, che si trova direttamente adiacente alla porta orientale della fortezza romana, alcune pietre romane sono stati aggiunte. L'edificio, tuttora esistente, risale probabilmente al secolo nono.\nNel Medioevo, la prima volta che un luogo che faceva parte di Aalen fu menzionato \u00e8 stato nell'839, quando l'imperatore Luigi il Pio diede il permesso al monastero di Fulda di concludere uno scambio immobiliare con il villaggio di Hammerstadt, allora conosciuto come Hamarstat. La stessa Aalen era per la prima volta in un inventario di Ellwangen Abbey, insieme ad un nobile mino di nome Corrado di Aalen. Questo nobile, probabilmente, ha avuto il suo castello in un sito a sud del centro della citt\u00e0 di oggi ed \u00e8 probabilmente il all'abbazia di Ellwangen, poi alla Casa di Hohenstaufen, e infine alla Casa di Oettingen. Il 1426 \u00e8 stata l'ultima volta che un membro di quella casa era attestato in connessione con Aalen. I documenti indicano che la citt\u00e0 di Aalen \u00e8 stata fondata dal Hohenstaufen tra 1241 e 1246, ma ad un sito diverso da quello del villaggio, come dal nome, che si suppone distrutto nel 1388 nel corso della guerra tra l'Alleanza delle citt\u00e0 sveva e dei Duchi di Baviera. Pi\u00f9 tardi, i conti di Oettingen sono stati capi della citt\u00e0, che \u00e8 attestata per la prima volta per il 1340. Hanno dato in pegno la citt\u00e0 al conte Eberhard II e quindi alla Casa del W\u00fcrttemberg nel 1358 o 1359 in cambio di una somma di denaro.\nCitt\u00e0 imperiale.\nDesignazione come citt\u00e0 imperiale.\nNella guerra del Sacro Romano Impero contro il W\u00fcrttemberg, l'imperatore Carlo IV, ha preso la citt\u00e0 di Aalen dopo un assedio senza combattere. Il 3 dicembre 1360, ha dichiarato Aalen una citt\u00e0 libera dell'Impero, una citt\u00e0 responsabile solo per l'imperatore, che lo fu fino al 1803.\nNel 1377, Aalen ader\u00ec all'Alleanza delle citt\u00e0 sveva e nel 1385, per la prima volta, il termine civitas apparve nel sigillo della citt\u00e0.\nNel 1398, invece, \u00e8 stato concesso il diritto di tenere mercati mentre nel 1401 vi fu una giurisdizione adeguata. Tuttavia, Aalen non poteva acquisire un ampio territorio, consisteva solo della citt\u00e0 stessa e di alcuni villaggi.\nLa vista sulla citt\u00e0 antica \u00e8 conservata ed \u00e8 stata fatta nel 1528. \u00c8 stato fatto come base di una querela della citt\u00e0 contro i conti di Oettingen al Reichskammergericht a Speyer. Essa mostra Aalen circondato da mura, torri e fossati doppi. La situazione dei fossati, che aveva una cintura argine tra loro, \u00e8 riconoscibile dai nomi delle strade di oggi di N\u00f6rdlicher, \u00d6stlicher, S\u00fcdlicher e Westlicher Stadtgraben (Nord, Est, Fossato meridionale e occidentale, rispettivamente). Il muro era di circa 6 metri di altezza, con 990 metri di lunghezza e chiusi su una superficie di 5,3 ettari. Sulla sua fondazione, la citt\u00e0 aveva due porte della citt\u00e0: la Porta Superiore o Ellwangen, a est, e la porta di San Martino a sud. A causa di frequenti inondazioni, la porta di San Martino fu murata nel XIV secolo e sostituita dalla Porta di Basso o Gm\u00fcnd costruita in Occidente prima del 1400. Pi\u00f9 tardi, alcuni cancelli collaterali minori sono stati costruiti. Ha avuto luogo il Wettegasse (oggi Marktplatz, \"piazza del mercato\") e la Stra\u00dfe Reichsst\u00e4dter. Cos\u00ec il corso del mercato \u00e8 stato, come al solito ormai, da una porta all'altra, ma ad Aalen \u00e8 stato piegato a L come tra il cancello meridionale (S. Martino) e quello orientale (Ellwangen).\nIntorno al 1500, invece, il cimitero civico \u00e8 stato trasferito dalla chiesa della citt\u00e0 alla chiesa di San Giovanni. Nel 1514, il Vierundzwanziger (\"Gruppo dei 24\") \u00e8 stata la prima assemblea costituita dai cittadini.\nRiforma.\nDelegato dal duca Luigi III, il 28 giugno 1575, 30 anni dopo la morte di Martin Lutero, Jakob Andreae, professore e rettore dell'Universit\u00e0 di Tubinga, \u00e8 arrivato ad Aalen.\nIl sermone ha convinto il sindaco e il consiglio dei cittadini ad adottare la riforma nella citt\u00e0. Andreae soggiorn\u00f2 in Aalen per quattro settimane per aiutare la citt\u00e0 e i suoi cittadini all'adattamento. Questi port\u00f2 con s\u00e9 enormi cambiamenti, per cui il consiglio ha proibito al sacerdote cattolico di celebrare messe e sermoni. Tuttavia, dopo le vittorie degli eserciti imperiali all'inizio della Guerra dei Trent'anni, il Principe-Prepositura di Ellwangen, che era ancora titolare del diritto di patronato ad Aalen, fu in grado di restituire temporaneamente il cattolicesimo in Aalen. Dopo successi militari dell'Unione protestante, le pratiche della chiesa protestante furono istituite di nuovo.\nIncendio della citt\u00e0 del 1634.\nNella notte del 5 settembre 1634, due insegne dell'esercito di Bernardo di Sassonia-Weimar combatterono contro l'alleanza degli svedesi e si ritirarono dopo la battaglia di N\u00f6rdlingen incendiando due carri in polvere, per non cedere il materiale di guerra ai soldati croati gi\u00e0 entrati in citt\u00e0 e per impedire la loro avanzata. Il risultato \u00e8 stato un incendio della citt\u00e0. Circa la sua estensione, esistono valutazioni diverse.\nSecondo i conti del XVII secolo, la chiesa e tutti gli edifici della citt\u00e0, ad eccezione della torre Schw\u00f6rturm, sono stati vittime del fuoco, e solo nove famiglie sopravvissute. La ricerca del XIX secolo fatta da Hermann Bauer, storico pastore luterano e locale, fu valutata non coerente ed esagerato, poich\u00e9 \u00e8 fuori discussione che la chiesa e gli edifici della citt\u00e0 in una \"piuttosto grande\" circonferenza circoscritta attorno ad esso sono state distrutte. L'incendio ha distrutto anche l'archivio della citt\u00e0 sistemato in un'aggiunta alla chiesa, con tutti i suoi documenti.\nDopo l'incendio, i soldati dei due eserciti hanno attraversato la citt\u00e0 saccheggiandola gravemente. Ci sono voluti, infatti, quasi 100 anni perch\u00e9 la citt\u00e0 riacquistasse di nuovo l'approccio di una popolazione di 2.000.\nTruppe francesi attraversarono Aalen nel 1688 nel corso della guerra dei Nove anni, per\u00f2, a differenza di altri luoghi, senza lasciarne danni gravi. I francesi riattraversarono il territorio di Aalen anche nel 1702 durante la guerra di successione spagnola e nel 1741 durante la guerra di successione austriaca.\nIl crollo della Torre della Chiesa di Citt\u00e0 nel 1765, essendo presumibilmente statica, non \u00e8 stata presa in considerazione abbastanza bene per la ricostruzione dopo l'incendio della citt\u00e0 del 1634. La torre crollando colp\u00ec due persone morti per le ferite, e distrusse, inoltre, la navata, lasciando solo la croce d'altare intatta. Le pareti restanti dovevano essere abbattute a causa del grande danno. La ricostruzione inizi\u00f2 lo stesso anno, creando l'edificio ancora oggi esistente.\nIl 22 novembre 1749 \u00e8 stato firmato, ad Aalen, essendo una citt\u00e0 imperiale e quindi neutrale, il protocollo di Aalen dal Ducato di W\u00fcrttemberg e il Principe-Prepositura di Ellwangen, che regolano la convivenza di luterani e cattolici romani nel luogo stabilito congiuntamente di Oberkochen.\nEpoca napoleonica.\nL'attacco francese su Aalen del 1796 deriv\u00f2 un grave saccheggio durante la guerra della prima coalizione. La guerra della Seconda Coalizione si concluse nel 1801 con il trattato di Lun\u00e9ville, che ha portato alla mediatizzazione tedesca del 1803 che ha assegnato la maggior parte delle citt\u00e0 imperiali, ai Principati vicini. Aalen \u00e8 stata assegnata per l'elettorato di W\u00fcrttemberg e divenne sede del Distretto (\"Oberamt\") di Aalen. Durante la guerra della Coalizione, il 6 ottobre 1805, Napoleone Bonaparte arriv\u00f2 ad Aalen, portando insieme un esercito di 40.000.\nQuesto evento, insieme con le truppe bavaresi e austriache in movimento in alcuni giorni pi\u00f9 tardi, ha causato miserie che secondo il segretario comunale \"no piuma pu\u00f2 descrivere\".\nNel 1811, il comune di Unterrombach \u00e8 formato da alcuni villaggi precedentemente appartenenti ad Aalen, alcuni ai Baroni di W\u00f6llwarth, ed i villaggi ad est sono stati assegnati al comune di Unterkochen.\nNell'epoca delle guerre napoleoniche, le mura della citt\u00e0 non erano pi\u00f9 di utilizzo. Nel XVIII secolo, il mantenimento di mura, porte e torri \u00e8 stato trascurato sempre di pi\u00f9. Per le riparazioni approfondite, i fondi non mancavano, almeno di fronte a delle spese enormi della guerra. A partire dal 1800, la maggior parte delle torri sono state demolite, gli altri edifici seguirono presto, per cui le fortificazioni sono oggi quasi completamente scomparse.\nRivoluzione industriale.\nPrima della rivoluzione industriale, l'economia di Aalen \u00e8 stata modellata dal suo ambiente rurale. Molti cittadini hanno perseguito l'agricoltura, oltre il loro mestiere. Un mestiere spesso perseguito era la concia, infatti, nella met\u00e0 del XIX secolo, c'erano dodici concerie di Aalen nel importante mercato di vendita di Ulm. Si organizzavano e acquistavano tessiture, che producevano articoli di biancheria e di lana, e la cottura di pasta dolce e panpepato.\nA Aalen, l'industrializzazione \u00e8 diventata evidente molto lentamente. Un primo picco \u00e8 stato il 1840, quando tre stabilimenti per le unghie e altre fabbriche emersero. \u00c8 stato il collegamento con la rete ferroviaria e con l'apertura della linea ferroviaria Rems da Bad Cannstatt a Wasseralfingen nel 1861, che ha portato un lungo aumento industriale di Aalen, insieme con l'acciaieria reale (poi Schw\u00e4bische H\u00fcttenwerke) in Wasseralfingen. Estensione della Ferrovia Rems di N\u00f6rdlingen nel 1863, l'apertura della ferrovia Brenz nel 1864 e della Ferrovia Jagst Superiore nel 1866, hanno trasformato Aalen. Inoltre, tra il 1901 e il suo arresto nel 1972, la Ferrovia H\u00e4rtsfeld ha collegato Aalen con Dillingen an der Donau via Neresheim.\nUn impianto di manutenzione, una circolare, un ufficio amministrativo, due negozi di manutenzione dei binari e la stazione merci con una diramazione industriale hanno plasmato la citt\u00e0, in modo che Aalen in quel contesto storico \u00e8 etichettata dagli storici di oggi come \"citt\u00e0 ferroviera\".\nNel 1866, l'officina del gas Aalen \u00e8 stata aperta e l'illuminazione a gas \u00e8 stata introdotta.\nNel 1870, un moderno sistema di approvvigionamento idrico \u00e8 stato avviato cos\u00ec come nel 1912 la rete elettrica. Nel 1935, finalmente, le luci di prima strada a trazione elettrica sono state installate.\nAalen per combattere la carenza di abitazioni da lotta durante e dopo la prima guerra mondiale, impost\u00f2 le aree di caserma di regolamento a Schlauch e ad Alter.\nNonostante il settore \u00e8 paralizzato dalla Grande depressione del 1929, i bagni pubblici al torrente Hirschbach sono stati modernizzati, ampliati e riaperti nel 1931.\nEpoca nazista.\nNelle elezioni federali del 1932, il partito nazista \u00e8 seguito sotto la media ad Aalen con il 25,8% dei voti rispetto al 33,1% a livello nazionale, essendo cos\u00ec secondo al Partito di Centro che ha portato a 26,6% (11,9% a livello nazionale) e davanti del Partito socialdemocratico di Germania con 19,8% (20,4%). Il partito nazista ha portato ancora al di sotto della media di tedeschi con 34,1% (43,9% a livello nazionale), ma \u00e8 diventato il partito di gran lunga pi\u00f9 forte di Aalen, seguito dalla parte centro inalterata a 26,6% (11,3%) e dai socialdemocratici (18,6% / 18,3%).\nDurante il regime nazista in Germania, nel 1936, un quartiere militare di equitazione e scuola guida \u00e8 stata distribuita in Aalen, cos\u00ec come un ufficio di rifornimento dell'esercito (Heeresverpflegungsamt), un ufficio arsenale filiale (Heeresnebenzeugamt) e un ramo dell'esercito munizioni istituto (Heeresnebenmunitionsanstalt).\nNel 1935, sono cominciate le fusioni con comuni limitrofi. Nel 1938, il Oberamt fu trasformato in Landkreis di Aalen e il comune di Unterrombach \u00e8 stato sciolto. Il suo territorio era per lo pi\u00f9 aggiunto a Aalen, con l'eccezione di Hammerstadt, che \u00e8 stato aggiunto al comune di Dewangen. Forst, Rauental e Vogelsang sono stati aggiunti a Essingen (nel 1952 tutto il territorio comunale ex Unterrombach \u00e8 stata incorporata in Aalen, con l'eccezione di Forst, che fa parte del Essingen).\nNel settembre del 1944, \u00e8 stato messo su il campo di concentramento di Wiesendorf, un sottocampo di Natzweiler-Struthof. \u00c8 stato designato per un numero di prigionieri tra 200 e 300, che sono stati costretti ai lavori forzati in imprese industriali nelle vicinanze. Fino allo scioglimento del campo nel febbraio del 1945, 60 prigionieri sono morti. Tra il 1946 e il 1957, gli edifici del campo furono abbattuti, le sue fondamenta sono ancora al loro posto in casa Moltkestra\u00dfe 44/46. Inoltre, numerosi campi di lavoro dove esistevano prigionieri di guerra, donne e uomini provenienti da paesi occupati dalla Germania, sono stati raggruppati per lavorare per l'industria delle armi, in aziende importanti come Schw\u00e4bische H\u00fcttenwerke e la fabbrica di macchine Alfing Ke\u00dfler.\nAalen \u00e8 stato per lo pi\u00f9 risparmiata da attivit\u00e0 belliche nella seconda guerra mondiale. \u00c8 stato solo nelle ultime settimane della guerra che Aalen divenne bersaglio di guerra aerea, che ha portato alla distruzione e gravi danni di parti della citt\u00e0, dalla stazione ferroviaria ad altri impianti ferroviari. Una serie di attacchi aerei, che sono durati per pi\u00f9 di tre settimane, ha avuto il suo picco il 17 aprile 1945, quando le United States Army Air Forces hanno bombardato la sede arsenale delle filiali e la stazione ferroviaria. 59 persone sono state uccise, pi\u00f9 della met\u00e0 dei quali sepolte dai detriti, e pi\u00f9 di 500 persone hanno perso le loro case: 33 abitazioni, 12 edifici e altri 2 ponti sono stati distrutti; 163 edifici, tra cui 2 chiese sono state danneggiate e cinque giorni dopo i governanti nazisti di Aalen sono stati destituiti dalle forze statunitensi.\nDopoguerra.\nAl momento della fondazione dello Stato di Baden-W\u00fcrttemberg nel 1952, Aalen divenne parte di quello Stato. Con il Baden-W\u00fcrttemberg e la riforma territoriale del 1973, il Distretto di Aalen \u00e8 stato fuso nel distretto Ostalbkreis. Aalen divenne sede di quel distretto mentre nel 1975, il territorio della citt\u00e0 ha raggiunto la sua dimensione attuale.\nLa popolazione di Aalen super\u00f2 il limite di 20.000 abitanti stabilito dall'obbligo per lo Stato della \"Gro\u00dfe Kreisstadt\" (\"Gran citt\u00e0 del distretto\") nel 1946. Il 1\u00ba agosto 1947, Aalen \u00e8 stata dichiarata \"Unmittelbare Kreisstadt\" (\"citt\u00e0 diretta del distretto \"), e con l'entrata in vigore della \"Gemeindeordnung\" (codice comunale) del Baden-W\u00fcrttemberg il 1\u00ba aprile 1956, \u00e8 stata dichiarata \"Gro\u00dfe Kreisstadt\" (Gran citt\u00e0 del distretto).\nReligione.\nIl 31 dicembre 2008, 51,1% degli abitanti della citt\u00e0 intera erano membri della Chiesa cattolica, il 23,9% erano membri della Chiesa evangelico-luterana. Circa il 25% appartengono ad altre o a nessuna comunit\u00e0 religiosa oppure non ha fornito informazioni.\nIl quartiere della citt\u00e0 di Waldhausen era il quartiere con la pi\u00f9 alta percentuale di abitanti cattolici romani (75,6 %); il quartiere centrale era quello con la pi\u00f9 alta percentuale di evangelico- luterana abitanti (25,6 per cento), cos\u00ec come coloro che aderiscono alle altre o nessuna comunit\u00e0 religiose (32,5 per cento).\nProtestantesimo.\nLa popolazione di Aalen in origine era soggetta alla jus patronatus di Ellwangen Abbey, e quindi soggetto alla Diocesi cattolica di Augsburg.\nCon l'aiuto del duca di W\u00fcrttemberg, nel 1575 la riforma \u00e8 stata attuata ad Aalen. Successivamente, Aalen fu una citt\u00e0 prevalentemente protestante per secoli, con l'eccezione degli anni dal 1628 fino al 1632. Essendo una citt\u00e0 imperiale, Aalen avrebbe potuto governare le sue questioni clericale da sola. Chierici, organisti e maestri di coro erano soggetti direttamente al consiglio comunale.\nDopo il passaggio al W\u00fcrttemberg nel 1803, Aalen divenne sede di un decanato.\nUna chiesa molto utilizzata \u00e8 la chiesa di San Giovanni, situata sul cimitero, ristrutturato nel 1561.\nPoich\u00e9 la popolazione Aalen \u00e8 cresciuta nel XX secolo, pi\u00f9 parrocchie sono state fondate: parrocchia di San Marco con la sua chiesa-edificio del 1967 e la parrocchia di San Martino con la sua chiesa del 1974. Un'altra chiesa, la Chiesa di Cristo, fu eretta nel 1912 e una parrocchia \u00e8 stata fondata proprio nel 1947. In Fachsenfeld, una chiesa parrocchiale \u00e8 stata costruita nel 1591, per\u00f2 un afflusso di cattolici nel XVIII secolo si stabil\u00ec l\u00ec. Altri quartieri di Aalen presenti sono rimasti per lo pi\u00f9 cattolici dopo la Riforma, tuttavia Wasseralfingen stabil\u00ec una parrocchia luterana nel 1891 e una chiesa nel 1893, la chiesa di S. Maddalena. In Unterkochen, dopo la seconda guerra mondiale venne istituita una parrocchia come bene e una chiesa \u00e8 stata costruita nel 1960. Tutti e quattro parrocchie appartengono al decanato di Aalen all'interno della Chiesa evangelico-luterana nel W\u00fcrttemberg. Inoltre, ad Aalen ci sono vecchie comunit\u00e0 Pietistic.\nCattolicesimo.\nI pochi cattolici del quartiere centrale di oggi erano inquadrati nella parrocchia di Unterkochen fino al XIX secolo, una situazione che continu\u00f2 per alcuni anni anche dopo il completamento della Chiesa di Santa Maria nel 1868 costruita da Georg Morlok. Tuttavia, nel 1872, Aalen ha avuto giustamente la sua nuova parrocchia, e nel 1913, una seconda chiesa cattolica \u00e8 stata completata, la Chiesa di Salvator, cos\u00ec come, nel 1969, la chiesa di Santa Croce. Nel 1963, una seconda parrocchia era gi\u00e0 stata istituita, che nel 1972 ha una nuova chiesa, la Chiesa di S. Maria nuova, che \u00e8 stata eretta al posto della vecchia chiesa di Santa Maria, demolita nel 1968.\nUn'altra chiesa della parrocchia, la seconda chiesa di S. Agostino, fu completata nel 1970.\nNel 1976 e nel 1988 finalmente, la Chiesa di S. Elisabetta e la Chiesa di San Tommaso sono state completate. Inoltre, nel 1963 l'ufficio di San Michele \u00e8 esistente dal 1963.\nAnche Hofherrnweiler \u00e8 riuscita ad edificare la propria chiesa cattolica, quella di San Bonifacio, nel 1904. I villaggi di Dewangen, Ebnat, Hofen, Waldhausen e Wasseralfingen sono rimasti, dopo la riforma cattolica, inalterati in modo che parrocchie e chiese antiche possano ivi persistere. L'Assunzione di Maria, Chiesa in Dewangen, ha una torre prima gotica e una nuova navata del 1875. L'edificio di oggi della Chiesa Immacolata Concezione di Maria in Ebnat \u00e8 stato costruito nel 1723, ma la chiesa \u00e8 stata edificata la prima volta nel 1298.\nLa Santa Maria, Chiesa di UnterkochenHofen, e il San Giorgio sono chiese fortificate, le cui attuali navate centrali sono state costruite dal 1762-1775. Accanto alla chiesa, \u00e8 in piedi una cappella tardo gotica di St. Odile, il cui ingresso porta inciso l'anno 1462. Fondazioni di edifici predecessori, invece, sono stati datati al secolo 11 \u00b0 e 13 \u00b0.\nLa Chiesa di Santa Maria di Unterkochen fu costruita per la prima volta nel 1248 e per lungo tempo serv\u00ec ai cattolici di Aalen. Waldhausen ha la chiesa parrocchiale di San Nicola costruita dal 1699 fino al 1716. Wasseralfingen in un primo momento aveva una cappella ad Hofen, ma aveva anche una cappella, quella di Santo Stefano, che fu costruita presumibilmente nel 1353 e ampliata nel 1832. Nel 1834, una parrocchia \u00e8 stata fondata mentre tra il 1881 e il 1883 fu costruita una nuova chiesa di Santo Stefano in architettura neoromanica, che \u00e8 rimasta come punto di riferimento della parrocchia fino al presente.\nFachsenfeld ha avuto la propria chiesa: il Sacro Cuore del 1895. Tutte le parrocchie cattoliche all'interno di Aalen, sono oggi costituite da quattro unit\u00e0 pastorali nel decanato Ostalb della Diocesi di Rottenburg-Stoccarda, ma alcune di queste unit\u00e0 comprendono anche alcune parrocchie al di fuori di Aalen. L'Unit\u00e0 Pastorale comprende le parrocchie di Essingen, Dewangen e Fachsenfeld e la quarta, invece, comprende Hofen e Wasseralfingen, la quinta unit\u00e0 comprende sia le parrocchie del centro di Aalen e Hofherrnweiler, composto da cinque unit\u00e0 Waldhausen, Ebnat, Oberkochen e Unterkochen.\nCultura e luoghi interesse.\nTeatro.\nLa citt\u00e0 gestisce il \"Teatro della Citt\u00e0 di Aalen\" (Theater der Stadt Aalen). Essendo stato fondato nel 1991 e avendo sei attori stipendiati, \u00e8 il pi\u00f9 nuovo e il pi\u00f9 piccolo teatro civico in Germania. Inoltre gioca regolarmente, ma offre anche quattro club di teatro per tutti i livelli di et\u00e0. Durante la stagione 2008/2009, 400 rappresentazioni di dieci produzioni attirato pi\u00f9 di 21.000 visitatori. Direttore del teatro \u00e8 Katharina Kreuzhage.\nSchubart Premio Letterario.\nCome tributo a Christian Friedrich Daniel Schubart, che ha trascorso la sua infanzia e giovinezza ad Aalen, la citt\u00e0 impartisce il \"Premio Letterario Schubart\" (Schubart-Literaturpreis) fin dal 1955, questo \u00e8 uno dei pi\u00f9 antichi premi letterari nel Baden-W\u00fcrttemberg. \u00c8 assegnato ogni due anni a scrittori di lingua tedesca, il cui lavoro in accordo con il \"ragionamento liberale e illuminante\" di Schubart ed \u00e8 retribuito con 12.000 euro.\nMusica.\nNel 1958 \u00e8 nata la \"Scuola di Musica della Citt\u00e0 di Aalen\", dove oggi circa 1.500 studenti seguono corsi tenuti da 27 docenti di musica in 30 soggetti. Dal 2009 la scuola \u00e8 diretta da Ralf Eisler.\nNel 1977, un'orchestra sinfonica \u00e8 stata fondata nel Aalen, che oggi si chiama Aalener Sinfonieorchester, e consiste principalmente di docenti e studenti della scuola di musica.\nSi eseguono tre concerti pubblici all'anno:. Il \"Concerto di Capodanno\" a gennaio, il \"Concerto Sinfonico\" in luglio e un \"Concerto di Natale\" nel mese di dicembre.\nOltre a ci\u00f2, altri festival di musica si svolgono regolarmente ad Aalen, come il Festival Jazz Aalen.\nIl reparto di volontariato di Aalen, dal 1952, ha una banda musicale le cui radici risalgono al 1883. Nel 1959, la band ha ricevuto il suo glockenspiel, primo ospite televisivo Pietro Frankenfeld in occasione di una apparizione televisiva."}
{"id": "705925", "revid": "729019", "url": "https://it.wikipedia.org/wiki?curid=705925", "title": "Tasmania (isola)", "text": "La Tasmania \u00e8 un'isola dell'Australia; insieme ad altre isole minori, costituisce lo Stato di Tasmania. Si trova a sud-est del continente, da cui la separa lo Stretto di Bass. Prende il nome da Abel Tasman, che la scopr\u00ec nel 1642; Tasman l'aveva battezzata invece Terra di Van Diemen (nome che rimase in uso fino al 1856).\nL'isola ha una superficie di 64.410 km\u00b2, ed \u00e8 pertanto la 26-esima isola del pianeta.\nGeografia.\nHa una forma grosso modo triangolare, con coste frastagliate. L'interno \u00e8 costituito da un vasto altopiano (con altitudini comprese fra 1.200\u00a0m e 1.500\u00a0m) che verso sud-est digrada con una serie di gradini scoscesi. Fra i principali fiumi, si possono citare il Derwent e il Tamar; i laghi sono numerosissimi. Il monte principale \u00e8 il Ben Lomond (1.573\u00a0m). Il clima \u00e8 temperato e gran parte del territorio \u00e8 coperto da foreste.\nEconomia.\nCirca 2/5 del territorio complessivo sono coltivati; i principali prodotti agricoli sono cereali, patate e frutta. Grande importanza economica riveste anche l'allevamento.\nLe risorse minerarie includono giacimenti di zinco, rame e piombo. Le industrie pi\u00f9 sviluppate sono l'alimentare e la cementifera, la produzione di carta e la lavorazione del legno.\nIl paesaggio naturale ancora in gran parte incontaminato e il buon clima favoriscono un significativo movimento turistico."}
{"id": "705926", "revid": "123920209", "url": "https://it.wikipedia.org/wiki?curid=705926", "title": "Billy Idol", "text": "Dapprima frontman della punk rock band Generation X, raggiunse grande notoriet\u00e0 durante la sua carriera solista negli anni ottanta, grazie a brani come \"White Wedding\", \"Rebel Yell\", \"Eyes Without a Face, Dancing With Myself\" e \"Flesh For Fantasy\".\nBiografia.\nAdolescenza e Generation X.\nNato a Londra, nel quartiere di Stanmore, da un commerciante, prese il soprannome di \"Billy Idol\" da un episodio avvenuto in adolescenza: quando era a scuola, l'insegnante gli consegn\u00f2 un compito che lui aveva sbagliato con sopra la scritta in caratteri cubitali \"William is idle\" (\"William \u00e8 un fannullone\"). Da quel momento inizi\u00f2 a farsi chiamare da tutti \"Billy Idol\". Da notare che in inglese entrambi i termini si pronunciano alla stessa maniera (\"\"aidol\"), ma con la differenza che \"idle\"\" significa \"pigro, ozioso, sfaccendato\", mentre \"idol\" si traduce con \"idolo\".\nNel 1958 la sua famiglia si trasfer\u00ec a Patchogue, New York, per poi far ritorno in Inghilterra quattro anni dopo, quando si stabilirono a Dorking, nel Surrey. Nel frattempo a New York era nata sua sorella Jane. Nel 1971 la famiglia Broad si trasfer\u00ec a Bromley, periferia sud-orientale di Londra, dove Idol frequent\u00f2 la \"Ravensbourne School for Boys\". In seguito poi frequent\u00f2 la \"Worthing High School for Boys\" (il futuro \"Worthing College\") nel West Sussex. Nell'ottobre 1975 Idol si iscrisse alla facolt\u00e0 di letteratura inglese della \"University of Sussex\" vicino a Brighton, andando a vivere nel campus di East Slope, ma si ritir\u00f2 dopo un anno (1976).\nNel frattempo, negli anni in cui il punk 77 cominciava a sconvolgere le regole del rock e della musica, Idol comincia la sua carriera musicale: nel 1976 era entrato nei futuri Siouxsie and the Banshees (ancora non avevano scelto questo nome). Si era anche aggregato al \"Bromley Contingent of Sex Pistols fans\", un gruppo di fan che seguiva i Sex Pistols nei loro concerti. E fu proprio per un servizio televisivo sui fan dei Sex Pistols, nel 1977, che Idol si trov\u00f2 catapultato con una chitarra in mano sul palco insieme ai \"Chelsea\", band hardcore guidata da Gene October e in cui suonavano anche Tony James, gi\u00e0 bassista dei London S.S. e in seguito dei Sigue Sigue Sputnik, ed il batterista John Towe.\nL'esibizione fu un successo e la formazione dei \"Chelsea\" venne confermata in blocco da October. Anche questa esperienza ebbe vita breve, in quanto Idol e Tony James lasciarono la band per fondare, insieme al chitarrista Bob Andrews e al batterista Mark Laff, un proprio nuovo gruppo: i Generation X, nome scelto dallo stesso Idol (preso da un libro di sociologia trovato nella biblioteca della madre), con Idol che pass\u00f2 dalla chitarra alla voce. Per quanto si trattasse di un gruppo punk, i Generation X si ispiravano al pop britannico della met\u00e0 degli anni sessanta, in forte contrasto con i loro coetanei molto pi\u00f9 militanti.\nIdol afferm\u00f2: \u00abNoi dicevamo l'opposto dei Clash e dei Pistols: loro cantavano 'No Elvis, Beatles n\u00e9 Rolling Stones', ma noi eravamo onesti su quello che ci piaceva: la verit\u00e0 era che tutti stavamo costruendo la nostra musica sui Beatles e sugli Stones\u00bb. Non a caso furono uno dei primi gruppi punk ad apparire in televisione a Top of the Pops, sulla BBC. I Generation X firmarono con la Chrysalis Records e pubblicarono tre album, apparendo pure in un \"rockumentary\" del 1980 di Lech Kowalski. La personalit\u00e0 di Idol era per\u00f2 troppo grande per poter essere compressa nei Generation X (che divennero Gen X alla fine degli anni settanta): la produzione si ammorbid\u00ec progressivamente scivolando sul commerciale, finch\u00e9 nel gennaio 1981 Idol abbandon\u00f2 il gruppo (che si sciolse) per trasferirsi a New York, dove, guidato dall'abile manager Bill Aucoin, cominci\u00f2 la sua carriera solistica in collaborazione con Steve Stevens, Phil Feit e Steve Missal.\nIl successo da solista.\nLa carriera da solista di Idol cominci\u00f2 con un l'EP \"Don't Stop\" del 1981, che conteneva i brani \"Dancing with Myself\" dei Generation X (originariamente registrato per il loro ultimo album \"Kiss Me Deadly\") e \"Mony Mony\", cover di Tommy James &amp; The Shondells. Nel luglio 1982 usc\u00ec il suo album d'esordio, l'eponimo \"Billy Idol\". L'album riscosse un successo inaspettato grazie anche alle hit \"White Wedding\" e \"Dancing with Myself\", che fecero di Idol una presenza fissa nelle rotazioni di MTV. Nel 1983, nel tentativo di sbarcare anche sul mercato americano, l'etichetta di Idol pubblic\u00f2 \"Dancing with Myself\" negli Stati Uniti con un video diretto da Tobe Hooper e che fu trasmesso su MTV per sei mesi.\n\"Rebel Yell\" e gli anni del successo.\nIl secondo album di Billy Idol, \"Rebel Yell\", uscito nel 1983, ebbe grande successo e proiett\u00f2 Idol tra le superstar musicali negli Stati Uniti. Successivamente la hit sbanc\u00f2 anche le classifiche europee, soprattutto in Germania, Italia, Svizzera e, pi\u00f9 tardi, Regno Unito. L'album ottenne un successo planetario ed \u00e8 considerato il culmine della sua carriera: i singoli \"Eyes Without a Face\", \"Flesh For Fantasy\" e l'omonima \"Rebel Yell\" balzarono in vetta alle charts di tutto il mondo, divenendo alcune canzoni simbolo del pop rock anni '80. Alcune tracce dell'album furono utilizzate anni dopo come colonna sonora di Big, commedia del 1988 diretta da Penny Marshall con Tom Hanks.\nNel 1986 usc\u00ec il suo terzo album, \"Whiplash Smile\", che conteneva le hit \"To Be A Lover\", \"Don't Need A Gun\" e \"Sweet Sixteen\". Idol gir\u00f2 un video per la canzone \"Sweet Sixteen\" (scritta da lui) ambientato al Coral Castle in Florida: la canzone si ispirava alla storia di Edward Leedskalnin, un ragazzo lettone che dopo essere stato lasciato dalla sua compagna Agnes Scuffs il giorno prima del matrimonio, cominci\u00f2 a costruire questa struttura nel corso di decenni. Dopo questo album, Stevens lasci\u00f2 il gruppo: nello stesso anno il chitarrista partecip\u00f2 con Harold Faltermeyer alla realizzazione della colonna sonora di Top Gun, compreso il brano strumentale \"Top Gun Anthem\", vincitore di un Grammy Award.\nNel 1987 venne pubblicato un album di remix, \"Vital Idol\", contenente tra l'altro una versione live della cover di \"Mony Mony\" di Tommy James, singolo che arriv\u00f2 al numeri 1 nelle classifiche americane. Nel 1989 Idol fece un'apparizione recitando la parte di Cousin Kevin nella versione live di Tommy degli Who, che fu poi distribuita in home video e pi\u00f9 tardi su DVD. La collaborazione con gli Who si \u00e8 ripetuta nel 1998.\nL'incidente.\nIl 6 febbraio 1990, all'angolo tra Gordon Avenue e Fountain Avenue ad Hollywood, Idol fu coinvolto in un serio incidente motociclistico che gli cost\u00f2 quasi una gamba: mentre tornava a casa di notte dal suo studio di registrazione, non si ferm\u00f2 ad un segnale di stop e fu centrato da un'auto: fu necessaria l'applicazione di una placca d'acciaio. Poco prima dell'incidente il regista James Cameron lo aveva selezionato per recitare nella parte di T-1000 in \"Terminator 2 - Il giorno del giudizio\" ed aveva gi\u00e0 disegnato delle storyboard a sua immagine, ma chiaramente l'incidente imped\u00ec ad Idol di accettare.\nIl ritorno con \"Charmed Life\".\nSempre nel 1990 Idol registr\u00f2 da solo (senza Stevens) il successivo album, \"Charmed Life\" (1990), che si rivel\u00f2 un altro successo. Da questo album venne estratto un video per il singolo \"Cradle of Love\", brano che venne utilizzato anche nel film di Andrew Dice Clay Le avventure di Ford Fairlane e che ebbe notevole successo negli Stati Uniti pi\u00f9 che in Gran Bretagna. Dato che Idol non era ancora in grado di camminare, fu ripreso sempre dalla cinta in su. Nel video si vede Billy che canta in un appartamento, mentre Betsy Lynn George cerca di sedurre un uomo d'affari. Idol e la George ricrearono la scena iniziale del video agli American Music Awards del 1991. Contro il parere dei medici, Idol fece anche diverse apparizioni per promuovere Charmed Life.\nL'insuccesso con \"Cyberpunk\" e la resurrezione.\nGli anni Novanta non furono favorevoli per Billy, dato che la scena pop rock che aveva caratterizzato il decennio precedente stava lentamente svanendo. Nel 1993 Idol pubblic\u00f2 \"Cyberpunk\". Considerato un album sperimentale, fu registrato in uno studio casalingo utilizzando un Macintosh, cosa altamente innovativa ed inusuale all'epoca. Idol registr\u00f2 l'album con il chitarrista Mark Younger-Smith ed il produttore Robin Hancock. Furono prodotte anche edizioni speciali dell'album con in allegato un floppy disk contenente uno screensaver. Fu il primo album che indicava l'indirizzo e-mail dell'artista (idol@well.sf.ca.us, ora non pi\u00f9 attivo) nel libretto. I risultati per\u00f2 non furono benevoli ed il disco si rivel\u00f2 tanto un flop per la critica musicale quanto troppo sofisticato per i vecchi fan cresciuti con \"Rebel Yell\".\nIdol trascorse un periodo di depressione, nel quale inizi\u00f2 ad assumere droghe sfiorando nel 1994 la morte per overdose di GHB. Superato questo brutto periodo, Idol si dedic\u00f2 completamente alla famiglia, essendo divenuto da poco padre. Ha scritto una canzone per il fatto di aver amato una donna e aver poi sofferto nel vederla sposare un altro. Nel 1996 Idol si \u00e8 esibito dal vivo come \"guest star\" con gli Who in \"Bell Boy\", un successo estratto dalla loro opera rock Quadrophenia, cantando la parte originariamente cantata dal defunto batterista della band, Keith Moon.\nIn queste brevi apparizioni, Idol si \u00e8 vestito con un'uniforme da portantino (bellboy in inglese) riprendendo il personaggio interpretato da Sting nel film Quadrophenia. Nello stesso anno ha partecipato al film \"Il tempo dei cani pazzi\" nel ruolo del killer Lee Turner. Ritorn\u00f2 sotto i riflettori nel 1998, quando interpret\u00f2 se stesso in \"Prima o poi me lo sposo\", commedia romantica con protagonisti Drew Barrymore e Adam Sandler, nella cui colonna sonora vi era anche la sua canzone \"White Wedding\". Sempre in campo cinematografico, Idol fece anche un'apparizione in \"The Doors\", film di Oliver Stone sulla vita di Jim Morrison, leader della band in questione, in cui Idol interpreta Cat, il compagno di bevute di Jim Morrison.\nFu anche preso in considerazione per la parte del cattivo, Jacob Kell, in , ma alla fine gli fu preferito Bruce Payne. Si esib\u00ec sul palco anche con gli Third Eye Blind. Il 16 aprile 2001 il canale musicale VH1 trasmise \"Billy Idol - Behind the Music\". La serie dei \"Behind the Music\" era molto popolare all'epoca e spesso gli artisti protagonisti delle monografie proposte traevano dei benefici in termini di rinnovato interesse nei loro confronti. Anche con Idol e Stevens successe cos\u00ec, ed infatti tre giorni dopo furono ingaggiati dalla stessa VH1 per uno show (\"Storyteller\").\nI due, riuniti dopo 15 anni, suonarono in una serie di show acustici e narrati prima di registrare uno special per VH1. Il tour acustico fu un successo ed alla fine Idol cominci\u00f2 ad aggiungere sempre nuovo materiale allo show. Nel 2001 fu pubblicato un nuovo \"Greatest Hits\", in cui figurava anche una cover di \"Don't You (Forget About Me)\" di Keith Forsey e Steve Schiff. In effetti Forsey e Schiff avevano originariamente scritto questa canzone pensando ad Idol, che per\u00f2 all'epoca aveva declinato il brano che fin\u00ec quindi ai Simple Minds, i quali ne fecero un successo planetario nel 1985. L'album di Idol contiene anche una versione acustica dal vivo di \"Rebel Yell\", presa dalla performance live del 1993 alla KROQ di Los Angeles, \"Acoustic Christmas\".\nNel 2000 Idol fu invitato come vocalist per il primo album da solista di Tony Iommi, Iommi: il suo contributo fu nel brano \"Into The Night\", di cui era coautore. Nello stesso anno prest\u00f2 la propria voce al personaggio di Odin, un misterioso alieno, nel film di animazione Heavy Metal 2000. Alla Grand Final della National Rugby League del 2002 a Sydney, nel pre-partita Idol entr\u00f2 in campo su un palco a forma di hovercraft sulle note di \"White Wedding\", ma riusc\u00ec a cantare solo due parole prima che un black-out ponesse fine alla sua performance. Il brano \"White Wedding\" appare anche nel famoso videogame sul canale radio rock .\n\"Devil's Playground\".\nA quasi 12 anni dall'ultimo album registrato in studio, nel marzo 2005 usc\u00ec il suo sesto album (settimo se si considera l'EP del 1981), \"Devil's Playground\", che raggiunse la posizione n. 46 nella Billboard 200: l'album contiene una cover di \"Plastic Jesus\". Nel 2005 suon\u00f2 ad alcune date del \"Vans Warped Tour 2005\" ed anche al \"Download Festival\" al Donington Park, al \"Voodoo Music Experience\" di New Orleans ed al \"Rock am Ring\". Nel 2006 come unica data inglese suon\u00f2 al \"Sunday night\" del \"GuilFest\". Lo stesso anno fece un'apparizione a \"Viva La Bam\" in cui aiut\u00f2 Bam Margera nel tentativo di creare un tetto a pannelli solari per la sua Lamborghini Gallardo da 250.000 dollari, e suon\u00f2 per il compleanno di April Margera.\nNel 2006 fece un'ospitata nell'album da solista \"Blood of the Snake\" del suo tastierista Derek Sherinian, con una cover di \"In the Summertime\", successo dei Mungo Jerry del 1970: ne fu fatto anche un video in cui appaiono sia Idol che il chitarrista Slash. Nel novembre 2006 Idol pubblic\u00f2 un album natalizio intitolato \"\". Nel 2008 \"Rebel Yell\" fu inclusa tra le tracce suonabili nel videogioco Guitar Hero World Tour, mentre \"White Wedding\" and\u00f2 su Rock Band 2. Sulla piattaforma di \"The Rock Band 2\" in seguito furono rese disponibili \"Mony Mony\" e \"Rebel Yell\" come tracce scaricabili.\nIl 24 giugno 2008 Idol ha pubblicato un nuovo album di Greatest Hits, \"The Very Best of Billy Idol: Idolize Yourself\", contenente due inediti, \"John Wayne\" e \"New Future Weapon\". Una terza traccia, \"Fractured\", \u00e8 invece scaricabile da iTunes. Ha poi affrontato una tourn\u00e9e mondiale insieme ai Def Leppard. Nel luglio 2009 Idol ha suonato al Congress Theater di Chicago per la serie TV \"Soundstage\": questa performance fu registrata e pubblicata su DVD come \"In Super Overdrive Live\" il 17 novembre 2009.\n\"Kings &amp; Queens of the Underground\".\nIl 16 febbraio 2010, Idol \u00e8 stato annunciato come uno degli artisti a suonare al Download Festival a Donington Park, in Inghilterra. Dichiarando: \"Con tutte queste grandi e fantastiche band dei pesi massimi che suonano Download quest'anno, dovr\u00f2 venire armato della mia attitudine punk rock, Steve Stevens, e tutte le mie canzoni classiche pi\u00f9 un paio di cover. Dovrei. Sii divertente!\". Nel marzo 2010, Idol ha aggiunto il chitarrista dei Camp Freddy Billy Morrison e il batterista Jeremy Colson alla sua formazione in tour.\nNel 2012, Idol \u00e8 apparso nel terzo episodio della serie Four della BBC, \"How the Brits Rocked America\". \nIdol ha pubblicato il suo ottavo album in studio \"Kings &amp; Queens of the Underground\" nell'ottobre 2014. Durante la registrazione dell'album tra il 2010 e il 2014, ha lavorato con il produttore Trevor Horn, l'ex Buggles di Horn e il compagno di band degli Yes Geoff Downes e Greg Kurstin. L'autobiografia di Idol, intitolata \"Dancing with Myself\", ed \u00e8 stata pubblicata il 7 ottobre 2014, diventando un best seller del New York Times.\nIl 30 ottobre 2018, gli ex membri della Generazione X, Idol e Tony James si sono uniti a Steve Jones e Paul Cook, ex membri di un'altra band punk rock inglese di prima ondata, i Sex Pistols, per esibirsi in un concerto gratuito al Roxy di West Hollywood, Los Angeles, sotto il nome di Generation Sex, suonando un set combinato del materiale delle due precedenti band.\nAlla fine di febbraio 2020, Idol ha recitato in una campagna di servizio pubblico intitolata \"Billy Never Idles\", intesa a combattere l'inutile inattivit\u00e0 dei motori delle automobili a New York City, per ridurre l'inquinamento atmosferico. Idol ha collaborato con il sindaco di New York Bill de Blasio per aprire la campagna, in cui Idol dice \"Se non stai guidando, spegni il tuo dannato motore!\" e altri consigli forti.\nIdol \u00e8 apparso come cantante ospite nella canzone \"Night Crawling\" dall'album \"Plastic Hearts\" di Miley Cyrus pubblicato nel novembre 2020.\nFilmografia.\nNel 1991 partecipa, nel ruolo di \"Cat\", al film \"The Doors\" di Oliver Stone. Nel 1996 compare nel ruolo di Lee Turner nel film \"Il tempo dei cani pazzi\". Nel 1998 appare nel ruolo di s\u00e9 stesso nel film \"Prima o poi me lo sposo\".\nViene citato pi\u00f9 volte nella nona stagione di \"American Horror Story\" intitolata \"1984\", nella cui colonna sonora compaiono alcuni suoi successi come \"Flesh for Fantasy\", \"Blue Highway\", \"Rebel Yell\" e \"White Wedding\"."}
{"id": "705929", "revid": "287204", "url": "https://it.wikipedia.org/wiki?curid=705929", "title": "Myrtaceae", "text": "Myrtaceae , note anche come Myrtacee, \u00e8 una famiglia di piante sia arboree che arbustive appartenente all'ordine Myrtales. Secondo recenti stime la famiglia comprende 132 generi con 5950 specie diffuse soprattutto nelle regioni tropicali e subtropicali.\nLe Myrtacee comprendono piante di grande importanza ecologica ed economica (mirto, chiodi di garofano, Feijoa), in particolare il genere \"Eucalyptus\". Diverse specie sono coltivate anche a scopo ornamentale come, ad esempio, il comune callistemo.\nGli scienziati ipotizzano che la famiglia Myrtaceae sia nata tra sessanta e cinquantasei milioni di anni fa durante l'era paleocenica. Polline fossile \u00e8 stato rinvenuto in sedimenti dall'antico supercontinente Gondwana.\nLa separazione di Gondwana durante il Cretaceo (145-66 milioni di anni fa ) ha isolato geograficamente i \"taxa\" permettendo una rapida speciazione: in particolare, i generi un tempo considerati membri dell'alleanza Leptospermoideae sono ora isolati all'interno dell'Oceania.\nDescrizione.\nI membri di questa famiglia sono piante legnose sempreverdi, ricche di oli aromatici.\nLe foglie sono persistenti, semplici, a margine intero.\nI fiori hanno quattro-cinque pezzi fiorali (sepali e petali) e moltissimi stami. Molto il calice e la corolla sono di ridotte dimensioni e la funzione vessillare \u00e8 assegnata, quasi del tutto o del tutto, ai soli stami, che assumono una vistosit\u00e0 dominante (per colori numero e dimensioni) rispetto al resto del fiore.\nI frutti sono capsule, noci o bacche.\nTassonomia.\nAll'interno della famiglia Myrtaceae sono inclusi i seguenti 132 generi:"}
{"id": "705933", "revid": "17654", "url": "https://it.wikipedia.org/wiki?curid=705933", "title": "Edipo a Colono (Alpaerts)", "text": ""}
{"id": "705936", "revid": "110157", "url": "https://it.wikipedia.org/wiki?curid=705936", "title": "L'albero dai fiori rossi", "text": "L'albero dai fiori rossi \u00e8 un saggio e un libro di viaggio dello scrittore e giornalista Paolo Valente, lungo ripercorre le piste dell'Africa occidentale. Partendo dal Benin (l'antico Dahomey), passa per il Togo e giunge in Ghana, pubblicato nel 2004. \u00c8 qui che vecchie storie di sfruttamento e di schiavit\u00f9 conducono l'autore attraverso i secoli, ad indagare le cause reali degli attuali squilibri tra mondi apparentemente lontani. "}
{"id": "705939", "revid": "1305772", "url": "https://it.wikipedia.org/wiki?curid=705939", "title": "Polygala vulgaris", "text": "La Poligala comune (nome scientifico Polygala vulgaris L.) \u00e8 una pianta erbacea perenne della famiglia delle Polygalaceae.\nSistematica.\nIl Sistema Cronquist assegna la famiglia delle Polygalaceae all'ordine Polygalales mentre la moderna classificazione APG la colloca nell'ordine Fabales. Sempre in base alla classificazione APG sono cambiati anche i livelli superiori (vedi tabella a destra).\nIl genere \"Polygala\" \u00e8 molto ampio. Alcuni autori ne assegnano fino a 500 specie, infatti questo genere include piante, arbusti perenni, erbacee e alberi.\nVariabilit\u00e0.\nLa specie \"Polygala vulgaris\" \u00e8 polimorfa e quindi soggetta a molte varianti che per\u00f2 non sono ancora ben documentate. Il colore del fiore non influisce da un punto di vista tassonomico.\nEtimologia.\nUn'antica credenza riteneva che tale erba fosse capace di aumentare la secrezione del latte alle mucche; da qui il nome del genere \u201cPolygala\u201d = molto latte.\nMorfologia.\nLa forma biologica della pianta appartiene alle emicriptofite scapose (H scap ): ossia \u00e8 una pianta perennante per mezzo di gemme adagiate al suolo (\u201cemicriptofita\u201d); mentre il portamento \u00e8 tipico di una pianta con asse florale allungato e con poche foglie (\u201cscaposo\u201d).\nRadici.\nRadice a fittone.\nFoglie.\nLe foglie sono sessili, alterne, semplici e senza stipole con superficie quasi glabra. Dimensioni globali delle foglie: larghezza da 2 a 4\u00a0mm; lunghezza da 10 a 20\u00a0mm. \nInfiorescenza.\nI fiori, bianchi o lillacini o violaceo-brunastri, sono disposti in spighe terminali con 10 \u2013 40 fiori. Ogni racemo ha un piccolo peduncolo che si forma all'ascella di una brattea. La brattea \u00e8 lunga al massimo quanto il peduncolo (1\u00a0cm).\nFiori.\nI fiori sono irregolari (zigomorfi), ermafroditi, pentaciclici, pentameri, gamopetali con piccolo peduncolo da 3\u00a0mm e con brattee da 2\u00a0mm.\nFrutti.\nIl frutto \u00e8 una capsula oblunga, lateralmente compressa, divisa internamente in due logge contenenti ciascuna uno o due semi pubescenti. La parte carnosa del seme (strofiolo) presenta delle appendici lunghe 1/3 del seme.\nI semi sono dispersi mediante formiche.\nDistribuzione e habitat.\nDal punto di visto corologico la nostra pianta appartiene al tipo \u201cEuroasiatico\u201d : ossia una pianta estesa per tutto l'emisfero boreale.\nSulla nostra Penisola \u00e8 comune nei luoghi soleggiati erbosi, boschivi o scoperti, dal mare alla regione alpina. In Italia settentrionale \u00e8 comune, mentre al Centro e al Sud \u00e8 pi\u00f9 rara. Vive in ambiente acido.\nAltitudine: 0\u00a0\u2013 2200 .\nUsi.\nFarmacia.\nL'azione antireumatica \u00e8 data dal salicilato di metile liberato dalla gaulterina. \nInoltre dalle radici si estrae una droga ad azione espettorante (propriet\u00e0 comune di alcune piante della famiglia delle \" Polygalaceae \"), usata sotto forma di infuso, di sciroppo o di polvere. La sua azione farmacologica \u00e8 dovuta all'aumento della secrezione di muco bronchiale fluido che pu\u00f2 essere eliminato con facilit\u00e0 mediante colpi di tosse. \nA dosi elevate ha effetto di emetico.\nCucina.\nDal punto di vista alimentare la Poligala comune viene usata per fare il te."}
{"id": "705945", "revid": "17654", "url": "https://it.wikipedia.org/wiki?curid=705945", "title": "Koning Oedipus", "text": ""}
{"id": "705947", "revid": "767487", "url": "https://it.wikipedia.org/wiki?curid=705947", "title": "Un vagabondo alla corte di Francia", "text": "\"Un vagabondo alla corte di Francia (If I were King)\" \u00e8 un film avventuroso statunitense del 1938, diretto da Frank Lloyd e interpretato da Ronald Colman, Basil Rathbone e Frances Dee.\nLa pellicola prodotta per la Paramount Pictures \u00e8 l'adattamento cinematografico di Preston Sturges dell'opera omonima della scrittrice Justin Huntly McCarthy del 1901.\nTrama.\nIl film \u00e8 la storia romanzata del poeta francese del XV secolo Fran\u00e7ois Villon durante il regno di Luigi XI.\nLa citt\u00e0 di Parigi \u00e8 assediata dalle truppe del Duca di Borgogna che hanno accerchiato le mura cittadine con la speranza di costringere alla resa il tirannico sovrano Luigi XI.\nLa popolazione parigina soffre la fame e l'unico uomo ad avere il coraggio di far sentire la sua voce in loro difesa \u00e8 il poteta vagabondo Villon, il quale si mette a capo di un sommovimento popolare per assalire i magazzini reali alla ricerca di cibo. Inseguito dalle guardie del re, Villon incrocia i passi dello stesso sovrano, in incognito, all'interno di una taverna dove si era rifugiato e viene arrestato.\nIl sovrano rimane colpito tuttavia dalle parole di Villon che lo incita a guadagnarsi la lealt\u00e0 dei suoi sudditi con il rispetto piuttosto che con la paura.\nCon lo scopo di dimostrare al poeta che non \u00e8 facile governare un regno come il suo, lo elegge Conestabile di Francia, carica che ricoprir\u00e0 per una sola settimana, alla scadenza della quale il poeta verr\u00e0 giustiziato.\nLa retta ed encomiabile condotta di Villon nel suo nuovo incarico far\u00e0 guadagnare al re una nuova popolarit\u00e0 e trasformer\u00e0 i suoi nemici nell'ombra in nuovi e fedeli alleati.\nGli sar\u00e0 tuttavia pi\u00f9 faticoso costringere i generali del re e la nobilt\u00e0 a unirsi per rompere l'assedio e sar\u00e0 tormentato dalla doppia relazione con Hugette, ragazza di strada, e la nobile Catherine de Vaucelles."}
{"id": "705949", "revid": "767487", "url": "https://it.wikipedia.org/wiki?curid=705949", "title": "Una bionda in carriera", "text": "Una bionda in carriera (\"Legally Blonde 2: Red, White &amp; Blonde\") \u00e8 un film del 2003 diretto da Charles Herman-Wurmfeld e prodotto dalla Metro-Goldwyn-Mayer, sequel de \"La rivincita delle bionde\" del 2001, che vede nuovamente Reese Witherspoon come protagonista.\nTrama.\nDopo la laurea, Elle Woods assieme al suo amato cagnolino Bruiser, si muove alla volta di Washington D.C. per far parte dello staff di Victoria Rudd, una donna candidata al congresso. Una volta al Congresso, Elle si batter\u00e0 per una causa animalista, perorando una campagna contro l'uso di cavie da laboratorio."}
{"id": "705950", "revid": "31886", "url": "https://it.wikipedia.org/wiki?curid=705950", "title": "Poligala", "text": ""}
{"id": "705952", "revid": "228587", "url": "https://it.wikipedia.org/wiki?curid=705952", "title": "Ise", "text": ""}
{"id": "705953", "revid": "124123", "url": "https://it.wikipedia.org/wiki?curid=705953", "title": "George Kateb", "text": "Docente di politica e direttore del programma di filosofia politica presso la Columbia University.\nStudioso di Emerson, Nietzsche, Heidegger, Arendt.\nUna delle sue opere principali \u00e8 \"The Inner Ocean: Individualism And Democratic Culture\", che rilegge Emerson, Nietzsche, Heidegger e Walt Whitman in relazione alla bomba atomica e alla prospettiva dell'autodistruzione dell'umanit\u00e0, all'attivismo politico, alla solitudine, al conformismo."}
{"id": "705954", "revid": "1305772", "url": "https://it.wikipedia.org/wiki?curid=705954", "title": "Polygala", "text": "Poligala (nome scientifico Polygala, L., 1753) \u00e8 un genere di piante Spermatofite Dicotiledoni, arboree, erbacee, rampicanti e perenni, appartenente alla famiglia delle Polygalaceae.\nSistematica.\nIl Sistema Cronquist assegna la famiglia delle Polygalaceae all'ordine Polygalales mentre la moderna classificazione APG la colloca nell'ordine Fabales. Sempre in base alla classificazione APG sono cambiati anche i livelli superiori (vedi tabella a destra).\nIl genere \"Polygala\" \u00e8 molto ampio ed \u00e8 il pi\u00f9 importante della famiglia. Alcuni autori ne assegnano fino a 500 specie, infatti questo genere include piante, arbusti perenni, erbacee e alberi. Le specie spontanee presenti nella nostra Penisola sono circa una ventina. \u00c8 da notare ancora che il genere Polygala \u00e8 l'unico della famiglia delle Polygalaceae ad avere delle specie spontanee presenti in Italia.\nEtimologia.\nUn'antica credenza riteneva che tale erba fosse capace di aumentare la secrezione del latte alle mucche; da qui il nome del genere \u201cPolygala\u201d = molto latte. Dioscoride, riprendendo questa credenza, afferma che anche nelle gestanti faccia venire latte in abbondanza.\nMorfologia del genere.\nLa forma biologica pi\u00f9 tipica e comune delle piante del genere \"Polygala\" \u00e8 emicriptofita scaposa (H scap): ossia sono piante perennanti per mezzo di gemme adagiate al suolo (\u201cemicriptofite\u201d); mentre il portamento \u00e8 tipico di una pianta con asse florale allungato e con poche foglie (\u201cscaposo\u201d).\nRadici.\nNormalmente la radice \u00e8 a fittone.\nFusto.\nGeneralmente la parte inferiore del fusto \u00e8 legnosetta, mentre quella aerea \u00e8 erbacea.\nFoglie.\nLe foglie sono spiralate, semplici e prive di stipole per lo pi\u00f9 lanceolate \u2013 lineari.\nInfiorescenza.\nL'infiorescenza \u00e8 caratterizzata da piccoli fiori (a diversi colori secondo la specie) riuniti in racemi apicali.\nFiori.\nLa simmetria fiorale \u00e8 spiccatamente zigomorfica e il fiore ad un esame superficiale appare molto simile a quello delle leguminose (aspetto papilionaceo), anche se anatomicamente non c'\u00e8 analogia fra le varie parti strutturali. Altre caratteristiche dei fiori delle Poligale sono: ermafroditi, pentacicli (a cinque verticilli: calice\u2013 corolla \u2013 doppio verticillo di stami (androceo) \u2013 pistillo (gineceo)), pentameri (calice con 5 sepali e corolla con 5 petali \u2013 non sempre distinti tra di loro, ossia a struttura gamosepla-petala e non dialisepala-petala) \nFrutti.\nIl frutto \u00e8 una capsula lateralmente compressa. I semi sono dispersi tramite formiche (mirmecoria) che vengono attratte dalle sostanze zuccherine dello strofiolo (membrana di sostegno che aderisce al seme dopo la dispersione).\nDistribuzione e habitat.\nLa maggioranza delle specie del genere \"Polygala\" sono originarie delle zone tropicali (particolarmente numerose nelle Americhe), ma sono diffuse anche nella parte settentrionale dell'emisfero boreale.\nIn Italia si trovano un po' su tutto il territorio, sui prati mediamente soleggiati e margini dei boschi di vario tipo.\nUsi.\nLe poligale hanno in genere uno scarso valore economico, anche se alcune variet\u00e0 sono coltivate a scopo ornamentale. Anticamente qualche specie veniva usata nella farmacopea ora solo in medicina popolare o erboristeria.\nSpecie del genere.\nAlcune specie importanti.\nSegnaliamo qui alcune specie degne di nota (per un elenco pi\u00f9 completo delle altre specie vedi: Specie di \"Polygala\"):\nSpecie italiane.\nDi seguito diamo un elenco delle sole specie italiane spontanee:\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza il sistema delle chiavi analitiche."}
{"id": "705955", "revid": "26417", "url": "https://it.wikipedia.org/wiki?curid=705955", "title": "Salento sound system", "text": ""}
{"id": "705961", "revid": "697352", "url": "https://it.wikipedia.org/wiki?curid=705961", "title": "Taiwan Star Telecom", "text": "VIBO \u00e8 operatore di telefonia mobile 3G di Taiwan.\nVIBO \u00e8 una sussidiaria del gruppo KINPO e anche conosciuta per essere uno dei pi\u00f9 avanzati operatori a Taiwan nell'offerta di servizi 3G.\nLa rete di VIBO \u00e8 basata su una piattaforma UMTS (W-CDMA), secondo il GSM world association la rete di VIBO divenne attiva dall'ottobre 2005.\nOffre ai suoi abbonati anche servizi di roaming internazionale."}
{"id": "705963", "revid": "767487", "url": "https://it.wikipedia.org/wiki?curid=705963", "title": "Ti spiace se bacio mamma?", "text": "Ti spiace se bacio mamma? \u00e8 un film italiano del 2003, diretto da Alessandro Benvenuti e interpretato da lui stesso, da Natasha Stefanenko, e da Arnoldo Fo\u00e0.\nTrama.\nLena (Natasha Stefanenko), immigrata in Italia dall'Ucraina, arriva come un terremoto a sconvolgere gli equilibri della famiglia di Sandro (Alessandro Benvenuti), avvocato e scapolone. La nuova avvenente colf risveglia gli istinti sopiti di Renato (Arnoldo Fo\u00e0), padre settantacinquenne di Sandro, spingendo le tre sorelle \u2013 Lorenza, Loriana, e Loretta \u2013 a sospettare della buona fede della donna e a indagare sulla sua vita. Le tre faranno di tutto per far passare per un avvoltoio Lena (che, di suo, nasconde un segreto), ma Sandro non si lascia abbindolare"}
{"id": "705964", "revid": "436907", "url": "https://it.wikipedia.org/wiki?curid=705964", "title": "Hammer to Fall", "text": "Hammer to Fall \u00e8 un singolo del gruppo musicale britannico Queen, pubblicato il 10 settembre 1984 come quarto estratto dall'undicesimo album in studio \"The Works\".\nDescrizione.\nIl brano \u00e8 stato scritto da Brian May e ha come tematica la presa di coscienza dell'esistenza della morte e della caducit\u00e0 della vita.\nLa versione 12\" del singolo contiene una versione estesa del brano denominata \"The Headbangers Mix\"; ci\u00f2 che la caratterizza e la differenzia dalla versione album \u00e8 l'introduzione del brano, molto pi\u00f9 lunga ed alternativa, e un assolo di chitarra di May aggiunto poco dopo l'ultimo ritornello.\n\"Hammer to Fall\" si adattava molto alle esibizioni dal vivo, infatti \u00e8 stato incluso anche nella lista dei brani che la band suon\u00f2 nel Live Aid nel 1985. Il brano venne suonato durante il Freddie Mercury Tribute Concert, e alla voce venne chiamato Gary Cherone degli Extreme. Nelle tourn\u00e9e svolte dai Queen + Paul Rodgers tra il 2005 e il 2006 il brano fu diviso in due parti, la cui prima \u00e8 una versione proposta in un ritmo pi\u00f9 lento.\nQuesta canzone \u00e8 l'unica dell'album a fare parte della colonna sonora del film \"Highlander - L'ultimo immortale\"; in seguito \u00e8 stata inserita in \"Greatest Hits II\" e in \"Queen Rocks\".\nVideo musicale.\nIl videoclip, diretto da David Mallet, rappresenta una normale esibizione dal vivo fatta a Bruxelles durante la tappa europea del \"The Works Tour\".\nTracce.\nTesti e musiche di Brian May."}
{"id": "705965", "revid": "4540", "url": "https://it.wikipedia.org/wiki?curid=705965", "title": "Ciclabile Dobbiaco - Lienz", "text": ""}
{"id": "705967", "revid": "446353", "url": "https://it.wikipedia.org/wiki?curid=705967", "title": "Churchill Barriers", "text": "Le Churchill Barriers sono degli sbarramenti costruiti durante la seconda guerra mondiale sull'arcipelago scozzese delle Orcadi allo scopo di impedire le incursioni dei sottomarini nemici nella baia di Scapa Flow all'interno della quale si trovava una base della Royal Navy.\nGli sbarramenti, che hanno una lunghezza complessiva di 2,3\u00a0km, congiungono l'isola di Mainland con quella di South Ronaldsay, passando sulle isolette minori di Lamb Holm, Glims Holm, e Burray.\nMotivazioni belliche.\nLa necessit\u00e0 strategica delle opere militari fu messa in evidenza da un tragico evento bellico subito dalla Marina militare britannica il 14 ottobre 1939. In quell'occasione, il sottomarino tedesco U 47, approfittando dell'alta marea, era riuscito a penetrare nella baia e ad affondare la nave da battaglia britannica \"HMS Royal Oak\", causando la morte di 833 membri dell'equipaggio. Poco tempo dopo, il Primo Lord dell'Ammiragliato Winston Churchill visit\u00f2 l'arcipelago e ordin\u00f2 la costruzione di sbarramenti a protezione dell'accesso orientale della baia.\nCostruzione.\nAll'inizio si procedette all'affondamento di navi per creare ostacoli all'accesso in baia degli U-Boot tedeschi. Nel maggio del 1940 iniziarono i lavori di costruzione dei 4 tratti di sbarramento. Gran parte della forza lavoro utilizzata per costruire le barriere era composta dai circa 1300 prigionieri di guerra italiani detenuti su Mainland a partire dal 1942.\nLe barriere sono costituite da una base di circa 250.000 tonnellate di roccia ricavata da una cava locale e sono poggiate sul fondo del mare e si elevano fino a una profondit\u00e0 di 18\u00a0m; su di esse sono stati posti circa 66.000 blocchi cubici da cinque o dieci tonnellate l'uno. Per ironia della sorte, i lavori si conclusero il 12 maggio 1945 a guerra praticamente conclusa.\nCessata la loro funzione bellica, le opere militari non sono state smantellate: rimaste in sede, sono utilizzate come collegamento stradale fra le isole.\nItalian Chapel.\nI prigionieri italiani ospitati sull'isola di Lamb Holm in uno dei tre campi allestiti appositamente per i lavori, costruirono, utilizzando due baracche Nissen e altri mezzi di fortuna, una piccola ma graziosa cappella, la \"Italian Chapel\" chiamata anche \"the miracle of Camp 60\". Ristrutturata nel 1960 con la collaborazione del suo progettista originario, attualmente \u00e8 una delle attrattive turistiche dell'area."}
{"id": "705970", "revid": "709565", "url": "https://it.wikipedia.org/wiki?curid=705970", "title": "Download Festival", "text": "Il Download Festival \u00e8 un festival metal e rock di tre giorni organizzato sul circuito di Donington Park in Inghilterra. L'evento ha luogo solitamente d'estate ed \u00e8 gestito dalla Live Nation.\nStoria.\nIl Download Festival \u00e8 stato concepito come un follow-up al Monsters of Rock festival, svoltosi nel circuito di Donington Park tra il 1980 e il 1996. Piuttosto che essere un evento unico di un solo giorno, il Download Festival \u00e8 stato inizialmente un evento di 2 giorni (in espansione a 3 giorni nel 2005).\nIl nome \"Download\" \u00e8 stato scelto per due motivi. Il download \u00e8 stata una parola \"sporca\" nel mondo della musica, a causa dei file sharing, e il rock \u00e8 visto come un genere di musica ribelle. Gli organizzatori avevano avuto una forte pressione negativa da parte di molti organizzatori, alcuni addirittura sostenevano che il Download Festival avrebbe potuto \"distruggere l'industria della musica\".\nNel 2003, nei biglietti per il festival sono stati messi dei codici, che permettevano ai frequentatori di scaricare brani della band che aveva suonato. Anche se questa idea \u00e8 stata abbandonata negli anni successivi, gli organizzatori del Festival hanno alimentato una comunit\u00e0 online attraverso il forum del Festival. Inizialmente venne fatta una tavola armonica per i fans (ed i critici) del festival, la tavola divenne parte integrante dell'organizzazione di esso, con contributi regolari da parte del direttore del festival John Probyn e il promotore Andy Chopping. Il forum fornisce un faccia a faccia, attraverso le riunioni Fan Forum (iniziata nel 2006) e di organizzare il Barbecue Boardie (2006) e la notte Takeover Boardie (2009), tornei di calcio e un quiz pub per i campeggiatori che arrivano la notte del mercoled\u00ec.\nQuando il Download Festival \u00e8 cominciato, ha avuto luogo nel circuito di Donington Park, come era stato fatto per Monsters Of Rock. Tuttavia nel 2008 gli sviluppi per la Formula Uno hanno fatto s\u00ec che il terreno non fosse pi\u00f9 adatto ad ospitare il Festival. Il 2008 ha visto un movimento verso il \"Mercato della Domenica\" situato nell'ovest del circuito. Sebbene fosse adeguato, i membri erano limitati e la locazione del campo necessitava di una tenda, e arrivare all'arena costava una bella passeggiata. Il 2009 ha visto il festival muoversi verso una migliore (e popolare) locazione nel sud del circuito.\nEdizioni.\n2003.\nLa prima edizione si svolse nel 2003. Come headliners furono originariamente scelti gli Iron Maiden e i Limp Bizkit ma, dopo l'abbandono di questi ultimi, furono ingaggiati gli Audioslave. I Metallica parteciparono all'evento ma non furono messi come gruppo principale a causa di problemi di organizzazione.\nMain Stage\nScuzz Stage\n2004.\nNel 2004 furono ben 72 le band che presero parte al festival ma molti gruppi dovettero abbandonare la scena. Primi fra tutti i Soil, arrivati in ritardo, non si esibirono, poi gli Static-X ruppero il bus e non giunsero a Donington, gli Slayer giunsero invece privi del necessario equipaggiamento e furono cos\u00ec dirottati sul secondo palco e rimpiazzati dai Damageplan. Il fatto che dest\u00f2 maggior scalpore fu per\u00f2 l'infortunio di Lars Ulrich dei Metallica che fece s\u00ec che, al suo posto alla batteria, suonassero prima Dave Lombardo e poi Joey Jordison. Una versione del festival fu organizzata anche in Scozia.\nMain Stage\nSnickers \"Game On\" Stage\nBarfly Stage\n2005.\nIl Download 2005 ebbe come headliner i Black Sabbath, i Mot\u00f6rhead e i System of a Down e fu disposto per la prima volta in 3 giorni.\nMain Stage\nSnickers Stage\nNapster Stage\n2006.\nIl Download Festival 2006 fu nuovamente organizzato su tre giorni ed ebbe come headliners i Tool, i Metallica e i Guns N' Roses, ottenendo il tutto esaurito.\nMain Stage\nSnickers Stage\nGibson/Myspace Stage\nSnickers Bowl Stage\n2007.\nMain Stage\nThe Dimebag Darell Stage\nTuborg Stage\n2008.\nPrimo palco\nTuborg Stage\nGibson Stage\n2009.\nIl Download Festival 2009 si \u00e8 svolto dal 12 al 14 giugno al Donington Park.\n2011.\nIl Download Festival torna nuovamente a Donington il 10, 11 e 12 giugno 2011. Il 29 novembre sono stati confermati i System of a Down e il 3 dicembre i Linkin Park entrambi come headliner. Il 22 febbraio \u00e8 stato svelato il terzo headliner: i Def Leppard.\n2012.\nLa decima edizione del Download Festival si svolger\u00e0 nuovamente a Donington dall'8 al 10 giugno 2012. Nei primi giorni di novembre 2011 \u00e8 stato comunicato uno dei tre headliner saranno i Metallica che, in occasione del ventennale della sua pubblicazione, proporranno interamente il \"Black Album\". L'11 novembre 2011, i Black Sabbath annunciano la reunion in formazione originale, la lavorazione di un nuovo album per il 2012 e la partecipazione al festival..\n2013.\nL'undicesima edizione del Download Festival si \u00e8 svolta a Donington dal 14 al 16 giugno 2013.\n2014.\nLa dodicesima edizione si tiene nei giorni 13, 14 e 15 giugno 2014 nella consueta location di Castle Donington.\n2015.\nLa dodicesima edizione si tiene nei giorni 12, 13 e 14 giugno 2015 nella consueta location di Castle Donington. Per la prima volta nella storia del festival la Polizia dello Leicestershire ha utilizzato tecnologie per la scansione del volto dei partecipanti al festival senza avvisare preventivamente, fatto questo che ha scatenato diverse polemiche giunte anche dal palco del festival..\n2016.\nLa quattordicesima edition del Download Festival is \u00e8 tenuta nella consueta location di Donington Park dal 10 al 12 giugno 2016. I Mot\u00f6rhead avrebbero dovuto suonare nel Main Stage la sera del 10 giugno ma a causa della morte del loro storico leader Lemmy il 28 dicembre 2015 il Main Stage \u00e8 stato rinominato \u201cThe Lemmy Stage\u201d in suo onore e invece di inserire un altro gruppo al posto dei Mot\u00f6rhead (i quali hanno dichiarato che non avrebbero pi\u00f9 suonato senza il loro compianto leader) lo slot \u00e8 stato impegnato per un tributo a Lemmy con un video di 20 minuti.\nEdizione Francese.\nPer la prima volta nella storia del festival \u00e8 stata organizzata un'edizione parallela al di fuori del Regno Unito all'ippodromo di Longchamp a Parigi in Francia. La scaletta del \"Download France\" \u00e8 stata simile ma con meno gruppi rispetto a quella dell'edizione inglese.\n2017.\nLa quindicesima edizione del Download Festival si \u00e8 svolta dal 9 al 11 Giugno 2017 nella consueta location di Donington Park. In virt\u00f9 del successo raggiunto l\u2019anno precedente con l\u2019edizione francese, nel 2017 l\u2019organizzazione del festival ripete l\u2019esperienza dell\u2019edizione al di fuori del Regno Unito organizzando nuovamente l\u2019edizione francese e aggiungendo un\u2019edizione spagnola.\nEdizione Francese.\nAlla sua seconda edizione, il Download Festival France si \u00e8 svolto parallelamente all\u2019edizione del Regno Unito dal 9 al 11 Giugno 2017.\nEdizione Spagnola.\nPer la prima volta nella storia del festival \u00e8 stata organizzata un\u2019edizione spagnola a Madrid che si \u00e8 svolta dal 22 al 24 Giugno 2017 allo stadio Caja M\u00e0gica a San Fermin.\n2018.\nLa sedicesima edizione del Download Festival si \u00e8 svolta dal 8 al 10 Giugno 2018 sempre a Donington Park. Si ripete nuovamente l\u2019esperienza delle edizioni in Francia e in Spagna."}
{"id": "705977", "revid": "124123", "url": "https://it.wikipedia.org/wiki?curid=705977", "title": "Louis-S\u00e9bastien Le Nain de Tillemont", "text": "Biografia.\nFu allievo dei \u201csolitari\u201d delle \"petites \u00e9coles\" di Port-Royal des Champs e fece il suo ingresso nello stesso monastero dopo l'ordinazione secerdotale (1676): collabor\u00f2 a parecchi scritti di alcuni dei suoi maestri. Nel 1679, costretto ad abbandonare il monastero, si stabil\u00ec a Tillemont. \nLettore degli storici classici, Louis-S\u00e9bastien Le Nain de Tillemont fu l'autore di una monumentale opera sulla storia dell'Impero romano e della Chiesa ancora oggi considerata, per l'ampiezza e la precisione di dettagli, un'opera di consultazione.\nTillemont dovette adeguarsi all'intervento della censura ecclesiastica pubblicando la sua opera divisa in due parti; la prima, \"Storia degli imperatori e degli altri principi che hanno regnato durante i primi sei secoli della Chiesa\" (\"Histoire des empereurs et des autres princes qui ont regn\u00e9 durant les six premi\u00e8re si\u00e8cles de l'Eglise\"), in sei volumi (pubblicati dal 1690 al 1697: gli ultimi due postumi nel 1701 e nel 1738). La seconda parte fu edita con il titolo di \"Memorie da utilizzare per la storia ecclesiastica dei primi sei secoli\" (\"Memoires pour servire \u00e0 l'histoire ecclesiastique des six premi\u00e9res si\u00e8cles\").\nTillemont esamina per la prima volta in Francia la storia della Chiesa andando direttamente alle fonti, cercando la massima fedelt\u00e0 ai fatti e distinguendo tra storia sacra e profana, indagando il rapporto tra potere politico e religioso nei primi sei secoli di vita della Chiesa, tentando di stabilire con precisione storiografica la verit\u00e0 dei fatti.\nTillemont fu uno dei primi storici che si resero conto come quella data del 476 d.C., che avrebbe segnato l'anno della caduta dell'Impero, era del tutto generica, apparendo chiaro che dopo quell'anno la situazione politica e sociale dell'Impero rimaneva immutata rispetto a prima e che il cambiamento si notava solo dopo il VI secolo.\nTillemont non fece dunque nessuna differenza tra impero romano d'occidente e impero d'oriente e la sua fu semplicemente \"la storia dell'impero romano\" fino al VI secolo, da Augusto a Giustiniano. Inoltre, come not\u00f2 Momigliano, Tillemont, forse pi\u00f9 del laico Niccol\u00f2 Machiavelli, si era sforzato di presentare la storia dell'Impero assolutamente disgiunta da quella della Chiesa con il proposito di giustificare \u00abl'assolutismo del potere monarchico\u00bb, in base al principio del \u00abprinceps legibus solutus\u00bb (principe libero dall'osservanza delle leggi)."}
{"id": "705978", "revid": "1543377", "url": "https://it.wikipedia.org/wiki?curid=705978", "title": "Pierre Fran\u00e7ois Biancolelli", "text": "Biografia.\nFiglio di Dominique (fu chiamato anche lui \"Dominique\" o Dominique fils) anche lui recit\u00f2 nel ruolo dell'Arlecchino come il padre.\nInizi\u00f2 la sua carriera con il personaggio di \"Trivelino\" (Trivelin in francese), una sorta di secondo zanni con il quale affin\u00f2 gli insegnamenti del padre.\nPierre Fran\u00e7ois fu fra gli attori che subirono la vendetta di Luigi XIV, nel 1697, contro certe critiche sollevate durante uno spettacolo dell'arte verso la corte francese e furono allontanati da Parigi.\nDominique fils pass\u00f2 in provincia con la compagnia di Pasquariello con la quale recit\u00f2 a Tolosa (dove inizi\u00f2 la sua carriera con il costume di Arlecchino), Montpellier e Lione in seguito recit\u00f2 nei teatri della foire per i quali compose commedie come \"Arlequin gentil-homme par hazard\" (per la Foire Saint-Laurent 1708) e \"Arlequin Atys\" (per la Foire Saint-Germain 1710).\nNegli anni successivi Biancolelli entr\u00f2 alla Com\u00e9die italienne diretta da Luigi Riccoboni, e ottenne grandi successi inizialmente nella parte di Arlecchino, poi in quella di Trivellino, secondo zanni, simile ad Arlecchino, dedicandosi anche alla scrittura del copione assieme a Riccoboni, come ne \"Les ignorants devenus fourbes par int\u00e9r\u00eat\" (1717), incentrato su un Trivellino affine a Brighella.\nQuest'opera fu la prima di una lunga serie di pi\u00e8ces parodistiche di successo, scritte assieme a Riccoboni, a G. A. Romagnesi, a M. A. Legrand, tra le quali si ricorda l\"Oedipe travesti\", parodia dell\"Oedipe\" di Voltaire (1719).\nBiancolelli si distinse non solo per la recitazione, ma anche come ballerino, cantante e fantasista e grazie al suo talento diresse la stessa Com\u00e9die italienne, nel 1730, sostituendo Luigi Riccoboni.\nFra le parodie pi\u00f9 apprezzate di Biancolelli si possono menzionare: \"La critique d'Art\u00e9mise\" (1720), tratta da una tragedia di Voltaire; la parodia di \"Dana\u00e9\" (1721), dello stesso Voltaire; \"Les amours aquatiques\" (1721); \"Le mauvais m\u00e9nage\" (1725); \"Les com\u00e9diens esclaves\" (1726); \"Pyrame et Thisb\u00e9\" (1726); \"M\u00e9d\u00e9e et Jason\" (1727); \"L'\u00eele de lafolie\" (1727); \"Les amusements \u00e0 la mode\" (1732); soprattutto \"Agn\u00e8s de Chaillot\", parodia di \"In\u00e9s de Castro\" di A. Houdard de La Motte, ebbe un grande e duraturo successo.\nUna raccolta di commedie, pubblicata nel 1713 ad Anversa, intitolata \"Nouveau Th\u00e9\u00e2tre italien...\", incluse molte delle sue opere.\nMor\u00ec a Parigi nel 1734.\nAnche le sue sorelle Caterina Biancolelli e Francesca Maria Apolline Biancolelli, si distinsero nella recitazione, grazie ai ruoli, rispettivamente, di Colombina e di Isabella."}
{"id": "705979", "revid": "1647404", "url": "https://it.wikipedia.org/wiki?curid=705979", "title": "Thank God It's Christmas", "text": "Thank God It's Christmas \u00e8 una canzone natalizia dei Queen scritta da Brian May e Roger Taylor e pubblicata come singolo il 26 novembre 1984.\nIl brano.\nIl brano ha fatto la sua prima apparizione come singolo nel 1984 con due B-Side (\"Man On The Prowl\" e \"Keep Passing The Open Windows\", entrambi dall'album \"The Works\") e successivamente, nel 1995, venne inserito come B-Side del singolo A Winter's Tale. Fu anche incluso nell'LP bonus \"Complete Vision\", facente parte del box set \"The Complete Works\" uscito nel 1985, mentre nel 1999 venne inserito nella raccolta di successi \"Greatest Hits III\" come bonus track, e solo cos\u00ec la canzone divent\u00f2 maggiormente conosciuta tra i fans.\nNel 2011 il brano venne infine inserito nell'edizione rimasterizzata dalla Island/Universal dell'album The Works."}
{"id": "705980", "revid": "599013", "url": "https://it.wikipedia.org/wiki?curid=705980", "title": "Villa Spineda", "text": "Villa Spineda Gasparini Loredan \u00e8 una villa veneta di Venegazz\u00f9 (frazione di Volpago del Montello in provincia di Treviso), dove si affaccia sulla strada statale che collega Montebelluna e Conegliano.\nStoria.\nIl progetto della villa risale al 1753, quando fu commissionata all'architetto Giovanni Miazzi da Marcantonio Spineda de Cattaneis, esponente della nobilt\u00e0 trevigiana. Il disegno fu per\u00f2 largamente modificato da Francesco Maria Preti, gi\u00e0 progettista del Duomo di Castelfranco Veneto e di Villa Pisani di Stra, al fine di raggiungere un maggiore controllo delle proporzioni (secondo le regole da lui fissate nel trattato \"Elementi di Architettura\" del 1780). Fu comunque il Miazzi a concludere l'edificio, senza tuttavia apportare ulteriori cambiamenti al progetto del maestro.\nNel primo Novecento, il senatore Jacopo Gasparini allest\u00ec, al pianterreno della barchessa ovest, un museo di cimeli africani, decorando l'ambiente in stile neoegizio. I reperti erano stati acquisiti durante la sua lunga esperienza diplomatica come governatore d'Eritrea e ambasciatore in Yemen. Negli anni '50, nella parte di tenuta verso il Montello, il successivo proprietario Conte Piero Loredan (figlio di Lia Gasparini, figlia ed erede di Jacopo) fond\u00f2 anche una tenuta vinicola che fu poi separata dalla villa e ceduta agli attuali proprietari nel 1973.\nAlla fine del secolo la villa fu acquistata dalla Benetton, per conto della quale \u00e8 stata completamente restaurata da Afra e Tobia Scarpa, nell'ambito di un progetto volto a realizzare il centro direzionale del progetto \"Sportsystem\" del gruppo della moda. \nCon il venire meno dell'impegno diretto del gruppo di Ponzano Veneto nel settore sportivo, nel 2008 la villa \u00e8 stata acquistata da Veneto Banca per l'ampliamento delle proprie strutture direzionali e, dopo la sua messa in liquidazione, \u00e8 ora di propriet\u00e0 di Intesa Sanpaolo che tuttavia non ne ha previsto l'utilizzo e viene saltuariamente concessa per eventi pubblici.\nDescrizione.\nIl complesso, incorniciato posteriormente dal verde del Montello, segue un'impostazione simmetrica che vede il corpo dominicale isolato al centro, due barchesse laterali autonome e una cappella gentilizia annessa, caratterizzata da pianta circolare con cupola.\nIl corpo di fabbrica \u00e8 tipicamente palladiano, disposto su tre piani, con un pronao tetrastilo composito sovrastato da un timpano, sormontato da tre statue e contenente lo stemma della famiglia Spineda. Le due ali laterali hanno la facciata impreziosita da lesene, tra le quali si aprono tre ordini di monofore con edicola.\nLe barchesse presentano centralmente tre arcate a tutto sesto, affiancate da due livelli di monofore. Le arcate sono divise da semicolonne con capitelli compositi, che sostengono una trabeazione modanata, sulla quale si saldano i conci a voluta in chiave di volta. \nSia le barchesse che il corpo centrale in tutto il piano terra sono trattati a bugnato. \nInternamente, nel salone sono ripetute le architetture esterne, mentre nelle stanze laterali sono presenti degli stucchi con pavimenti in seminato veneziano. Unitamente al restauro, sotto al giardino \u00e8 stata ricavata un'ampia sala, delle dimensioni quasi pari allo stesso, utilizzata da Veneto Banca per le proprie assemblee dei soci. L'accesso avviene dall'interno delle barchesse laterali e dai lati esterni dotati di uscite di sicurezza. \nEsternamente in origine il giardino era caratterizzato da giochi d'acqua e da un bosco nell'area sud; a nord, verso il Montello, c'era un esteso frutteto.\nL'ampio complesso architettonico \u00e8 circondato da una peschiera e da un alto muro di cinta, un tempo decorato con affreschi, coperti con l'ultimo restauro.\nA rendere il sito ancora pi\u00f9 scenografico, sia verso nord che verso sud, un ampio viale di pioppi cipressini, utilizzato come maneggio, attraversava le propriet\u00e0. Ancor oggi, lungo via Sant'Eurosia (parallela alla statale), si possono vedere i due cedri che costituivano il termine del lungo viale."}
{"id": "705981", "revid": "6923", "url": "https://it.wikipedia.org/wiki?curid=705981", "title": "Marvell Technology Group", "text": "Marvell \u00e8 un produttore statunitense di prodotti per l'archiviazione, comunicazione e semiconduttori fondata nel 1995. I loro prodotti vengono utilizzati in tecnologie riguardanti WLAN, Voice over IP (VoIP), CPU \"embedded\", \"Ethernet switching\", router e reti wireless, interfacce Serial ATA, dischi rigidi.\nPer quanto riguarda i sistemi embedded, nel luglio 2006 \u00e8 stata acquisita dalla Marvell l'intera linea di processori XScale di Intel.\nI partner commerciali di Marvell sono: Alcatel, Arima, ASUS, Cisco Systems, Compal, D-Link, Elitegroup Computer Systems, Ericsson, Fujitsu, Gateway, Gigabyte Technology, Hewlett Packard, Hitachi, Huawei, Intel, Inventec, LG, Linksys, Lucent Technologies, Motorola, MSI, NEC, NETGEAR, Nokia, Nortel Networks, Panasonic, Quanta Computers, Samsung, Seagate, Toshiba, u-blox, VTech e Western Digital."}
{"id": "705996", "revid": "69794", "url": "https://it.wikipedia.org/wiki?curid=705996", "title": "Zecchino d'oro", "text": ""}
{"id": "705997", "revid": "599013", "url": "https://it.wikipedia.org/wiki?curid=705997", "title": "Gateway (azienda)", "text": "Gateway (in precedenza Gateway 2000) \u00e8 un'azienda statunitense produttore di hardware con sede in Irvine (California), USA.\nSviluppa, produce, supporta e commercia un'ampia gamma di PC, monitor, server e accessori per computer.\nStoria.\nL'azienda venne fondata il 5 settembre 1985 in una fattoria nei pressi di Sioux City, Iowa, da Ted Waitt e Mike Hammond. Nel corso della sua attivit\u00e0 realizz\u00f2 alcune acquisizioni come quello della Commodore International nel 1996 e della taiwanese EMachines nel 2004, azienda specializzata nelle telecomunicazioni, oltre che nella produzione di PC e computer portatili a basso costo.\nDall'ottobre 2007 \u00e8 parte del gruppo taiwanese Acer, che successivamente ha acquistato anche Packard Bell."}
{"id": "706002", "revid": "54354", "url": "https://it.wikipedia.org/wiki?curid=706002", "title": "Marvell", "text": ""}
{"id": "706003", "revid": "834", "url": "https://it.wikipedia.org/wiki?curid=706003", "title": "NEC", "text": ""}
{"id": "706006", "revid": "1305772", "url": "https://it.wikipedia.org/wiki?curid=706006", "title": "PLL", "text": ""}
{"id": "706010", "revid": "125191038", "url": "https://it.wikipedia.org/wiki?curid=706010", "title": "Areopago", "text": "LAre\u00f2pago, o Areop\u00e0go, (, \"collina di Ares\") \u00e8 una delle colline di Atene (Grecia) situata tra l'agor\u00e0 e l'acropoli.\nStoria.\nNel periodo monarchico dell'Antica Grecia vi si riuniva il collegio delle supreme magistrature dello Stato presiedute dal re (governo dei 9 arconti), mentre intorno al 624 a.C. tale termine venne utilizzato per indicare l'assemblea degli anziani (ex arconti). La principale funzione di tale assemblea era quella di occuparsi della custodia delle leggi contro ogni violazione e della giurisdizione sui delitti di sangue. Il suo orientamento fu del tutto conservatore e la sua composizione, formata da membri provenienti dall'aristocrazia eletti per anzianit\u00e0 o per principi ereditari, accentuava il suo indirizzo moderato e sanciva il suo ruolo decisivo nella custodia delle leggi, della pubblica moralit\u00e0 e dei culti cittadini.\nL'Areopago perse lentamente il controllo della vita pubblica col sorgere delle prime forme di democrazia, che si affermarono subito rispetto alle leggi arcaiche dell'arcontato, i cui membri erano addirittura eletti a vita, senza possibilit\u00e0 di rinnovo del consiglio.\nA partire dal 487 a.C. si assistette al declino dell'Areopago, grazie alla rivoluzione democratica gi\u00e0 avviata nel 508/7 a.C. da Clistene, la cui costituzione assegn\u00f2 il potere a una Boul\u00e9 composta da cinquecento membri, sorteggiati da una lista di candidati precedentemente eletti dalle trib\u00f9 ateniesi.\nFurono Efialte e Pericle nel 462/61 a limitare definitivamente i poteri dell'Areopago, che pass\u00f2 a occuparsi solamente dei reati relativi al sacrilegio e all'omicidio volontario. L'organismo riacquist\u00f2 importanza col declino della democrazia e il sorgere della civilt\u00e0 ellenistica.\nEtimologia.\nEtimologicamente Areopago deriva da Ares, dio della guerra greco e i motivi del nome sono due:\nNell'epoca classica comunque l'Areopago si riteneva presieduto dalla dea Atena.\nReligione.\nFamoso \u00e8 il Discorso dell'Areopago di san Paolo in Atti degli apostoli (17,22-34) agli areopagiti, per annunciare loro la morte e la resurrezione di Cristo. Il versetto 21 menziona che \"tutti gli Ateniesi infatti e gli stranieri col\u00e0 residenti non avevano passatempo pi\u00f9 gradito che parlare e sentir parlare\". Paolo, predicatore dalla sua conversione, inizi\u00f2 a testimoniare riguardo a Dio e all'uomo che Dio \"ha designato, dandone a tutti prova sicura col risuscitarlo dai morti\". Paolo prese occasione dal simulacro ivi dedicato al \"Dio ignoto\", identificato da Paolo con il Dio cristiano, proclamando che Dio \u00e8 creatore di tutte le cose e che ha dato prova, risuscitandolo dalla morte, che il Figlio Ges\u00f9 Nazareno detto Cristo, morto e risorto, \u00e8 colui che un giorno giudicher\u00e0 il mondo con giustizia. Paolo rinforz\u00f2 il suo dire evocando un verso del poeta ellenistico, Arato di Soli, che cita: \"di Lui noi siamo la stirpe\" (17,28). Ma gli areopagiti, filosofi scettici, lo licenziarono dicendogli: \"Su questo ti sentiremo un'altra volta\", perch\u00e9 non credevano che qualcuno potesse risorgere dai morti. La predicazione di Paolo tuttavia fece dei proseliti secondo quanto riportato negli Atti degli Apostoli (17,34) dove si specifica che \"alcuni divennero credenti, fra questi anche Dion\u00ecgi membro dell'Areopago, una donna di nome D\u00e0maris e altri con loro\"."}
{"id": "706020", "revid": "6923", "url": "https://it.wikipedia.org/wiki?curid=706020", "title": "Quanta Computer", "text": "Quanta Computer \u00e8 un produttore di computer portatili e di hardware, con sede a Taiwan. \u00c8 il pi\u00f9 grande produttore di portatili nel mondo. I suoi clienti includono Dell, Compaq, Gateway Computers, Apple Inc., Hewlett Packard, IBM, Sony, Sharp Corporation, Toshiba, Fujitsu, Olivetti (Olipad), Amazon e Siemens AG.\n\u00c8 stata fondata nel 1988 da Barry Lam, il quale ne \u00e8 ancora a capo.\nL'azienda Quanta Computer \u00e8 garante del progetto $100 laptop, un subnotebook a basso costo a scopo di dare a ogni bambino nel mondo l'accesso alla conoscenza e alle moderne forme di educazione."}
{"id": "706026", "revid": "36697", "url": "https://it.wikipedia.org/wiki?curid=706026", "title": "Opera Pia Barolo", "text": ""}
{"id": "706033", "revid": "1543377", "url": "https://it.wikipedia.org/wiki?curid=706033", "title": "Harold Bloom", "text": "Nato a New York, figlio di Paula (Lev) e di William Bloom, suo padre era nato ad Odessa e sua madre vicino a Brest Litovsk. Ha vissuto nel South Bronx. \u00c8 stato educato come un Ebreo ortodosso in una famiglia in cui si parlava yiddish, ha studiato letteratura ebraica ed ha imparato l'inglese all'et\u00e0 di sei anni.\nFra i pi\u00f9 influenti critici letterari statunitensi, \u00e8 divenuto professore emerito all'Universit\u00e0 di Yale, dove era stato \"Sterling Professor of the Humanities and English\" (Discipline Classiche), il pi\u00f9 alto rango accademico di quell'Ateneo. In precedenza era stato \"Berg Professor\" di Lingua e letteratura inglese alla New York University. Dal 1959 ha scritto pi\u00f9 di quaranta libri: venti di critica letteraria, diversi libri in cui discute di religione e un romanzo. Ha curato la pubblicazione di centinaia di antologie, scritto saggi e prefazioni ad altre centinaia di edizioni di opere letterarie, in versi e in prosa.\nBiografia.\nFra gli autori a lui cari spiccano, in particolare, William Shakespeare e Dante Alighieri (da lui considerati i due \"centri\" del cosiddetto Canone Occidentale) e poi Sigmund Freud, i mistici chassidici e Ralph Waldo Emerson, da lui definito \"Mr America\" e considerato \"la figura centrale della cultura americana\".\nA partire dagli anni settanta, Bloom \u00e8 divenuto un accusatore implacabile del mondo accademico statunitense, abbandonando il Dipartimento di Inglese a Yale nel 1976 in reazione alle controculture radicali imperanti in quegli anni nei campus americani. Egli conia il termine \"School of Resentment\" per riferirsi a quegli accademici \"risentiti\", rei di aver anteposto o accompagnato, nella critica letteraria, ai valori estetici di un'opera quelli ideologici. Gli imputati nell'opera di demolizione degli studi umanistici nelle Universit\u00e0 sono gli -ismi letterari: marxismo, neostoricismo, femminismo, poststrutturalismo, multiculturalismo, decostruzionismo, semioticismo, ecc.; per Bloom, critici infedeli alla loro missione sono riusciti a metter sullo stesso piano i fumetti e i sonetti, collassando gli standard di giudizio. Recentemente, in un'intervista ha affermato: \u00abil mio precursore, Samuel Johnson, la figura che ho emulato, diceva che la funzione della vera critica \u00e8 trasmutare le opinioni in conoscenza. Questo \u00e8 il mio lavoro\u00bb.\nNel 1994 pubblica il suo libro pi\u00f9 famoso, \"Il canone occidentale\" (\"The Western Canon: The Books and the Schools of the Ages\"), nel quale difende il concetto di \"Canone Occidentale\" attraverso la presentazione di una lista di 26 scrittori.\nCelebri sono le sue feroci stroncature critiche ad alcuni Premi Nobel per la letteratura: da Doris Lessing, accusata di aver scritto un solo libro decente quarant'anni prima, divenuta poi autrice di fantascienza femminista, a Jean-Marie Gustave Le Cl\u00e9zio, che ritiene illeggibile, a Dario Fo, che definisce semplicemente ridicolo. Toni Morrison non sarebbe degna del premio.\nNel 2015 esce negli Stati Uniti il suo libro \"The Deamon Knows: Literary Greatness and the American Sublime\", che presenta 12 autori americani che incarnano \u00ablo sforzo incessante di trascendere l'uomo senza rinunciare all'umanesimo\u00bb.\nNonostante la salute precaria, Bloom pubblica tra il 2017 e il 2019 una serie di cinque monografie dedicate a personaggi shakespeariani: Falstaff, Cleopatra, Lear, Iago, Macbeth. Nella primavera 2019 esce la sua autobiografia. Muore all'ospedale di New Haven, Connecticut, il 14 ottobre 2019: fino alla settimana precedente aveva continuato a scrivere e insegnare a casa sua, al selezionato gruppo di studenti universitari che seguivano le sue lezioni.\nAutori italiani del Novecento nel canone di Bloom.\nI seguenti scrittori italiani del Novecento sono inclusi nel Canone Occidentale della letteratura compilato da Bloom:"}
{"id": "706037", "revid": "628767", "url": "https://it.wikipedia.org/wiki?curid=706037", "title": "Purranque", "text": "Purranque, \u00e8 una citt\u00e0 e un comune che appartiene alla provincia di Osorno, nella Regione dei Laghi in Cile. Possiede circa 20.000 abitanti e si trova sulla via principale Panamericana, in direzione della Patagonia. Si trova 45\u00a0km a sud di Osorno e 63\u00a0km a nord di Puerto Montt.\nStoria.\nLa stirpe Huilliche (gente del sud) visse fino all'inizio del XIX secolo nella regione denominata \"Purranquil\"; poi il cacique, \"Railef\", vendette i territori ai primi spagnoli che giunsero nei territori del \"Camino Real\" (la via reale), che portava da Valdivia all'arcipelago dell'isola di Chilo\u00e9.\nNel 1813 Camilo Santiba\u00f1ez, acquist\u00f2 da \"Railef\" i territori, che si sarebbero poi chiamati \"Fundo Dollinco\". Pi\u00f9 tardi divennero propriet\u00e0 del grande proprietario terriero F\u00e9lix Rosas Manrique de Lara.\nLa citt\u00e0 di Purranque fu fondata come \"Villa Lo Burgos\" il 18 aprile 1911 da Tom\u00e1s Burgos Sotomayor, che era entrato in possesso di una parte della regione \"Fundo Dollinco\" sposando la figlia di F\u00e9lix Rosas Manrique de Lara, Sof\u00eda Rosas Dur\u00e1n.\nLa citt\u00e0 crebbe e prosper\u00f2 parallelamente alla nascente rete ferroviaria, che collegava (e collega tutt'oggi) le citt\u00e0 di Osorno e Puerto Montt, che increment\u00f2 lo sviluppo della zona.\nUn decreto del presidente Juan Luis Sanfuentes, del 16 maggio 1915, riconobbe la formazione della citt\u00e0 di \"Villa Lo Burgos\" e nel 1941 Purranque fu elevata a livello di comune considerato l'alto incremento del traffico di merci e passeggeri attraverso la sua stazione.\nEconomia.\nL'economia locale si basa sulla produzione agricola e l'allevamento. Questa parte della provincia di Osorno \u00e8 famosa per la carne bovina che trova smercio in tutte le regioni cilene. Esistono inoltre fattorie di piccole e medie dimensioni che si dedicano alla produzione di latte e alla produzione casearia destinata alle regioni centrali e meridionali del Cile. \u00c8 tradizionale inoltre la produzione di fragole e di \"ar\u00e1ndano\" (una variet\u00e0 di mirtilli del tipo \"Vaccinium corymbosum\").\nTurismo.\nLe regioni delle catene montuose costiere e la costa dell'Oceano Pacifico offrono obiettivi attrattivi per l'escursionismo, come Bah\u00eda San Pedro, il Golfo di San Carlo e Manquemapu. Questi luoghi possono essere raggiunti anche con fuoristrada.\nFeste religiose.\nLa festa di San Sebastiano, patrono della citt\u00e0, si festeggia dal 1935 ed rivive una tradizione dei primi visitatori spagnoli nel sud del Cile. Ogni 20 gennaio si radunano oltre 30.000 pellegrini da tutte le regioni del Cile."}
{"id": "706038", "revid": "3115", "url": "https://it.wikipedia.org/wiki?curid=706038", "title": "Ducati Pantah", "text": "Le Ducati Pantah formano una gamma di motocicli prodotti dalla casa di Borgo Panigale dal 1979 al 1984.\nIl contesto.\nNella seconda met\u00e0 degli anni settanta, la Ducati era preoccupata dal fiasco commerciale delle \"350/500 bicilindriche\" (note con il nomignolo di \"Demonio\", dovuto ai loro problemi meccanici), che aveva lasciato la gamma della casa bolognese \"scoperta\" nel settore delle moto di media cilindrata.\nSi rendeva, quindi, necessaria l'immediata presentazione di un modello sostitutivo.\nLa progettazione.\nIncaricato di progettare una nuova moto, l'ufficio tecnico della Ducati si mise all'opera, agli inizi del 1976, per realizzare quello che diverr\u00e0 uno dei propulsori pi\u00f9 importanti della sua storia.\nLo schema prescelto \u00e8 quello del motore bicilindrico a V di 90\u00b0 longitudinale (comunemente detto ad \"L\") progettato da Taglioni alla fine degli anni sessanta (l'esordio sulla \"500 GP\" del 1971), ma il sistema di distribuzione ed il cambio furono completamente ripensati. \nQuesta volta, per\u00f2, Taglioni dett\u00f2 solo le linee di base e decise di far sviluppare la progettazione alle \"nuove leve\" Gianluigi Mengoli e Renzo Neri. Alla fine del 1977, il primo prototipo era pronto per il collaudo, ma i risultati si rivelarono non soddisfacenti sotto il profilo dell'affidabilit\u00e0.\nCos\u00ec poco soddisfacenti che lo staff tecnico decise all'unanimit\u00e0 di ridisegnare completamente il basamento, invertire la rotazione del motore ed utilizzare delle cinghie dentate (anzich\u00e9, come originariamente previsto, una catena) per comandare la distribuzione desmodromica. Tuttavia, considerato che la parte telaistica era ormai pronta, il prototipo venne inviato al Salone di Milano del 1977.\nNel frattempo l'opera dei progettisti prosegu\u00ec per arrivare a conclusione verso la seconda met\u00e0 del 1978 con il secondo prototipo marciante che forniva la considerevole potenza di 48 cv al banco. Serv\u00ec ancora un anno di messa a punto per giungere all'omologazione, nell'ottobre del 1979.\nLa produzione.\nSubito messa in vendita, la moto riscosse un buon gradimento, sia per le convincenti prestazioni, sia per la veste estetica, curata da Marco Cuppini, che risult\u00f2 particolarmente indovinata per la nuova mezzolitro sportiva 500, cos\u00ec come la scelta della denominazione \"Pantah\", contrazione di \"pantera\".\nLa \"Pantah\" venne prodotta dal 1979 al 1984 nelle cilindrate 500, 350, 600 e 650, in oltre 8.000 esemplari. La prima ad essere prodotta fu la 500 SL (le prime 250 unit\u00e0 di serie erano contraddistinte dalla semicarena verniciata in rosso con strisce argento senza spoiler inferiore, da codino monoposto in vetroresina che andava montato in sostituzione del sellone intero biposto, da parafando anteriore di colore rosso; tale combinazione di colorazione sparir\u00e0 con i modelli successivi cos\u00ec come il codino monoposto che verr\u00e0 sostituito da un guscio in resina applicabile al sellone che finiva per restare sempre in sede). \nTuttavia, l'importanza di quel propulsore, travalica i numeri della produzione, essendo divenuto il modello funzionale dal quale presero ispirazione tutti i motori Ducati del futuro.\nIl progetto di motore derivato da quello della \"Pantah\" \u00e8 stato successivamente utilizzato per un gran numero di motociclette sportive, enduro, speedway, prodotte con i marchi Ducati, Cagiva, Bimota e altri, ed \u00e8 ancora in produzione dopo tanti anni, grazie alle continue modifiche ed aggiornamenti tecnici che l'hanno tenuto al passo con le norme antinquinamento.\nNel conteggio si potrebbero forse aggiungere anche i 1.536 esemplari della Cagiva Alazzurra, identica come telaio e motore ma con un'estetica pi\u00f9 moderna e con una caratterizzazione meno sportiva.\nL'uscita di produzione della \"500 L Pantah\" fu decisa per il dicembre 1982, ma la Ducati venne \"costretta\", dalla pervicace insistenza di un cliente particolarmente entusiasta del modello, a realizzare un ultimo esemplare nel gennaio 1983, utilizzando materiali destinati al magazzino ricambi e con le linee di montaggio ormai smantellate.\nDerivate per competizioni.\nLa \"500 L Pantah Speedway\".\nNel 1981, la Ducati stipul\u00f2 un accordo con l'Alfa Romeo che impegnava entrambe le case in una partecipazione congiunta, per scopi pubblicitari, alle corse su piste ghiacciate che si svolgevano nei paesi scandinavi. Al fianco delle \"Alfasud Sprint\", scesero in campo le \"500 L Pantah Speedway\", all'uopo preparate attraverso l'eliminazione di ammortizzatori e freni e dotate di propulsore da 60 CV e ruote artigliate da 190 chiodi all'anteriore e da 235 chiodi al posteriore.\nLa \"600 TT2\".\nLa Ducati realizz\u00f2, su base \"Pantah\" il modello \"600 TT2\" al fine di partecipare alle competizioni riservate alle moto della Formula TT quando per la stagione 1981 la Federazione Motociclistica Italiana istitu\u00ec il campionato italiano per tale tipo di motociclette."}
{"id": "706042", "revid": "124751212", "url": "https://it.wikipedia.org/wiki?curid=706042", "title": "Hollywood Rose", "text": "Gli Hollywood Rose sono stati un gruppo hair metal, formato nel 1983 ad Hollywood, Los Angeles, California.\nIl gruppo \u00e8 meglio noto per aver rappresentato la fase embrionale dei Guns N' Roses. Infatti, dopo lo scioglimento di questa formazione, alcuni componenti, assieme ad alcuni membri degli L.A. Guns, diedero alla luce i Guns N' Roses. Il nome della celebre band derivava dalla sovrapposizione dei nomi dei due gruppi precedenti. Alcuni brani composti da questa formazione vennero poi ripresi dai Guns N'Roses.\nStoria.\nGli Hollywood Rose si formarono a Hollywood attorno al 1983, in origine con il nome di A.X.L.. La prima incarnazione del gruppo prevedeva il cantante originario dell'Indiana William Bruce Bailey (pi\u00f9 tardi meglio noto come Axl Rose), uscente dalla prima incarnazione degli L.A. Guns, il chitarrista Jeff Isbell (Izzy Stradlin), ed il nativo di Los Angeles Chris Weber. A completare la formazione furono Johnny Kreis alla batteria, Rick Mars, e successivamente Andre Roxx al basso. Il gruppo decise di cambiare nome dapprima in Rose e in seguito nel titolo definitivo Hollywood Rose.\nNel gennaio 1984, questa formazione incise alcune demo grazie ad un prestito di denaro da parte del padre di Chris, Richard Weber. Durante questo stesso anno, suonarono alcuni show attorno ai locali del circuito di Hollywood. L'ultimo concerto di questa formazione fu da spalla agli Stryper presso il locale \"Music Machine\". Nella lista dei gruppi che si esibirono durante quell'evento, comparivano anche i Black Sheep, band dove all'epoca militava Slash (musicista che qualche mese prima aveva suonato nei London per qualche settimana). Fu proprio durante quell'evento che Axl e Slash si conobbero. Questa formazione degli Hollywood Rose si sciolse subito dopo quel concerto. A seguito dello scioglimento, Izzy entr\u00f2 nei London, proprio la stessa band in cui aveva militato Slash qualche mese prima.\nNel giugno dello stesso anno, gli Hollywood Rose si ripresentarono con una nuova formazione: Axl, Steven Darrow, Slash, e Steven Adler (Adler aveva suonato in precedenza con Slash nei Road Crew). Il 16 giugno 1984, questa incarnazione della band si esib\u00ec al Madame Wong's West; era la prima volta che Axl suonava uno show con Slash e Adler. Questa formazione rimase unita tra giugno e agosto, suonando una serie di date nei locali della zona. Proprio in agosto Steve Darrow venne sostituito da un musicista accreditato come \"Snake\" per un breve periodo, fino allo scioglimento. Infatti tra l'agosto e il settembre del 1984, i membri degli Hollywood Rose intrapresero strade separate: Slash in settembre suon\u00f2 ad un'audizione per i Poison ma senza ottenere il ruolo (il suo posto verr\u00e0 occupato da C.C. DeVille); mentre Axl torn\u00f2 negli L.A. Guns, all'epoca composti da Tracii Guns, Ole Beich e Rob Gardner, con cui si esib\u00ec nell'ottobre di quell'anno in qualche data al locale Troubadour.\nTuttavia gli Hollywood Rose vennero riformati qualche mese dopo da Rose, in occasione di un concerto per l'evento di capodanno 84/85 al locale \"Dancing Waters Club\" di San Pedro (CA). Questa nuova formazione in realt\u00e0 includeva alcuni componenti degli L.A. Guns, ed altri dei vecchi Hollywood Rose: subentrarono Rob Gardner alla batteria e Steve Darrow al basso, mentre non \u00e8 ben chiaro se durante questo evento figurasse Weber o Guns alla chitarra. Pi\u00f9 tardi Chris Weber decise di abbandonare il gruppo e partire per New York, e fu poi sostituito da Tracii Guns.\nL'inizio dei GNR.\nPoco dopo subentr\u00f2 nella band anche Ole Beich al posto di Darrow, ma ormai il progetto Hollywood Rose era praticamente terminato. Questa nuova formazione di fatto includeva, come era gi\u00e0 accaduto durante il passato capodanno, alcuni membri degli L.A. Guns (Guns, Gardner e Beich) ed alcuni degli Hollywood Rose (Axl e Izzy); fu proprio questo fatto che diede ispirazione ai membri per la creazione del nuovo nome per la band, i Guns N' Roses, titolo nato appunto dalla sovrapposizione dei nomi delle due vecchie formazioni.\nLa band debutt\u00f2 per la prima volta il 26 marzo 1985 al club Troubadour di Hollywood.\nTempi recenti.\nGli Hollywood Rose, nel breve periodo di attivit\u00e0 non produssero nessun album, ma solo alcune demo registrate nel gennaio '84 con la formazione composta da Axl, Izzy, Chris Weber, Johnny Kreis, mentre non \u00e8 chiaro se il bassista fosse stato assente, o semplicemente non accreditato. Alcuni dei brani contenuti in questa demo vennero poi ri-registrati successivamente dai Guns N'Roses e inseriti nei loro album (\"\"Anything Goes\", \"Shadow Of Your Love\" e \"Reckless Life\"\"). Queste demo, uniche incisioni della band, 20 anni dopo vennero racchiuse nell'album raccolta \"The Roots of Guns N' Roses\" (2004), pubblicato per la Cleopatra Records.\nCuriosamente, anche il pezzo dei Guns n' Roses \"Move to the City\", apparso negli album \"G N' R Lies\" e \"Live ?!*@ Like a Suicide\", venne scritto da Weber assieme a Stradlin. Tuttavia non \u00e8 chiaro se questo brano era appartenuto in origine agli Hollywood Rose e poi ripreso dai GNR, oppure proposto per la prima volta da questi ultimi, dato che non esistono registrazioni di questo da parte degli Hollywood Rose.\nLo stesso mese della pubblicazione di questa raccolta, Rose, Slash e McKagan fecero causa all'etichetta per impedire la pubblicazione dell'album, soprattutto perch\u00e9 nel titolo veniva citato il nome dei Guns N' Roses. Nel mese di novembre del 2004 ed aprile 2005, la corte reag\u00ec a favore della Cleopatra e contro Rose. Per concludere, in maggio, il giudice Gary Allen Feess, del distretto della California, ricevette da parte della Cleopatra Records la richiesta di un risarcimento di 24.176,38 dollari."}
{"id": "706063", "revid": "54354", "url": "https://it.wikipedia.org/wiki?curid=706063", "title": "Gateway Computers", "text": ""}
{"id": "706068", "revid": "1005847", "url": "https://it.wikipedia.org/wiki?curid=706068", "title": "Circo Massimo (metropolitana di Roma)", "text": "Circo Massimo \u00e8 una stazione sotterranea della linea B della metropolitana di Roma realizzata a cielo aperto in superficie, inaugurata il 10 febbraio 1955. Si trova al confine tra i rioni Ripa e San Saba, all'estremit\u00e0 est del Circo Massimo da cui prende il nome, accanto al Palazzo FAO, sede dell'Organizzazione FAO, che era stato costruito originariamente come sede del Ministero delle colonie. La fermata ha le uscite dei due binari separate tra loro e situate ai due lati di viale Aventino.\nFino al 2002 nelle vicinanze della stazione si trovava l'obelisco di Axum."}
{"id": "706070", "revid": "585241", "url": "https://it.wikipedia.org/wiki?curid=706070", "title": "POS", "text": ""}
{"id": "706075", "revid": "295403", "url": "https://it.wikipedia.org/wiki?curid=706075", "title": "Fincantieri Calcio", "text": "La Fincantieri Calcio \u00e8 stata una squadra di calcio di Palermo. Nacque come societ\u00e0 dopolavoristica per gli operai dei cantieri navali di Palermo: sia il campo di gioco che la sede sociale si trovano infatti all'interno dell'area dei cantieri, nel rione dell'Acquasanta, in via Calcedonio Giordano.\nI colori sociali della squadra erano il rosso e il blu.\nStoria.\nFu fondata nel 1946 con il nome di \"Cantieri Navali Riuniti\" e partecip\u00f2 alla Serie C nella stagione 1947-1948, retrocedendo subito. La squadra era diretta da Giuseppe Brancatello, sostituito poi da Ciccio Santostefano; il presidente era Giuseppe G\u00f6rner.\nDopo un periodo di assenza dai campionati federali, nel 1957 la squadra venne nuovamente affiliata alla FIGC. A partire dal 1967-1968, il Cantieri Navali cominci\u00f2 il suo periodo migliore, durante il quale disput\u00f2 11 campionati consecutivi di Serie D, record per le squadre della citt\u00e0 di Palermo.\nNel 1970-1971 la squadra, guidata da Carmelo Del Noce, fu anche protagonista di uno spareggio per la promozione in Serie C contro il : entrambe le squadre chiusero al primo posto il campionato e, dopo due incontri in campo neutro, terminati dopo i tempi supplementari rispettivamente 0-0 allo Stadio Giovanni Celeste di Messina e 1-1 all'Arturo Collana di Napoli, la vittoria fu assegnata dalla sorte al Siracusa dopo il lancio di una moneta.\nNel 1977-1978 i rosso-blu vissero la loro ultima apparizione nell'allora quarto livello del calcio italiano. Bisogner\u00e0 attendere la vittoria del girone ovest dell'Eccellenza Sicilia nel 2002-2003 per rivedere la squadra in Serie D. La Fincantieri, come fu ribattezzata la squadra in ossequio alla propriet\u00e0 dei cantieri navali di Palermo, fu protagonista nel 2003-2004 di un campionato mediocre, retrocedendo infine dopo la disputa dei play-out. Proprio i play-out consentirono, nel 2004-2005, di evitare una seconda retrocessione consecutiva e di conquistare la salvezza in Eccellenza.\nNel 2005, per\u00f2, la Fincantieri decise di dedicarsi esclusivamente ad attivit\u00e0 a livello di settore giovanile, abbandonando di fatto i campionati maggiori.\nStadio.\nLa Fincantieri giocava le sue partire interne al campo dell'Acquasanta, situato all'interno dell'area dei cantieri e dotato di una capienza di circa 1000 spettatori. Allestito negli anni '50 dagli stessi lavoratori, delimitato solo da un pezzo di corda, negli anni seguenti l'impianto venne a poco a poco migliorato, al punto che negli anni '70 perfino il grande Gigi Riva ne tesser\u00e0 le lodi. Progressivamente per\u00f2 il campo ha visto peggiorare le proprie condizioni. Nel campionato di Serie D 2003-2004 la Fincantieri ha disputato alcune delle proprie partite interne al Velodromo Paolo Borsellino di Palermo.\nSettore giovanile.\nQuello della Fincantieri \u00e8 stato sempre considerato come uno dei maggiori vivai per i giovani calciatori siciliani. A testimonianza del grande impegno profuso nel settore giovanile i rosso-blu possono vantare la vittoria dello scudetto nella categoria allievi dilettanti, titolo ottenuto nella stagione 2003-2004; inoltre nelle stagioni 2007-2008 e 2010-2011 i cantierini hanno raggiunto nuovamente la finale nazionale della stessa categoria perdendo in entrambe le occasioni. Parecchi suoi giocatori sono diventati in seguito calciatori professionisti."}
{"id": "706078", "revid": "1745361", "url": "https://it.wikipedia.org/wiki?curid=706078", "title": "Glauco (figlio di Sisifo)", "text": "Glauco (), \u00e8 un personaggio della mitologia greca. Fu re di Corinto.\nGenealogia.\nFiglio di Sisifo e di Merope, spos\u00f2 Eurimede e divenne padre di Ipponoo (pi\u00f9 conosciuto come Bellerofonte) e di Deliade (conosciuto anche come Alcimene o Peirene).\nMitologia.\nSuo padre (Sisifo), cerc\u00f2 di combinargli un matrimonio con Mestra ma nonostante il pagamento di preziosi regali, lei eluse il matrimonio e si lasci\u00f2 rapire da Poseidone che la port\u00f2 su un'isola. \nGlauco possedeva dei cavalli che nutriva con carne umana e che preservava da qualsiasi accoppiamento perch\u00e9 risultassero sempre i pi\u00f9 veloci nelle corsa dei carri e con questi cavalli partecip\u00f2 ai giochi funebri organizzati da Acasto in onore del padre (gli \"Athla epi Pelia\"). Afrodite per\u00f2, irritata per il trattamento che Glauco riservava ai suoi animali, il giorno precedente alla corsa (dove Glauco avrebbe gareggiato contro Iolao), li fece fuggire dalla stalla per fermarli nei pressi di un pozzo sacro e lasciargli mangiare un'erba che dava follia, per poi farli tornare alla loro stalla. \nIl giorno della gara, i cavalli si imbizzarrirono e Glauco cadde dalla biga restando per\u00f2 imbrigliato nelle redini ed essere trascinato dai cavalli per tutta corsa fino a restarne ucciso ed esserne divorato dai suoi stessi cavalli.\nSecondo Pausania, Glauco divenne un Tarasippo (una specie di fantasma o spauracchio) per tutti gli auriga ed i partecipanti alle corse con i cavalli di tutti i successivi Giochi Istmici."}
{"id": "706079", "revid": "547034", "url": "https://it.wikipedia.org/wiki?curid=706079", "title": "Polmone (alimento)", "text": "Il polmone (latino \"pulmo\") \u00e8 un alimento umano proveniente dalla macellazione degli animali. Sono commestibili, e vengono usati in cucina, i polmoni di bue (manzo), cavallo, maiale, pecora, agnello o vitello. Vengono considerati tra le frattaglie o interiora. \nValori nutrizionali.\nLa tabella che segue riporta il valore energetico e la composizione del polmone di vitello (per 100\u00a0g di parte edibile):\nRicco di tessuti connettivi, \u00e8 di difficile digestione e quindi da evitarsi da parte di bambini nella prima infanzia e da persone con digestione lenta.\nDiffusione.\nTra le varie ricette che utilizzano il polmone in Malaysia sono diffuse come snack fette di polmone bovino (\"paru\", ovvero \"polmone\" in malese) che vengono fritte dopo essere state impastellate con farina e curcuma. Vengono di solito vendute in pacchetti nei mercati all'aperto e sono spesso ulteriormente insaporite con aceto e peperoncino.\nIl \"b\u00f3piz\" \u00e8 un piatto piccante delle Filippine a base di polmone e cuore suini saltati con pomodori, cipolle e peperoncino.\nIn Germania (e soprattutto in Baviera) i polmoni sono il principale ingrediente delle \"Saure L\u00fcngerl Suppe\", una zuppa con aceto, panna acida, prezzemolo e tocchetti di pane. "}
{"id": "706081", "revid": "1305772", "url": "https://it.wikipedia.org/wiki?curid=706081", "title": "PPU", "text": ""}
{"id": "706083", "revid": "729019", "url": "https://it.wikipedia.org/wiki?curid=706083", "title": "Netgear", "text": "Netgear \u00e8 una multinazionale statunitense con sede principale a San Jos\u00e9 in California. \u00c8 specializzata in soluzioni di \"networking\" per l'utente finale e le piccole imprese.\nControllata da Bay Networks, venne acquistata nell'agosto 1998 da Nortel, di cui rimase una controllata al 100% fino al marzo 2000. Da l\u00ec, ebbe inizio un processo di vendita di azioni sul mercato che la port\u00f2 all'indipendenza totale nel febbraio 2002.\nNel 2003 la societ\u00e0 \u00e8 stata quotata in borsa con la denominazione .\nNel 2001 viene costituito l'ufficio commerciale Netgear Italia con sede a Milano.\nLa gamma di prodotti Netgear permette la condivisione di file, di contenuti multimediali e digitali, di periferiche e dell'accesso a Internet, creando una rete di comunicazione tra \"personal computer\", dispositivi e \"Internet\". Il portafoglio di soluzioni di \"networking\" comprende: prodotti di rete \"Ethernet\", tra cui adattatori \"Ethernet\", \"Switch\", prodotti a banda larga, \"appliance\" e \"gateway\" di sicurezza, soluzioni di \"Network Attached Storage\" e \"wireless\".\nNetgear, Inc. \u00e8 proprietaria di oltre 30 marchi registrati di tecnologie brevettate: NETGEAR, NETGEAR Digital Entertainer, NETGEAR Digital Entertainer Logo, NETGEAR GREEN &amp; Design, NETGEAR Genie, NETGEAR Stora, NETGEAR Stora &amp; Design, \u201cANYTIME, ANYWHERE, ANY MEDIA, ANY SCREEN\u201d, Connect with Innovation, Everybody's Connecting, FrontView, IntelliFi, NEO TV, LEAF NETWORKS, NET-DOCTOR, OpenDNS, Plus Switch, PowerShift, ProSafe, ProSecure, PROSECURE &amp; Design, ProSupport, PUSH2TV, RAIDar, RAIDiator, RangeMax, ReadyNAS, ReadyNAS Remote, ReadyNAS Vault, READYSHARE, Smart Wizard, X-RAID, X-RAID2 e NETGEAR ARLO.\nNETGEAR dispone di diversi canali di vendita globale, tra cui rivenditori a valore aggiunto (VAR), rivenditori diretti (DMRs), rivenditori tradizionali, e inoltre le principali catene della Grande distribuzione organizzata (GDO) e siti di \"E-commerce\".\nDal 2015 Netgear ha iniziato la produzione di sistemi di sicurezza completamente senza fili, configurabile anche dai meno esperti. Di questi sistemi fa parte la famiglia Arlo con le 3 serie: Arlo, Arlo PRO, Arlo PRO 2 (Disponibile in Italia da Primavera 2018) e Arlo GO (Vincitrice del CES 2017 per l`innovazione)."}
{"id": "706097", "revid": "1391549", "url": "https://it.wikipedia.org/wiki?curid=706097", "title": "Oraibi", "text": "Oraibi \u00e8 il pi\u00f9 antico villaggio situato sulla terza Mesa, nella riserva indiana Hopi, non lontano dal Grand Canyon, Arizona. Originariamente fu abitata dalla trib\u00f9 degli Hopi.\nL'antico villaggio \u00e8 retrodatato al 1150 circa e, secondo la leggenda Hopi, fu fondato dalla trib\u00f9 del vecchio Shungopavi ed \u00e8 stato scoperto nel 1540 da un tenente, Pedro de Tovar.\nGli spagnoli vi stabilirono la missione di San Francisco nel 1629, distrutta durante la sommossa del 1680, le cui rovine sono ancora visibili. Dell'antico villaggio, oggi restano vecchie costruzioni di pietra abbandonate.\nOraibi \u00e8 un sito ancora abitato e la popolazione abita in case costruite secondo tecniche pi\u00f9 moderne. Gli Hopi moderni vietano le fotografie e le riprese filmate.\nSono un popolo molto riservato: sembra che sia possibile visitare i luoghi solo in occasione di cerimonie pubbliche.\nIl 19 luglio 1964 Oraibi \u00e8 stato iscritto fra i siti del National Historic Landmark.\nNew Oraibi.\nPoco lontano sorge Kykotsmovi, conosciuto come \"New Oraibi\": \u00e8 un villaggio fondato nel 1890 da una parte della popolazione che si dissoci\u00f2 dalla trib\u00f9 perch\u00e9 desiderava stare pi\u00f9 vicina alla scuola e agli esercizi commerciali.\nIl termine \"kykotsmovi\" in lingua Hopi (appartenente al ramo di Uto-Aztecan) significa \"rovine sulle colline\". Kykotsmovi \u00e8 la sede del governo tribale degli Hopi."}
{"id": "706098", "revid": "729019", "url": "https://it.wikipedia.org/wiki?curid=706098", "title": "Bay Networks", "text": "Bay Networks si form\u00f2 attraverso la fusione di SynOptics e Wellfleet Communications il 6 luglio 1994.\nSynOptics era un importante innovatore di prodotti \"ethernet\".\nWellfleet era un importante competitore di Cisco Systems nel settore \"router\". L'8 gennaio 1996 incorpor\u00f2 la Netgear di San Jos\u00e9 (California), specializzata nello sviluppo di soluzioni di \"networking\" tecnologicamente innovative e progettate per soddisfare le esigenze sia degli utenti finali che delle piccole, medie e grandi aziende. Nell'agosto 1998 essa venne a sua volta acquisita dalla Nortel."}
{"id": "706099", "revid": "125019", "url": "https://it.wikipedia.org/wiki?curid=706099", "title": "Pergamo", "text": "Pergamo \u00e8 un'antica citt\u00e0 dell'Asia Minore, nell'Eolide (verso il sud-est della Troade e sud della Misia; e verso il nord dell'Ionia e nord-ovest della Lidia), posta a poca distanza dalla costa del Mar Egeo, su una collina (l'Acropoli di Pergamo) che costituisce la principale localit\u00e0 archeologica dell'area. La citt\u00e0 attuale \u00e8 nota col nome di Bergama (provincia di Smirne, in Turchia).\nLa citt\u00e0 ebbe una fioritura in et\u00e0 ellenistica, quando divenne capitale dell'omonimo regno, raggiungendo il massimo splendore sotto la dinastia illuminata degli Attalidi (283-133 a.C.). La citt\u00e0 divenne un importantissimo centro artistico, considerata quasi una seconda Atene ellenistica. In seguito divenne parte dell'Impero romano. Viene citata nell'Apocalisse di Giovanni come una delle sette chiese dell'Asia, ma anche come \"trono di satana\" e \"dimora di satana\" (). \nStoria.\nIl mito vede la citt\u00e0 fondata da Grino, nipote di Telefo, che avrebbe onorato l'amico Pergamo, nipote di Achille, intitolando a lui la citt\u00e0. \nLa citt\u00e0 viene citata per la prima volta da fonti intorno al 400 a.C., ma l'acropoli doveva gi\u00e0 essere abitata in et\u00e0 arcaica. Presso la citt\u00e0 aveva sede un importantissimo santuario di Esculapio, rinomato per la capacit\u00e0 taumaturgiche dei suoi sacerdoti ed importante sede di pellegrinaggi provenienti da tutta la Grecia.\nLa sua importanza si accrebbe notevolmente in et\u00e0 ellenistica quando Lisimaco, uno dei diadochi di Alessandro Magno, dopo la battaglia di Ipso (301 a.C.) scelse e fortific\u00f2 l'acropoli come sede del suo tesoro (di oltre 9000 talenti) e ne diede la custodia all'eunuco Filetero, figlio di padre greco e di madre paflagone. Lo Stato di Pergamo nasce da un tradimento, infatti quando Lisimaco fu sconfitto da Seleuco I, Filetero ne approfitt\u00f2 per passare dalla parte di Seleuco (282 a.C.), quest'ultimo lo lascia padrone di Pergamo a patto di riconoscersi suo vassallo. Filetero, pur essendo solo un vassallo, viene comunemente riconosciuto come il capostipide della dinastia degli Attalidi (anche se formalmente il titolo di re viene rivendicato per la prima volta da Attalo I).\nA Filetero successe suo nipote, Eumene I, che rafforz\u00f2 ulteriormente il regno contro le mire espansionistiche dei sovrani seleucidi. Eumene I rompe l'alleanza coi seleucidi e si proclama indipendente. Una chiara testimonianza di questo passaggio \u00e8 tramandata da Strabone: \u00abFiletero aveva due fratelli, Eumene, il pi\u00f9 vecchio, e Attalo, il pi\u00f9 giovane. Eumene aveva un figlio omonimo, che eredit\u00f2 Pergamo, il quale gi\u00e0 era signore delle regioni circonvicine e vinse una battaglia presso Sardi ove si scontr\u00f2 con Antioco, figlio di Seleuco\u00bb (Strabone, XIII, 4,2). Eumene \u00e8 ricordato anche per aver fondato la biblioteca destinata a diventare la seconda del regno ellenistico, dopo quella di Alessandria. Oltre a ci\u00f2 si mostra promotore della cultura ospitando alla sua corte intellettuali di fama come i filosofi Licone e Arcesilao.\nCon il successore Attalo I (241-197 a.C.) la citt\u00e0 esercit\u00f2 la sua egemonia su gran parte dell'Asia Minore occidentale. Il sovrano rifiut\u00f2 di pagare il tributo ai Galati, trib\u00f9 celta stanziatasi nell'area dell'Asia Minore che aveva fondato il regno della Galazia, alleati di Antioco III seleucide. Questi mossero guerra ai pergameni, ma furono sconfitti nel 240 a.C. a Misia presso le fonti del Caic\u00f3 assieme alle truppe di Antioco. Fu proprio in seguito a questa vittoria che Attalo I si arrog\u00f2 il titolo di re. Pergamo riusc\u00ec cos\u00ec ad annettersi molti territori seleucidi dell'Asia Minore. Ma \u00e8 nel 232 a.C. con la vittoria sui Tolistoboi, altra trib\u00f9 celtica della Galazia, preso il tempio di Afrodite della citt\u00e0 di Pergamo che il re Attalo I libera le sue terre dalle incursioni celtiche. Seguirono altre guerre con seleucidi, con alterne fortune. La svolta fondamentale del regno di Pergamo fu nel 205 a.C. quando venne stipulata un'alleanza con i romani, ai quali rimasero fedeli durante le prime due guerre macedoniche; grazie a quest'alleanza la citt\u00e0 conobbe una notevole fioritura.\nCon Eumene II (197-159 a.C.), figlio e successore di Attalo I, il regno ebbe un'ulteriore espansione. Il re protesse le arti e la cultura, fondando la biblioteca di Pergamo ed erigendo il famoso Altare di Zeus. Eumene II contribuisce a far scatenare la guerra tra Roma e Antioco III (durante la quale Pergamo viene attaccata da Seleuco IV, figlio di Antioco III, 198 a.C.). L'alleanza coi romani in questa guerra gli procura numerosi possessi territoriali in Anatolia, strappati al dominio Seleucide. Con Eumene II Pergamo diviene uno dei regni pi\u00f9 potenti dell'Asia Minore (pur se attentamente controllato dal Senato romano), infatti divenne una grande potenza soltanto dopo il \"diktat \"di pace romano di Apamea (188 a.C.) stipulato tra la repubblica romana e Antioco III, che comport\u00f2 il passaggio dei territori all'ovest del Tauro a Pergamo. Numerosi sono i decreti di Roma che difendono l'alleata Pergamo (\"I Romani ordinarono ad Antioco di non aggredire l'Egitto, e a Filippo di non commettere ingiustizie nei confronti dei Rodii, degli Ateniesi, di Attalo o di nessun altro amico dei romani\"). Tra il 187-183 Eumene entra in guerra con il re di Bitinia, perdendo cos\u00ec i territori ottenuti con la pace di Apamea.\nCon Attalo II (159-138 a.C.), fratello di Eumene II e tutore di Attalo III (il figlio minorenne di Attalo I), ma di fatto re di Pergamo, il regno consolid\u00f2 l'alleanza con i romani combattendo contro altri dinasti ellenistici e contenendo l'aggressivit\u00e0 del regno di Bitinia.\nInfine Attalo III (138-133 a.C.) fu l'ultimo dinasta indipendente, poich\u00e9 alla sua morte, non avendo eredi maschi, lasci\u00f2 il regno in eredit\u00e0 ai romani, limitandosi a concedere la libert\u00e0 soltanto a Pergamo e alle citt\u00e0 greche. Probabilmente non intendeva una cessione permanente ma soltanto una soluzione temporanea per impedire al fratello illegittimo, Aristonikos, di prendere il potere. Questo territorio venne sfruttato dai romani per costituire la provincia romana d'Asia (129 a.C.). Questa provincia comprendeva la Ionia e il regno di Pergamo, le regioni pi\u00f9 lontane vengono affidate ai re vicini, riconosciuti come vassalli. Roma riscontr\u00f2 vari problemi prima di poter creare una provincia legittima, infatti Aristonikos si proclam\u00f2 re Eumene III (di cui ci rimangono ancora le monete) e fu sconfitto definitivamente nel 130 a.C. e i suoi seguaci nel 129 a.C.\nRispetto agli altri regni ellenistici Pergamo rimane secondario sicuramente come dimensioni e come nobilt\u00e0 dinastica, infatti i suoi re non possono vantare un'ascendenza macedone o basare la loro sovranit\u00e0 sul diritto delle armi; ma per non essere da meno dei Lagidi o dei Seleucidi, che si attribuivano discendenze divine, gli Attalidi rafforzano la loro sovranit\u00e0 con il mito della discendenza da Telefo. Nel mondo antico vengono soprattutto ricordati per la vittoria contro i Galati, simbolo della vittoria della grecit\u00e0 sulle genti barbare, e per la costruzione di bellissimi monumenti.\nIn et\u00e0 romana Pergamo fu una citt\u00e0 prospera, famosa per l'attivit\u00e0 dei ceramisti, la produzione di unguenti e di pergamene, che prendono il nome dalla citt\u00e0. La citt\u00e0 fu probabilmente sede di una chiesa apostolica, poich\u00e9 viene nominata nell'Apocalisse di Giovanni.\nIl declino della citt\u00e0 segu\u00ec quello dell'Impero Romano. In et\u00e0 bizantina fu sede di vescovado. Saccheggiata dagli arabi, la citt\u00e0 fu poi presa dagli Ottomani, che vi edificarono diverse moschee.\nI resti della capitale furono scavati a partire dal 1873. Ma l'opera venne portata a termine da ricercatori tedeschi, infatti nel 1878 l'archeologo tedesco Carl Human cominci\u00f2 una vasta campagna di scavi nella citt\u00e0 di Pergamo che in otto anni port\u00f2 alla scoperta di una acropoli di inestimabile valore artistico ed archeologico. L'accordo fatto con il governo turco prevedeva che Human poteva portare in Germania met\u00e0 delle opere scoperte, met\u00e0 doveva invece rimanere in Turchia. Cos\u00ec Human riusc\u00ec a portare a Berlino il fregio che circonda la base del tempio di Pergamo, lungo 170 metri, che oggi costituisce la parte pi\u00f9 preziosa del tempio esposto nel museo. La parte soprastante \u00e8 una ricostruzione dell'originale rimasto in Turchia.\nUrbanistica e sviluppo della citt\u00e0 di Pergamo.\nLa citt\u00e0 di Pergamo si erge a 30\u00a0km dalla costa, su uno sperone formato da due affluenti del Caico, il Selinunte e il Cezio. Questo spuntone (335 metri) fornisce un sito magnifico, ma difficile da sistemare proprio a causa dell'altezza. Gli architetti vi riescono sovrapponendo tre citt\u00e0, riunite tra loro mediante scalinate, con belvederi e terrazze a portici che attestano un nuovo gusto per il pittoresco e che si adattano perfettamente al paesaggio. Attalo I, usando ampiamente del bottino preso dai Galati, d\u00e0 via a un programma di rinnovamento edilizio senza precedenti: trasforma la piccola citt\u00e0 in una metropoli elegante, ricca di edifici sontuosi e conclusa da una acropoli, con ampie terrazze e colonnati, raccordate da terrazze ornate da portici e sculture. Grazie a lui Pergamo costituisce uno dei pi\u00f9 spettacolari esempi di urbanistica del tempo.\nLa citt\u00e0 alta \u00e8 la pi\u00f9 importante, quella in cui si concentrano le funzioni politiche ed amministrative, comprende una doppia agor\u00e0, fiancheggiata da un tempio ionico di Dioniso. Sulla spianata superiore si trova il grande tempio di Zeus e di Atena, uno degli edifici pi\u00f9 notevoli sia per le dimensioni colossali che per la bellezza della sua decorazione scultorea. Sempre nella citt\u00e0 alta troviamo la Biblioteca, il palazzo e il teatro: gli edifici simbolo della \"polis.\"\nNella citt\u00e0 mediana \u00e8 presente un ginnasio. Poi troviamo i templi di Demetra e di Era Bas\u00ecleia su pi\u00f9 piani sovrapposti collegati da rampe di scale e da passaggi sotterranei. In mezzo a questi due tempi \u00e8 situato il Pritaneo.\nLa citt\u00e0 bassa, con una spaziosa agor\u00e0 contornata da un colonnato a due piani, costituisce il centro commerciale.\nNel complesso questa citt\u00e0, costruita per rivaleggiare con Atene e in cui trovano espressione tante ispirazioni nuove, rappresenta un mirabile successo. Questo successo si spiega grazie alle molteplici attivit\u00e0 di cui Pergamo \u00e8 diventata il centro. Non \u00e8 solo il commercio a rendere conto dello sviluppo, essendo situata troppo in disparte rispetto alle grandi vie verso l'Asia. Tuttavia \u00e8 il centro di un ricco territorio agrario (grano, olivi, vigneti), vi si pratica un allevamento scientifico con selezione delle razze e un'industria specializzata: profumi, tessuti pregiati, pergamena (come ricorda il nome stesso della citt\u00e0). Inoltre \u00e8 la capitale di uno Stato che, senza essere uno dei pi\u00f9 grandi regni, \u00e8 certamente uno dei meglio amministrati e dei pi\u00f9 ricchi.\nL'ambizione dei regnanti \u00e8 di fare di Pergamo l'Atene del mondo ellenistico. La sua biblioteca fa concorrenza a quella di Alessandria; il palazzo reale racchiude un vero e proprio museo di cultura, nel quale nasce la critica d'arte. Numerosi investimenti furono fatti per gli edifici pubblici (finalizzati alla celebrazione della dinastia) che fecero di Pergamo una delle capitali artistiche del mondo ellenistico. In pi\u00f9 vi si trova una notevole scuola di retorica e un'officina di scultura con artisti protetti dai sovrani. Grazie a questa scuola Pergamo diviene il principale centro dell'arte drammatica. Plinio il Vecchio dice che proprio grazie all'arte di Pergamo i Romani \"cominciarono ad amare e non pi\u00f9 soltanto ad ammirare le meraviglie straniere.\"\nLa gloria di Pergamo viene citata anche da Strabone, che riconosce in Eumene II e in Attalo II i principali fondatori della grandezza di Pergamo: \"Anche costui (Eumene II) si un\u00ec con i Romani a guerreggiare contro Antioco il Grande e contro Perseo, e ne ebbe in ricompensa tutto il paese a di qua del Tauro, che era stato soggetto ad Antioco. Prima di ci\u00f2 i luoghi dipendenti da Pergamo erano pochi, estendendosi solo fino al mare, verso il golfo Elaitico e Adramitteno. Questo Eumene ampli\u00f2 la citt\u00e0 di Pergamo, vi piant\u00f2 il bosco attorno al Niceforio; l'altro re (Attalo II), per amore di gloria, vi eresse monumenti e biblioteche, e tutto, insomma, procedette da lui quell'insediamento di Pergamo cos\u00ec grande che sussiste tuttora.\"\nArte.\nIl regno di Pergamo si caratterizza per l'intensa produzione artistica, patrocinata dai sovrani Attalidi, infatti fu uno dei centri pi\u00f9 vivi al quale accorsero artisti da varie parti per le grandiose imprese architettoniche e artistiche volte a celebrare la vittoria contro i Galati e il fasto della corte. Qui confluirono diversi stili, che si fusero in un unico stile nuovo, chiamato convenzionalmente \"barocco pergameno\".\nEsempi illustri di questo stile sono le statue, pervenuteci in copie romane, del Galata morente e del galata che si uccide insieme alla moglie per evitare l'oltraggio della sconfitta. Queste statue erano poste sulla terrazza del tempio di Atena, insieme ad altri tre monumenti commemorativi della vittoria, di cui oggi non \u00e8 possibile ricostruire con precisione l'aspetto. Parte di questi monumenti commemorativi sembra ricondursi all'artista Ep\u00ecgonos, una delle personalit\u00e0 fondamentali della scultura del III secolo a.C. Questo artista rappresenta per Pergamo quello che fu Fidia per Atene, infatti crea un linguaggio del tutto nuovo, in cui l'antico senso della misura cede completamente al \"pathos\" e all'enfasi: la retorica del gran gesto, il dinamismo, la sofferenza, la violenza, la morte vi sono esibiti con massima evidenza per coinvolgere emotivamente lo spettatore e suscitare sentimenti forti e primitivi: queste le caratteristiche principali del cosiddetto \"barocco pergameno\".\nTempio di Atena Polias.\nNel III secolo a.C. la citt\u00e0, dopo la vittoria di Attalo I sui Galati, si espanse a tal punto da dare vita ad un'acropoli monumentale: su di essa il sovrano eresse un tempio dedicato ad Atena Poli\u00e0s, e ne orn\u00f2 la piazza antistante con alcune statue bronzee, a noi note tramite altre copie in marmo. Altre sculture vennero collocate da Attalo II donario sull'acropoli cittadina nel 201 a.C. Tema dominante di queste opere \u00e8 la vittoria sui barbari, ed il trionfo della civilt\u00e0 sulla forza. Il frontone era decorato sulla sommit\u00e0 destra dalla figura di Proteo, al centro Atena, e sulla sinistra un mostro marino cavalcato da Eracle.\nSantuario di Asclepio.\nAi piedi della collina su cui sorge la citt\u00e0 alta si estese, in et\u00e0 romana, la citt\u00e0 bassa, della quale restano i ruderi di un teatro e di un grande santuario dedicato forse alle divinit\u00e0 orientali (aula rossa). Una strada porticata, in gran parte scavata, portava al celebre santuario di Asclepio, che conserva vari edifici del sec. II d. C. (propilei, tempio di Asclepio, edificio per le incubazioni durante le quali appariva il dio guaritore, teatro). Fu proprio a Pergamo che si svilupp\u00f2 il culto di Asclepio che poi si diffuse in altre regioni del mondo ellenistico (fino ad arrivare a Roma); questa divinit\u00e0 veniva associata a Zeus, tanto che il prefisso \"soter\", utilizzato convenzionalmente per Zeus, a Pergamo viene affiancato al nome di Asclepio.\nAsclepio o Esculapio (greco \u1f08\u03c3\u03ba\u03bb\u03b7\u03c0\u03b9\u03cc\u03c2, traslitterato Askl\u0113pi\u00f3s; latino \"Aesculapius\") \u00e8 un personaggio della mitologia greca. Figlio di Apollo e di Arsinoe secondo Esiodo, oppure di Apollo e Coronide per Pindaro, un semidio e dunque uomo mortale per Omero, si diceva fosse stato istruito nella medicina dal centauro Chirone,[1] o che avesse ereditato tale propriet\u00e0 dal padre Apollo. Divenne poi il dio della medicina, al pari di suo padre, ed era una divinit\u00e0 molto adorata dal popolo, in quanto benevola con gli infermi; la costellazione dell'Ofiuco rappresenta il suo mito.\nAltare di Pergamo: tempio di Zeus e Atena Nikephoros.\nEumene II tenta di accrescere in ogni modo la reputazione della citt\u00e0, proseguendo con inusitata larghezza la politica di mecenatismo del padre, per fare di Pergamo la vera \"Atene d'Asia\". Le principale divinit\u00e0 dell'epoca classica ottengono il loro tempio e un gran numero di statue. Tra le opere che fa innalzare spicca il sontuoso tempio sull'acropoli dedicato a Zeus Sot\u00e9r e Atene Nikephoros (Zeus salvatore e Atene portatrice di vittoria). Alcuni frammenti ceramici testimoniano che l'altare fu iniziato dopo il 168-165 a.C., qualunque sia l'occasione, \u00e8 certo per\u00f2 che l'altare viene concepito per essere un capolavoro, un monumento senza uguali in alcuna citt\u00e0 del mondo; l'obiettivo viene raggiunto.\nL'altare \u00e8 venuto alla luce fra il 1871 e il 1879, durante gli scavi sull'acropoli di Pergamo condotti dall'archeologo tedesco Carl Humann.\nSi tratta di una costruzione di dimensioni colossali, che dal punto di vista architettonico rientra nel tipo del grande altare monumentale ellenistico. Ci\u00f2 che lo distingue e lo pone al di sopra di qualsiasi altro monumento del tempo \u00e8 la decorazione scultorea, la pi\u00f9 sontuosa mai realizzata nel mondo greco. Sulla copertura del colonnato superiore erano poste molte figure di animali e di personaggi mitologici in bronzo, oggi totalmente perdute. Tutto intorno al basamento correva uno splendido, impressionante fregio a rilievo, alto 2,3 metri e lungo oltre 120, in cui era rappresentato senza alcuna interruzione la \"Gigantomachia\": la vittoriosa lotta degli dei olimpi contro i giganti figli della Terra e del Cielo simboli del caos e nemici dell'ordine garantito da Zeus (metafora mitologica dei nemici greci e non greci di Pergamo). Un secondo fregio (alto 1,56 metri) era disposto lungo le pareti interne del portico colonnato, vi erano raffigurate le imprese dell'eroe T\u00e9lefo, il mitico figlio di Eracle, che nella tradizione encomiastica locale era considerato il progenitore della dinastia degli Attalidi.\nLa \"Gigantomachia \"\u00e8 uno dei capolavori assoluti dell'arte ellenistica, sul lato orientale si trovano le maggiori divinit\u00e0 olimpiche (Zeus, Atena, Latona, Apollo, Demetra ecc.) affiancate da Eracle; sul lato occidentale ci sono invece le divinit\u00e0 marine e terrestri, sul lato settentrionale le divinit\u00e0 della notte e degli astri, infine sul lato meridionale la dea del giorno. Gli dei sono occupati in singolari e vittoriosi duelli contro i giganti, le statue talvolta debordano fuori dallo spazio figurativo tendendo a coinvolgere emotivamente lo spettatore. Le espressioni di intenso dolore colpiscono fortemente il visitatore, infatti l'indagine dell'espressione dei volti, gi\u00e0 iniziata da Skopas e Lisippo, \u00e8 qui spinta intenzionalmente all'eccesso. L'esecuzione di questi fregi richiese sicuramente l'intervento di numerosi maestri, che lavorano per\u00f2 nell'ambito di un coerente linguaggio stilistico, la cui uniformit\u00e0 lascia presupporre la presenza di un artista di grande personalit\u00e0 e carisma, responsabile dell'ideazione. Le fonti dell'epoca sono poco interessate alle personalit\u00e0 degli artisti ellenistici quindi non ci riportano alcun nome; si \u00e8 provato a identificare il maestro dell'altare con Phyromachos di Atene, oggi poco noto ma molto apprezzato in et\u00e0 ellenistica (tanto che il suo nome \u00e8 riportato in un papiro egiziano come uno dei sette scultori pi\u00f9 bravi di tutti i tempi). Phyromachos fu attivo a Pergamo dal 172 a.C., di lui ci sono pervenuti dei ritratti scultorei (es. ritratto di Antistene), la cui mimica facciale ha molto in comune col le statue del fregio (intensit\u00e0 dello sguardo, violenta plasticit\u00e0 del volto, tendenza ad accentuare ogni elemento della fisionomia e della mimica facciale, ricerca di formule espressive inedite ed estreme), anche se questi sono elementi troppo labili per una precisa identificazione, anche perch\u00e9 sono elementi comuni allo stile del tempo e rintracciabili in altri scultori ellenistici."}
{"id": "706102", "revid": "287204", "url": "https://it.wikipedia.org/wiki?curid=706102", "title": "Antimo Iunco", "text": "Caratteristiche tecniche.\nAttaccante di movimento, pu\u00f2 giocare su tutto il fronte d'attacco. Le sue qualit\u00e0 sono la tecnica e la velocit\u00e0.\nCarriera.\nClub.\nBrindisi.\nCresciuto nel , squadra della sua citt\u00e0, esordisce in prima squadra a 16 anni, disputando sprazzi di partite in Serie D nel 2000-01 per un totale di 8 presenze. Durante le stagioni successive trova poco spazio in squadra, disputando in tre campionati 13 gare tra Serie D e Serie C2. Segna una doppietta in Coppa Italia 2003-2004 nella vittoria del Brindisi sul Bologna per 3-2.\nVerona.\nNel gennaio del 2004 viene acquistato dal Verona con cui disputa solo 3 gare nel finale di campionato. Nella stagione 2004-05 con il Verona non raggiunge i play-off per un solo punto. L'allenatore Massimo Ficcadenti lo considera il primo ricambio del reparto offensivo e lui segna 6 gol, tra cui quello che ha permesso all'Hellas di pareggiare con il Genoa, futuro vincitore del campionato.\nNella stagione 2005-06 segna 2 reti in una stagione giocata quasi sempre da titolare. In squadra fa coppia con l'attaccante Adailton.\nNel 2006-2007, dopo la cessione di Adailton, continua gioca titolare e con l'arrivo in primavera del nuovo mister Gian Piero Ventura, il suo rendimento migliora portandolo a diventare il capocannoniere della squadra con sole 5 reti. Nel corso della stagione, tuttavia, riceve diverse espulsioni.\nChievo.\nIl 31 agosto 2007 viene acquistato in compropriet\u00e0 dal ChievoVerona. Con i clivensi disputa la stagione in B e, partendo dalla panchina, riesce a conquistarsi un posto da titolare, contribuendo alla promozione del Chievo in Serie A. La societ\u00e0 riscatta l'intero cartellino.\nI prestiti a Salernitana e Cittadella.\nNella Serie A 2008-09 viene impiegato poco dalla squadra clivense ed a gennaio 2009 viene ceduto in prestito alla . A fine stagione torna al ChievoVerona, ma viene ceduto nuovamente in prestito, con diritto di riscatto della compropriet\u00e0, al Cittadella. Dopo una stagione positiva tra le file dei padovani, questi esercitano il diritto di riscatto in cambio della seconda met\u00e0 di Manuel Iori e cedono poi la propria met\u00e0 del giocatore al Torino.\nTorino.\nEsordisce in maglia granata il 15 agosto 2010, nel secondo turno di Coppa Italia Torino- (3-1 dts), segnando in quell'occasione il suo primo gol con i piemontesi.\nIl 25 giugno 2011 torna di propriet\u00e0 del ChievoVerona per 100.000 euro dopo l'apertura delle buste sulle compartecipazioni, a causa di un errore nella compilazione dell'offerta da parte del Torino.\nSpezia.\nIl 30 luglio 2011 viene ceduto in compropriet\u00e0 allo Spezia.\nSegna la sua prima rete in maglia bianca alla seconda giornata del torneo 2011-12, nella sconfitta per 3-2 sul campo del Frosinone, con un colpo di testa.\nSempre di testa alla sesta giornata, segna la sua prima rete casalinga, sbloccando il risultato al settimo minuto della gara tra lo Spezia e il Trapani; nella stessa giornata veste per la prima volta la fascia di capitano.\nIl 23 ottobre, dopo 13 minuti dall'inizio del match esterno contro la , viene colpito duramente da Massimiliano Taddei ed \u00e8 costretto ad uscire dal campo, riportando una lesione alla tibia sinistra che lo tiene fuori dai campi per circa un mese. Il 6 maggio 2012 nell'ultima giornata di campionato, contro il , segna il gol del momentaneo 1-0 nella partita che si concluder\u00e0 con la vittoria dello Spezia per 3-0 e la conseguente conquista della promozione diretta in Serie B.\nRitorno al Chievo e trasferimenti a Bari e Trapani.\nIl 23 giugno 2012 dopo l'apertura delle buste il ChievoVerona ne riscatta il cartellino. Il 1\u00ba agosto seguente, viene ufficializzato l'acquisto dell'attaccante da parte della societ\u00e0 pugliese, in prestito con diritto di riscatto. Al termine della stagione il diritto di riscatto non viene esercitato e il giocatore fa ritorno al Chievo. Il 19 agosto 2013 il neopromosso in B ufficializza l'acquisizione del giocatore dal Chievo.\nAlessandria e Paganese.\nIl 23 gennaio 2015 firma un contratto valevole fino al giugno 2016 con l'; il 9 settembre 2016, firma un contratto annuale con la Paganese, in Lega Pro. Tuttavia, il 9 gennaio 2017, dopo soli quattro mesi e undici partite giocate, rescinde il contratto e si accasa al .\nAllenatore.\nTerminata la carriera da giocatore ad Agosto 2019 diventa il nuovo tecnico della formazione veronese dell'Albaronco, militante nel campionato di Promozione Veneto.\nNazionale.\nEsordisce con la maglia azzurra dell'Under-20 l'8 dicembre 2004 nel pareggio 0-0 contro la Germania, mentre l'anno dopo viene aggregato all'Under-23 per i Giochi del Mediterraneo.\nStatistiche.\nPresenze e reti nei club.\n\"Statistiche aggiornate al 14 ottobre 2017.\""}
{"id": "706105", "revid": "6923", "url": "https://it.wikipedia.org/wiki?curid=706105", "title": "Nortel", "text": "Nortel Networks Corporation gi\u00e0 conosciuta come Northern Telecom Limited e semplicemente come Nortel, era una multinazionale produttrice di hardware, software e servizi per le telecomunicazioni e le imprese, con sede a Toronto (Canada).\nStoria.\nNel 1895, Bell Telephone Company of Canada decise di privatizzare (spin-off) una sua divisione produttiva che costruiva telefoni destinati alla vendita ad altre imprese, nonch\u00e9 altri dispositivi come allarmi antincendio, apparecchi destinati all'installazione in strada per chiamare la polizia e i vigili del fuoco. Questa nuova societ\u00e0 fu costituita sotto il nome di Northern Electric and Manufacturing Company Limited. Nel 1900, la nuova societ\u00e0 ha iniziato la produzione del suo primo grammofono (modello wind-up), che poteva suonare dischi di vinile. Nel 1913, la societ\u00e0 costru\u00ec il suo quartier generale e fabbrica principale a Montr\u00e9al. Nel 1914, l'azienda si fuse con la Imperial Electric per formare Northern Electric, in co-propriet\u00e0 fra Bell Canada e la societ\u00e0 statunitense Western Electric. Per la fine della Prima Guerra Mondiale, Northern Electric era diventato il principale distributore dei prodotti Western Electric in tutto il Canada.\nNel 1998 acquis\u00ec la Bay Networks, importante produttore di apparecchiature innovative per \"ethernet\".\nIl 14 gennaio del 2009 ha fatto richiesta di fallimento assistito , non ancora completamente definitivo nel 2017."}
{"id": "706106", "revid": "54354", "url": "https://it.wikipedia.org/wiki?curid=706106", "title": "Nortel Networks Corporation", "text": ""}
{"id": "706107", "revid": "54354", "url": "https://it.wikipedia.org/wiki?curid=706107", "title": "Northern Telecom Limited", "text": ""}
{"id": "706109", "revid": "70647", "url": "https://it.wikipedia.org/wiki?curid=706109", "title": "Aruba", "text": "Aruba \u00e8 una nazione costitutiva del Regno dei Paesi Bassi; le altre 3 nazioni costitutive sono i Paesi Bassi e gli Stati caraibici di Cura\u00e7ao e Sint Maarten. \nL'isola (180\u00a0km\u00b2, 108.587 abitanti nel 2014) \u00e8 situata nel Mare Caraibico, a nord del Venezuela, nell'America centrale caraibica. Al contrario di molte altre isole dei Caraibi, Aruba \u00e8 un'isola di scarsi rilievi, scarsa vegetazione e con un clima secco; tali caratteristiche hanno favorito lo sviluppo del turismo. Il capoluogo \u00e8 Oranjestad.\nIl Regno dei Paesi Bassi agisce come nazione unitaria in materia di difesa, politica estera e cittadinanza, mentre Aruba, quale nazione costitutiva, agisce come nazione indipendente per tutte le altre materie (ad esempio interni, sanit\u00e0, istruzione e trasporti).\nNome.\nL'origine del nome \u00e8 incerta, e tuttora esistono due teorie: l'isola fu scoperta nel 1499 dallo spagnolo Alonso de Ojeda che potrebbe averla nominata Oro Hubo (\"qui c'era l'oro\"), oppure il nome proviene dal termine \"oibubai\" degli amerindi Arawak, che significa \"guida\".\nStoria.\nScoperta e annessa alla Spagna nel 1499, Aruba fu occupata dagli olandesi nel 1636. L'economia locale ha attraversato tre diverse fasi, coincidenti con lo sviluppo di altrettante attivit\u00e0: dopo una vera e propria corsa dell'oro avutasi nel XIX secolo, nel 1924 venne aperta un'importante raffineria di petrolio. Negli ultimi decenni del XX secolo si \u00e8 invece assistito ad un boom del turismo.\nAruba fece parte delle Antille Olandesi fino al 1\u00ba gennaio 1986, quando se ne separ\u00f2 per diventare un membro autonomo del Regno dei Paesi Bassi, passo preliminare per l'indipendenza, prevista per il 1996. Contrariamente a tale programma, Aruba ricus\u00f2 l'indipendenza e proclam\u00f2 invece la sua fedelt\u00e0 ai Paesi Bassi; nel 1994 un accordo interno tra il governo centrale del Regno e quelli locali di Aruba e delle altre Antille Olandesi regolament\u00f2 definitivamente l'assetto amministrativo di appartenenza al Regno.\nPolitica.\nIl sovrano dei Paesi Bassi occupa la carica di capo dello Stato ed \u00e8 rappresentato ad Aruba da un governatore nominato ogni sei anni. Il capo del governo \u00e8 il Primo Ministro, il quale forma, insieme al Consiglio dei ministri, il braccio esecutivo del governo stesso.\nGeografia.\nAruba \u00e8 un'isola principalmente pianeggiante e scarsa di corsi d'acqua, rinomata per le sue spiagge dalla sabbia bianca. La maggior parte di queste sono situate sui litorali occidentali e nel sud dell'isola e sono relativamente riparate dalle forti correnti dell'oceano. I litorali nordici e orientali mancano di questa protezione. L'interno dell'isola \u00e8 caratterizzata dalla presenza delle \"Rolling Hills\"; le due vette pi\u00f9 alte sono \"Hooiberg\" e \"Jamanota\", che \u00e8 il punto pi\u00f9 alto sull'isola.\nL'isola non ha suddivisioni amministrative.\nIl clima \u00e8 di tipo marino tropicale molto piacevole. Poche le variazioni stagionali della temperatura, che si mantiene costante, circa 28\u00a0\u00b0C, per tutto l'anno. Costanti anche i venti, gli \"alisei\" dell'Oceano Atlantico. Le precipitazioni annuali raggiungono a malapena 500 millimetri; l'autunno \u00e8 la stagione pi\u00f9 piovosa.\nSe da un punto di vista fisico Aruba appartiene al Sud America (nel senso in cui un'isola pu\u00f2 appartenere alla piattaforma continentale di un continente), dal punto di vista storico-culturale normalmente ci si riferisce ad Aruba come a uno Stato centro-americano e quindi ricompreso nell'America del Nord.\nDiversamente dal resto della regione caraibica, l'isola \u00e8 normalmente al di fuori della fascia battuta dagli uragani.\nEconomia.\nAruba gode di uno dei pi\u00f9 alti livelli di vita nella regione caraibica, con una bassa percentuale di povert\u00e0 e disoccupazione. Oltre met\u00e0 del prodotto nazionale lordo di Aruba \u00e8 dovuto al turismo e alle attivit\u00e0 collegate.\nLa maggior parte dei turisti arriva da Canada, Unione europea e Stati Uniti, che poi \u00e8 il pi\u00f9 grande partner commerciale.\nLa raffinazione del petrolio \u00e8 l'industria dominante, malgrado l'espansione del settore turistico. La parte del PNL relativa all'attivit\u00e0 agricola (prodotti a base di aloe vera) e manifatturiera rimane marginale.\nAppartenendo al Regno dei Paesi Bassi, Aruba riceve annualmente diversi aiuti economici dalla madrepatria, nonch\u00e9 la protezione territoriale con militari olandesi stanziati sull'isola.\nNonostante tale appartenenza, l'isola non fa parte dell'Unione europea.\nIl fiorino arubano ha un cambio fisso legato al Dollaro USA di $1 = 1,79 AWG.\nSociet\u00e0.\nEvoluzione demografica.\nA causa del suo suolo arido e povero, Aruba non fu interessata, al contrario delle altre isole caraibiche, dallo sviluppo delle piantagioni e dello sfruttamento degli schiavi e quindi non vi fu immissione di popolazione di origine africana. Nel 1515 gli spagnoli, per\u00f2, deportarono l'intera popolazione isolana a Hispaniola (Haiti), utilizzandola come manodopera nelle miniere di rame; con l'esaurimento delle miniere, a gran parte degli abitanti originari fu concesso di far ritorno ad Aruba.\nGli olandesi, subentrati agli spagnoli, fecero promozione presso gli indigeni Arawak dell'allevamento del bestiame; in seguito a ci\u00f2, l'isola divenne un importante centro di produzione di derrate alimentari per il rifornimento degli altri possedimenti olandesi nei Caraibi.\nSebbene ad Aruba non vi siano pi\u00f9 indigeni puri, buona parte della popolazione (come si nota dai tratti somatici) pu\u00f2 vantare una sostanziale discendenza Arawak. La maggioranza della popolazione (oltre l'80%) \u00e8 infatti frutto di matrimoni misti tra arawak ed europei. In tempi recenti la richiesta di lavoratori per l'industria turistica ha alimentato un considerevole flusso immigratorio dalle altre isole caraibiche e dalle vicine coste sudamericane.\nNormalmente, l'immigrazione permanente dall'esterno e dai Paesi Bassi \u00e8 regolamentata.\nBench\u00e9 l'olandese costituisca la lingua ufficiale, l'idioma pi\u00f9 parlato ad Aruba \u00e8 il papiamento, un creolo basato sul portoghese con influssi spagnoli, africani e neerlandesi. Per ragioni geografiche, lo spagnolo e l'inglese sono conosciuti da molti isolani, i quali spesso possono vantare una conoscenza pi\u00f9 o meno vasta di ben quattro lingue.\nLa religione maggiormente professata dalla popolazione locale \u00e8 quella cristiana, nella sua confessione cattolica."}
{"id": "706110", "revid": "1762097", "url": "https://it.wikipedia.org/wiki?curid=706110", "title": "Quartieri di Bologna", "text": "I quartieri del comune di Bologna sono le circoscrizioni di decentramento in cui \u00e8 suddivisa la citt\u00e0 di Bologna, a cui lo statuto comunale attribuisce il nome di \"quartieri\": Borgo Panigale-Reno, San Donato-San Vitale, Savena, Navile, Porto-Saragozza, Santo Stefano.\nStoria.\nGi\u00e0 dai primi decenni del XX secolo esisteva una prima suddivisione informale di Bologna in sette quartieri. Non si basavano su una suddivisione geografica o politica, ma piuttosto sulla posizione nel loro territorio delle chiese principali: Sant'Egidio (quartiere San Donato), Alemanni (quartiere San Vitale e parte del quartiere Savena), San Ruffillo (parte del quartiere Savena e quartiere Santo Stefano), San Giuseppe (quartiere Saragozza e parte del quartiere Reno), Borgo Panigale (fino al 1937 comune autonomo), Bertalia (quartiere Porto e parte dei quartieri Reno e Navile) ed Arcoveggio (quartiere Navile). \nLa prima suddivisione amministrativa del territorio di Bologna fu presentata dall'assessore Conato in una relazione del 21 settembre 1960 che presentava la divisione della citt\u00e0 in 15 quartieri, ravvisando la necessit\u00e0 di un decentramento di servizi e uffici comunali, con particolare riguardo alle attivit\u00e0 di carattere sociale e assistenziale. Inizialmente i quartieri stabiliti erano: Borgo Panigale, Santa Viola, Lame, Bolognina, Corticella, San Donato, San Vitale, Mazzini, Murri, San Ruffillo, Aldini, Colli, Andrea Costa, Barca, Centro.\nIl 9 aprile 1962 il Consiglio comunale stabil\u00ec i confini e la denominazione di ciascun quartiere: Borgo Panigale, Santa Viola, Saffi, Lame, Bolognina, Corticella, San Donato, San Vitale, Mazzini, Murri, San Ruffillo, Colli, Andrea Costa-Saragozza, Barca, Centro.\nIl 29 marzo del 1963 vennero costituiti gli organi di quartiere: l'Aggiunto del Sindaco, capo dell'amministrazione comunale all'interno del quartiere, coadiuvato dal Consiglio di Quartiere, indicati come \"consulte per la partecipazione dei cittadini alla civica amministrazione\". Essi si insediarono ufficialmente il 5 giugno del 1964.\nContestualmente si procedette all'istituzione dei \"centri di vita civica\", ovvero uffici di quartiere ospitanti servizi decentrati come anagrafe, sportello di assistenza sociale, ufficio informazioni, servizio di polizia urbana e la segreteria del consiglio di quartiere, ma visti inoltre come l'espressione \"sociale e urbanistica\" della vita culturale e democratica del quartiere.\nIl 5 dicembre 1966 il Consiglio Comunale approv\u00f2 all'unanimit\u00e0 la suddivisione del quartiere Centro in quattro distinti quartieri denominati Galvani, Irnerio, Malpighi e Marconi.\nNegli anni '80 l'allora assessore Walter Vitali promosse un nuovo regolamento sul decentramento volto a modificare radicalmente il volto dei quartieri: l'Aggiunto venne sostituito dal Presidente del Consiglio di Quartiere; venne istituita la Conferenza dei Quartieri, luogo di confronto tra i Presidenti; Ai quartieri vennero delegate ulteriori competenze, oltre ad essere investiti di maggior autonomia economica e politica.\nIl 25 marzo del 1985 venne approvato il nuovo regolamento che ridusse i quartieri da 18 a 9. I quartieri Borgo Panigale e San Donato rimasero immutati, mentre i restanti vennero accorpati nel modo seguente:\nL'ultima suddivisione \u00e8 entrata in vigore il 7 giugno 2016 in seguito all'approvazione, nel luglio 2015, della revisione dello statuto e del regolamento sul decentramento. Le novit\u00e0 consistono in due accorpamenti (Borgo Panigale e Reno; Porto e Saragozza) e nello smembramento del quartiere San Vitale: quest'ultimo viene accorpato al quartiere San Donato (ora San Donato - San Vitale), mentre la parte del centro storico (\"Irnerio\") viene annessa al quartiere Santo Stefano.\nRuolo giuridico e politico.\nPur essendo strutture decentrate dell'amministrazione comunale, hanno un proprio \"Consiglio di quartiere\" e un \"Presidente di quartiere\", direttamente eletti dai cittadini contestualmente all'elezione del Sindaco e del Consiglio comunale. Si \u00e8 quindi verificato in passato che le amministrazioni dei quartieri fossero di colore politico diverso da quella comunale: per esempio, tra il 1999 ed il 2004, durante l'amministrazione Guazzaloca (di centro-destra), 6 quartieri su 9 erano invece amministrati dal centro-sinistra. Dopo le elezioni comunali del 2004, durante l'amministrazione Cofferati, tutti i quartieri furono governati dal centro-sinistra, come il Comune. Contestualmente all'elezione di Virginio Merola nel 2011, 8 quartieri su 9 sono governati dal centrosinistra. Alle elezioni del 2016, le prime coi nuovi sei quartieri, e poi del 2021 tutti i quartieri sono stati vinti dal centrosinistra.\nSecondo lo statuto del Comune di Bologna (art. 37), ai Consigli di quartiere, in quanto organi di rappresentanza diretta dei cittadini, \u00e8 garantito l'esercizio di un ruolo politico, propositivo e consultivo nella formazione degli indirizzi e delle scelte della Amministrazione comunale nel suo complesso; ad essi \u00e8 attribuita autonomia decisionale per l'esercizio di attivit\u00e0 e la gestione di servizi di base rivolti a soddisfare immediate esigenze della popolazione.\n\u00c8 istituita inoltre una \"Conferenza dei Presidenti dei Consigli di quartiere\", atta a promuovere la reciproca informazione fra i Presidenti, a garantire l'omogeneit\u00e0 nell'azione amministrativa, a favorire il coordinamento delle iniziative riguardanti l'intero territorio comunale o quello di pi\u00f9 quartieri."}
{"id": "706111", "revid": "1670527", "url": "https://it.wikipedia.org/wiki?curid=706111", "title": "Alcatel-Lucent", "text": "Alcatel-Lucent \u00e8 stata una compagnia globale con sede a Parigi in Francia che ha prodotto hardware e software per le telecomunicazioni. Dopo aver raggiunto un accordo con Nokia, l'azienda ha cessato di esistere, entrando nel colosso finlandese.&lt;ref name=\"/www.corrierecomunicazioni.it/tlc/38970_nokia-e-alcatel-lucent-primo-giorno-di-nozze.htm\"&gt;&lt;/ref&gt;\nStoria.\nAlcatel-Lucent nasce dalla fusione di Alcatel e Lucent Technologies il 1\u00ba dicembre del 2006 e detenendo una quota di mercato intorno al 35-40% nel settore delle telecomunicazioni digitali sottomarine si pone come leader mondiale nella trasmissione ottica su fibra.\nNell'aprile 2015 \u00e8 stato raggiunto l'accordo, del valore di 15,6 miliardi di euro, per l'acquisizione di Alcatel-Lucent da parte di Nokia, mediante emissione di nuove azioni riservate agli azionisti Alcatel-Lucent, che in questo modo deterranno il 33,5% della societ\u00e0 post-fusione.\nIl 14 gennaio 2016 la finlandese Nokia lancia un'offerta pubblica di acquisto delle azioni di Alcatel-Lucent. Il 2 novembre le azioni Alcatel-Lucent sono ritirate da Euronext a seguito dell'offerta pubblica di acquisto.\nIl marchio \"Alcatel\" \u00e8 in licenza a TCL Corporation e produce telefoni cellulari, smartphone e tablet.\nAlcatel-Lucent in Italia.\nAlcatel-Lucent in Italia aveva la sua sede principale a Vimercate, dove erano ospitati gli uffici amministrativi e i principali laboratori relativi agli apparati di trasmissione radio a microonde. Altri centri di ricerca e sviluppo erano presenti anche a Battipaglia e a Rieti, mentre a Trieste era attivo uno stabilimento di produzione.\nDopo la fusione tra Alcatel e Lucent, con la redistribuzione delle attivit\u00e0 presso le strutture delle due imprese precedenti, si assist\u00e9 a una riduzione delle attivit\u00e0 manifatturiere e di ricerca e sviluppo in Italia. Nel giugno 2010 lo stabilimento di Battipaglia fu ceduto alla societ\u00e0 genovese Telerobot, del gruppo Esacontrol.\nNel novembre 2011 fu venduto il centro ricerche di Bari, alla societ\u00e0 Experis del gruppo multinazionale Manpower, e nell'aprile 2012 quello di Genova alla societ\u00e0 Selesoft Consulting di Genova.\nNel 2014 i laboratori relativi al sistema di gestione per reti terrestri (1350OMS) e a due famiglie di apparati per telecomunicazioni ottiche su fibra, OMSN (Optical Multi-Service Node) e TSS (Transport Service Switch) furono ceduti a una nuova societ\u00e0 ad hoc, SM Optics, del gruppo Siae Microelettronica; le due parti sottoscrissero un contratto di outsourcing nel novembre del 2014."}
{"id": "706112", "revid": "729019", "url": "https://it.wikipedia.org/wiki?curid=706112", "title": "Blefarite", "text": "La blefarite \u00e8 un processo infiammatorio benigno delle palpebre. Si tratta di un'infiammazione del bordo libero della palpebra. Il suo nome deriva dal greco \u03b2\u03bb\u03ad\u03c6\u03b1\u03c1\u03bf\u03bd, \"bl\u00e9pharon\", che significa, appunto, palpebra.\nEziologia.\nLe cause di questa infiammazione possono essere ricercate in un indebolimento fisico del paziente (per esempio dovuto ad anemia) oppure nella congiuntivite cronica. Di solito \u00e8 dovuta a colonizzazione batterica da stafilococco o anche Herpes Zooster oftalmico favorita dalla presenza della dermatite seborroica o un'alterata secrezione delle ghiandole palpebrali di Meibomio (secrezione sebacea), da vizi refrattivi non corretti (in particolare ipermetropia e astigmatismo), malattie della pelle, disordini alimentari, patologie come il diabete o l'accumulo eccessivo di grassi nel sangue.\nSintomi.\nIrritazione, prurito, lacrimazione, sensazione di corpo estraneo, croste sul margine palpebrale e al canto interno, iperemia.\nClinica.\npiccole ulcerazioni marginali palpebrali, teleangectasie.\nTerapia.\nIgiene palpebrale: pulizia meccanica per rimuovere materiale aderente, come forfora e crosticine.\nIn alcuni pazienti sar\u00e0 necessario ricorrere a terapia antibiotica sistemica (doxiciclina o zovirax).\nTipologie.\nBlefarite ciliare.\n\u00c8 la forma pi\u00f9 comune. Si caratterizza per arrossamento della mucosa e della pelle. Ha la tendenza a cronicizzarsi. Clinicamente i margini palpebrali si presentano iperemici (come se fossero cerchiati di rosso). La cura, sotto controllo medico, prevede la pulizia della zona e l'utilizzo di pomate.\nBlefarite squamosa e blefarite ulcerosa.\nComplicazioni della blefarite possono dare luogo a forme come la blefarite squamosa o la blefarite ulcerosa.Nella forma squamosa si ha prurito (blefarocnesmo) e bruciore, con formazione di piccole squame vicino alle ciglia, squame facilmente removibili. In quella ulcerosa compaiono sulle palpebre delle ulcere, spesso sanguinanti. Oppure si pu\u00f2 presentare la blefarite meibomiana, per eccessiva secrezione di sebo da parte delle ghiandole di Meibomio.\nL'eccessiva creazione di sebo \u00e8 causata da un'alterazione della ghiandola di Meibomio, il cui sebo \u00e8 composto da lipidi. Infatti il secreto si presenta molto unto e in questo caso l'infezione viene chiamata meibomite."}
{"id": "706113", "revid": "228587", "url": "https://it.wikipedia.org/wiki?curid=706113", "title": "Pts", "text": ""}
{"id": "706114", "revid": "54253", "url": "https://it.wikipedia.org/wiki?curid=706114", "title": "Campidoglio", "text": "Il Campidoglio, detto anche Monte Capitolino (\"Mons Capitolinus\"), \u00e8 uno dei sette colli su cui venne fondata Roma. La sua altitudine \u00e8 di 48 m s.l.m. sull\"Arx\" (attuale Basilica di S. Maria in Aracoeli), di 35,9 m s.l.m. nell\"Asylum\" (attuale Piazza del Campidoglio) e di 44,7 m s.l.m. sul \"Capitolium\" propriamente detto (Palazzo Caffarelli). Il Campidoglio \u00e8 anche la sede di rappresentanza del comune di Roma.\nStoria.\nEt\u00e0 protostorica e et\u00e0 regia.\nUna sella (\"Asylum\") divideva la sommit\u00e0 settentrionale (\"Arx\") da quella meridionale (\"Capitolium\" propriamente detto), una cui propaggine, la Rupe Tarpea, era il luogo da dove venivano fatti precipitare i traditori. Per la sua collocazione tra la pianura del Foro Romano e il fiume Tevere, in prossimit\u00e0 del guado dell'isola Tiberina, fu l'acropoli cittadina.\nSecondo la tradizione romana, il primo insediamento sul colle fu fondato dal dio Saturno (dove pure si trovava un tempio dedicato al dio), nel quale furono accolti i Greci guidati da Ercole. Il Campidoglio dovette essere abitato fin dall'et\u00e0 del bronzo, come provano alcune ceramiche scoperte ai piedi di esso, nell'area di Sant'Omobono e nello scavo presso il cosiddetto Giardino Romano.\nSecondo lo storico Tacito il Campidoglio, come pure il sottostante Foro Romano, furono aggiunti alla Roma quadrata di Romolo da Tito Tazio. Altri lavori sul monte furono posti in essere dal quinto re di Roma, Tarquinio Prisco, il quale vi costru\u00ec l'ingresso trionfale. Il ritrovamento di un teschio durante i lavori della fabbrica del Campidoglio permisero all'indovino Caleno di predire che Roma sarebbe divenuta la prima citt\u00e0 dell\u2019universo.\nAl Campidoglio \u00e8 legato il racconto della presa della rocca ad opera dei Sabini che, guidati da Tito Tazio, attaccarono i Romani, per vendicarsi del Ratto delle sabine. Presa la rocca, grazie al tradimento di Tarpeia, i Sabini impegnarono i Romani in una guerra, che termin\u00f2 solo grazie all'intervento delle donne sabine rapite, ormai spose e madri dei romani.\nEt\u00e0 repubblicana.\nNel 460 a.C. il Campidoglio fu occupato dai quattromila armati del sabino Appio Erdonio che, con questo colpo di mano, tent\u00f2 di farsi padrone della citt\u00e0. Erdonio vi resistette per quattro giorni, fu infine vinto, catturato e ucciso dai Romani guidati dal console Valerio Publicola, anch'egli morto in seguito ai combattimenti. Dopo la guerra contro i Sabini, Campidoglio e Quirinale furono inseriti nella citt\u00e0.\nL'antica via di accesso carrozzabile del Campidoglio era il \"Clivus Capitolinus\", continuazione della Via Sacra, che iniziava nei pressi del tempio di Saturno: ne \u00e8 visibile ancora un tratto notevole dopo il portico degli Dei Consenti; pi\u00f9 avanti la strada \u00e8 franata con gran parte delle pendici meridionali della collina; probabilmente proseguiva in linea retta, girando poi per sboccare davanti al tempio di Giove. Antichissimo era l\"auguraculum\" o recinto augurale, spazio consacrato orientato secondo i punti cardinali, dal quale si prendevano gli auspici. Nel 216 a.C. vi venne edificato anche un tempio dedicato alla Concordia (diverso da quello del Foro Romano).\nIl nome del colle deriva probabilmente dalla testa di guerriero a nome \"Tolo\" o \"Olo\" rinvenuta durante gli scavi per le fondazioni del tempio di Giove Capitolino (\"Capitolium\"), o tempio di Giove Ottimo Massimo, dedicato alla triade capitolina (Giove, Giunone e Minerva), che anticamente occupava la seconda sommit\u00e0 ed era solo un altare.\nIl tempio vero e proprio venne iniziato, secondo la tradizione, da Tarquinio Prisco, continuato da Tarquinio il Superbo e terminato solo all'inizio della Repubblica.\nVi si svolgeva il sacrificio finale delle cerimonie trionfali, che precedentemente si concludevano al tempio di Giove Feretrio, risalente addirittura a Romolo, il cui nome si riferisce forse alla quercia, l'albero sacro che cresceva sul colle e al quale Romolo appese le armi prese in combattimento al re nemico (\"spolia opima\"). Inoltre il tempio di Giove inglobava i santuari di \"Terminus\" e \"Iuventas\", che, secondo il tradizionalismo religioso romano, si prefer\u00ec incorporare piuttosto che distruggere. L'edificio sub\u00ec numerosi restauri e ricostruzioni.\nFu proprio durante le opere di scavo delle sue fondazioni che fu ritrovato un teschio umano attribuito all'epoca ad Aulo Vipsania (o Vibenna), uno dei \"comites\" dell'eroe Mastarna (Servio Tullio - l'altro era suo fratello Celio Vipsania); da ci\u00f2 si ipotizza che abbia preso nome l'intero colle: \"caput Auli\" da cui \"capitolium\".\nAll'epoca dell'invasione gallica del 390 a.C. il Campidoglio fu sede di uno degli episodi pi\u00f9 famosi, quello delle oche capitoline, tenute nel recinto sacro del tempio di Giunone, che con il loro starnazzare svelarono il tentativo di assalto notturno dei Galli. In ricordo dell'episodio venne eretto nel 345-344 a.C. il tempio di Giunone Moneta (\"moneta\" o \"ammonitrice\"): presso il tempio di Giunone aveva sede la prima zecca (\"officina moneta\" dal nome del tempio, da cui deriva il termine odierno di \"moneta\").\nSubito dopo l'assedio gallico del 390 a.C. le difese furono rafforzate con un muro in corrispondenza della depressione centrale, che fungeva da opera di sostruzione (cio\u00e8 di contenimento delle pendici) e da fortificazione. Esso per\u00f2 cadde presto in disuso dopo la costruzione delle mura serviane nel 378 a.C. In questo muro difensivo si aprivano una serie di porte: una sul lato verso il Foro Romano (\"porta Saturnia\", presso il tempio di Saturno, o \"porta Capitolini\" (\"mons\"), o \"porta Tarpeia\", o ancora \"porta Pandana\", ovvero \"sempre aperta\" per i Sabini in seguito all'accordo tra Romolo e Tito Tazio), permetteva l'accesso dal \"clivus Capitolinus\", la via seguita dai cortei dei trionfatori.\nUna seconda porta (\"porta Catularia\") si apriva sul lato opposto per un asse viario in salita (\"clivus\") proveniente dal Campo Marzio, mentre una terza porta (\"porta Carmentalis\" verso sud-ovest) permetteva l'ingresso della scalinata dei \"Centum gradus\", il cui nome evoca i cento gradini che scendevano dal \"Fornix Calpurnius\" sul lato della Rupe Tarpea, verso il teatro di Marcello. Altri nomi di porte del Campidoglio ci sono tramandati dalle fonti (\"porta Flumentana\", forse verso nord-ovest, e \"porta Fontinalis\" o forse \"Ratumenna\" a nord-est).\nUn ulteriore accesso dal Foro Romano era costituito dalla scalinata delle \"Scalae Gemoniae\", che salivano all\"Arx\" in corrispondenza forse della scalinata attuale, passando tra il \"Carcer\" e il tempio della Concordia; sopra di esse venivano gettati i corpi dei giustiziati della vicina prigione per il delitto di lesa maest\u00e0 sotto l'imperatore Tiberio. I \"gradus Monetae\", la scalinata diretta al tempio di Giunone Moneta, erano probabilmente un prolungamento delle \"Scalae Gemoniae\" nel punto pi\u00f9 alto della cittadella.\nNella sella tra le due cime (\"Asylum\" o \"inter duos lucos\", l'attuale piazza del Campidoglio) si trovava il tempio di Veiove (terminato nel 192 a.C.), con cella pi\u00f9 larga che lunga, i cui resti sono tuttora visibili nei sotterranei dei Musei Capitolini.\nNel 133 a.C. venne ucciso durante un comizio nei pressi del tempio capitolino Tiberio Gracco, nel corso di una sommossa provocata dall'aristocrazia. Egli cadde probabilmente alla sommit\u00e0 della scalinata che scendeva verso il Campo Marzio, dove pi\u00f9 tardi venne eretta una sua statua molto venerata dal popolo.\nNell'83 a.C. un gravissimo incendio distrusse il Campidoglio, compreso il venerando tempio di Giove. Fu incaricato della ricostruzione il partigiano di Silla, Quinto Lutazio Catulo, che nel 78 a.C. complet\u00f2 il \"Tabularium\", o archivio dello Stato, che copriva il fianco del colle sul lato del sottostante Foro creando un'armoniosa scenografia di sfondo. I lavori al Campidoglio si protrassero fino al 69 a.C.\nEt\u00e0 imperiale.\nSul \"Capitolium\" Augusto fece costruire un piccolo tempio dedicato a Marte Ultore, prima della dedica del tempio omonimo nel Foro di Augusto. Svetonio racconta che durante le calende di gennaio, il popolo portava doni sul Campidoglio, anche quando Augusto era assente da Roma. Con il denaro ricavato, Ottaviano fece costruire numerose statue di d\u00e8i, che consacrava nei vari quartieri, come quella di Apollo Sandaliario o quella di Giove Tragedo, e tante altre ancora.\nDurante il periodo anarchico che segu\u00ec la morte di Nerone e la successione sul trono di Galba e Otone (69 d.C.), sul colle si asserragliarono i partigiani di Vespasiano, incalzati dalle truppe di Vitellio. Il colle e i monumenti furono dati alle fiamme che devastarono di nuovo l'area. Vespasiano, una volta diventato imperatore, restaur\u00f2 gli edifici: il tempio di Giove venne riaperto nel 75 d.C.\nPoco dopo per\u00f2, nell'80 d.C. all'epoca di Tito, il fuoco divamp\u00f2 di nuovo risalendo le pendici dal Campo Marzio. La ricostruzione avvenne sotto Domiziano, dall'81. Risalgono a questa fase i templi degli Dei Consenti e di Vespasiano e Tito, posti alle pendici del colle verso il Foro.\nAdriano e Marco Aurelio portarono poi nuovi abbellimenti al colle, ormai divenuto solo luogo di culto e m\u00e9ta delle processioni e dei trionfi.\nAll'epoca di Traiano, in seguito all'asportazione della sella montuosa per la costruzione del Foro di Traiano, il taglio nelle pendici orientali del colle fu regolarizzato con una facciata in laterizio con nicchioni, in parte ancora visibile presso l'attuale ingresso del Museo del Risorgimento.\nSulle pendici del colle erano sorti edifici di abitazione, rimaneggiati a pi\u00f9 riprese, in parte eliminate per la costruzione del Vittoriano e durante i lavori di \"isolamento\" del colle negli anni 1926-1930, che risparmiarono solo i resti di un\"'insula\" tuttora visibili presso la scalinata dell'Aracoeli.\nEpoca medievale e moderna.\nI resti dell'antico \"Tabularium\" furono riutilizzati come propria residenza fortificata dalla famiglia dei Corsi. Con la nascita delle istituzioni comunali, nel 1144 il palazzo divenne sede del ricostituito Senato romano, come Palazzo Senatorio. Sub\u00ec diverse modifiche e aggiunte fino al progetto di sistemazione della piazza del Campidoglio voluto da papa Paolo III e affidato a Michelangelo. Furono quindi costruiti il Palazzo dei Conservatori e il Palazzo Nuovo, attuali sedi dei Musei Capitolini. Nella piazza realizzata secondo il progetto di Michelangelo era gi\u00e0 stata collocata la celebre statua equestre di Marco Aurelio e una nuova scala di accesso, la Cordonata, che permetteva la salita anche a cavallo, grazie ai gradini bassi e in pendio.\nSui resti del tempio di Giunone Moneta era sorta la basilica di Santa Maria in Aracoeli a cui si accedeva con una ripida scalinata, e il suo importante convento, nonch\u00e9 il massiccio palazzo papale comunemente noto come Torre di Paolo III, entrambi distrutti negli anni ottanta del XIX secolo per ottenere lo spazio necessario alla costruzione del Vittoriano.\nIn Campidoglio si sono tenute tutte le cerimonie di Incoronazione poetica.\nEpoca contemporanea.\nIl Campidoglio \u00e8 anche la sede di rappresentanza del comune di Roma. Vi sono allocati gli uffici del sindaco, la sala consiliare (sala Giulio Cesare) e altri spazi di rappresentanza come la Protomoteca, dove sono stati firmati nel 1957 i Trattati di Roma (tra cui quello istitutivo della Comunit\u00e0 economica europea) e nel 1998 lo Statuto di Roma (istitutivo della Corte penale internazionale).\nIl termine inglese \"capitol\" (palazzo che ospita l'amministrazione di un governo), cos\u00ec come il termine capitale (inteso come citt\u00e0 capitale) derivano dal Colle Capitolino.\nEdifici antichi.\nTra l'altura del Campidoglio e quella del Palatino si apriva la Porta Carmentale, cos\u00ec chiamata per la vicina presenza di un altare dedicato alla ninfa Carmenta, madre del semi-dio Evandro (Pallante)."}
{"id": "706115", "revid": "599013", "url": "https://it.wikipedia.org/wiki?curid=706115", "title": "Pzp", "text": ""}
{"id": "706117", "revid": "297031", "url": "https://it.wikipedia.org/wiki?curid=706117", "title": "Lucent Technologies", "text": "Lucent Technologies era un'azienda statunitense produttrice di apparati per telecomunicazioni, con sede a Murray Hill, nel New Jersey.\nFu costituita il 30 settembre del 1996 come controllata da AT&amp;T Technologies, assorbendo le attivit\u00e0 delle societ\u00e0 del gruppo Western Electric e Bell Labs.\nDopo alcuni anni di crescita, la fine della bolla delle dot-com nel 2000 colp\u00ec duramente Lucent, che aveva perseguito pratiche commerciali molto aggressive.\nGi\u00e0 nel 2001 vi furono discussioni per una fusione di Lucent con una sua diretta concorrente, Alcatel. Dopo che le discussioni terminarono con nulla di fatto, Lucent ebbe altri anni difficili, in cui fu costretta a vendere parti delle sue attivit\u00e0 tramite la creazione di nuove societ\u00e0, tra cui Avaya e Agere Systems.\nNel 2003 il valore di borsa di Lucent era di 15,6 miliardi di dollari, contro un massimo di 256 miliardi di dollari toccati durante la bolla speculativa. \nIl numero di dipendenti era di circa 30 000, sceso notevolmente dai 165 000 al momento di massima espansione.\nNel 2006 Lucent si fuse infine con Alcatel, per diventare Alcatel-Lucent a partire dal 1\u00ba dicembre del 2006."}
{"id": "706127", "revid": "54354", "url": "https://it.wikipedia.org/wiki?curid=706127", "title": "Nortel Networks", "text": ""}
{"id": "706128", "revid": "54354", "url": "https://it.wikipedia.org/wiki?curid=706128", "title": "NETGEAR", "text": ""}
{"id": "706130", "revid": "122879228", "url": "https://it.wikipedia.org/wiki?curid=706130", "title": "Anethum graveolens", "text": "Laneto (nome scientifico Anethum graveolens L.) \u00e8 una pianta erbacea dai piccoli fiori appartenente alla famiglia delle Apiaceae.\nEtimologia.\nIl nome del genere deriva dal greco \u00ab anethon \u00bb (Anice), il quale deriva a sua volta dall'antico egizio. Questo termine pu\u00f2 essere tradotto con \"allontana i malori\" in riferimento alle propriet\u00e0 medicamentose. L'epiteto specifico \"graveolens\" deriva dal latino \u00ab gravis \u00bb (\"pesante, forte\") et \u00ab olens \u00bb (\"sentore\"), in quanto ha \"un odore forte\". \nIl binomio scientifico attualmente accettato (\"Anethum graveolens\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nL'altezza di queste piante annuali (ma in alcuni casi anche biennali) varia da 0,2 a 1 m (massimo 1,5 m). La forma biologica \u00e8 terofita scaposa (T scap), ossia sono piante che differiscono dalle altre forme biologiche poich\u00e9, essendo fondamentalmente annuali, superano la stagione avversa sotto forma di seme; sono inoltre munite di asse fiorale eretto e spesso privo di (o con poche) foglie. Tutta la pianta \u00e8 glauca e aromatica con un odore particolarmente intenso.\nRadici.\nLe radici sono secondarie da fittone.\nFoglie.\nLe foglie, a disposizione spiralata, sono del tipo pinnato-composto (3 \u2013 4 pennatosette) con segmenti filiformi, il contorno della lamina \u00e8 pi\u00f9 o meno romboidale; i segmenti basali sono pi\u00f9 ovati, quelli dell'ultimo ordine sono capillari. I vari segmenti si presentano con una nervatura mediana. Il colore \u00e8 glauco. La larghezza delle foglie \u00e8 circa di 1\u00a0mm; in particolare i segmenti pi\u00f9 esterni hanno le seguenti dimensioni: larghezza 0,5\u00a0mm; lunghezza 4 \u2013 20\u00a0mm.\nInfiorescenza.\nL'infiorescenza \u00e8 una tipica ombrella composta: ombrella di ombrelle; i raggi per ogni ombrella sono 20 \u2013 30 diseguali. Non \u00e8 presente n\u00e9 l'involucro e neppure l'involucretto (strutture tipiche delle ombrellifere). Dimensione dell'infiorescenza: 5 \u2013 8\u00a0cm. Lunghezza dei raggi: 3 \u2013 5\u00a0cm. Lunghezza dei pedicelli: 6 \u2013 10\u00a0mm.\nFiore.\nI fiori sono piccoli di colore giallognolo (giallo - verdastro). Sono ermafroditi, attinomorfi, 4-ciclici (a 4 verticilli: calice \u2013 corolla \u2013 androceo \u2013 gineceo), pentameri (i vari verticilli sono composti da 5 elementi ciascuno). Dimensione del fiore: 2\u00a0mm.\nFrutti.\nI frutti sono degli diacheni (composti da due mericarpi \u2013 ossia due acheni saldati lungo l'asse centrale) chiamati anche frutti secchi schizocarpici. Sono alati, derivati dalle ali dei due singoli frutti saldati insieme. Sono piccoli a forma ovale, appiattiti sul dorso e a coste preminenti, di colore bruno e con superficie liscia e glabra; una volta raggiunta la maturazione in agosto-settembre si scindono in due parti. Dimensione del frutto: 4 \u2013 5\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere dellAnethum graveolens (\"Anethum\" ) comprende poche specie (non pi\u00f9 di una ventina) ed \u00e8 distribuito soprattutto nell'Emisfero boreale (Europa, Asia occidentale e India); la sua famiglia, delle Apiaceae , comprende 460 generi per 4.250 specie (440 generi e 3.500 specie secondo altre fonti).\nNelle vecchie classificazioni di questa specie la famiglia di appartenenza si chiama \u201cUmbelliferae\u201d (un altro nome molto ricorrente \u00e8 \u201cOmbrellifere\u201d). \nIl numero cromosomico di \"A. graveolens\" \u00e8: 2n = 22.\nFilogenesi.\nL'analisi filogenetica fatta su diverse specie della famiglia delle \u201cApiaceae\u201d ha evidenziato 12 cladi principali. La specie \"Anethum graveolens\" ha una posizione pi\u00f9 o meno centrale nell'evoluzione della famiglia insieme con le specie di altri generi come \"Apium\", \"Foeniculum\" e \"Ridolfia\". Gli ultimi due generi sono caratterizzati dall'avere fiori giallastri e foglie filiformi come l'Aneto. Tutti sono privi di involucro.\nVariabilit\u00e0.\nNella tabella seguente sono indicate alcune sottospecie e variet\u00e0 non presenti sul territorio italiano. L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie:\nSottospecie:\nVariet\u00e0:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nI fiori delle Apiaceae sono piccoli e poco significativi e quindi facilmente confondibili a uno sguardo veloce. Diverse specie sono pi\u00f9 o meno simili a quella di questa voce; l'elenco seguente ne descrive alcune:\nUsi.\nFarmacia.\nLe sue propriet\u00e0 hanno blandi effetti benefici per lo stomaco: digestive, aperitive, carminative (favorisce la fuoriuscita dei gas intestinali), antispasmodiche (attenua gli spasmi muscolari e rilassa anche il sistema nervoso), diuretiche (facilita il rilascio dell'urina) e anti-infiammatorie (attenua uno stato infiammatorio), calmanti e preparatorie per il sonno. In particolare: \nCucina.\nL'aneto \u00e8 coltivato come aroma da cucina; se ne possono utilizzare le foglie fresche o i semi essiccati. Analogo al finocchio per l'aroma e le propriet\u00e0, . \u00c8 una spezia molto utilizzata in Germania, nelle Isole britanniche, nell'Est Europeo, in Scandinavia, in Turchia, in Grecia (dove entra nella composizione del noto Tzatziki), in Cina nei ravioli cinesi e anche in India e in numerosi altri paesi del mondo, prevalentemente in piatti a base di pesce.\nInoltre le foglie, fresche o secche, sono impiegate per aromatizzare differenti preparazioni culinarie, generalmente le insalate, i pesci, le carni e le salse; mentre i semi servono per profumare i liquori e le confetture. Dai semi si ricava anche un olio (olio di aneto).\nColtivazione.\nIn genere sono piante vigorose e robuste, quindi di facile coltivazione. L'aneto apprezza l'esposizione al sole pieno e i terreni ben drenati. Teme i suoli troppo umidi e le male erbe, per cui sono necessarie ripetute sarchiature per tenere libero il terreno attorno alle piante. In Inghilterra \u00e8 coltivato fin dal XVI secolo.\nAltre notizie.\nQuesta pianta, originaria del bacino mediterraneo, \u00e8 stata utilizzata da diverse civilt\u00e0:\n\u00c8 menzionato nel Vangelo secondo Matteo: "}
{"id": "706131", "revid": "15756", "url": "https://it.wikipedia.org/wiki?curid=706131", "title": "Esiodo", "text": "Biografia.\nEsiodo ha lasciato, all'interno dei suoi poemi, alcune notevoli tracce autobiografiche che aiutano a ricostruire le sue origini.\nPer quanto riguarda la data di nascita, fin dall'antichit\u00e0 non si sa con precisione se porlo come precedente, contemporaneo o posteriore a Omero: Erodoto risolse il problema considerandoli contemporanei: \u00absuppongo che Esiodo e Omero fiorirono non pi\u00f9 di quattrocento anni prima di me\u00bb. Tuttavia, secondo quanto Esiodo stesso racconta, prese parte alle feste in onore del principe Anfidamante nell'isola di Eubea, dove partecip\u00f2 a un agone in cui ottenne la vittoria ed un tripode in premio. \u00c8, quindi, riconosciuta dai critici moderni la collocazione di Esiodo intorno al principio del VII secolo a.C..\nIl padre si era trasferito, forse per difficolt\u00e0 economiche, dalla nativa Cuma Eolica nelle Grecia continentale per sfuggire alla povert\u00e0 ed Esiodo nacque proprio ad Ascra, citt\u00e0 della Beozia situata nei pressi del monte Elicona:\nAd Ascra Dios fu contadino e pastore e cos\u00ec pure Esiodo che, infatti, soprattutto nel suo poema \"Opere e giorni\" nobilita con le sue parole il lavoro manuale, e d\u00e0 consigli riguardanti l'agricoltura. Sull'Elicona il poeta ricevette, secondo il proemio del suo poema \"Teogonia\", l\u2019investitura da poeta dalle Muse. Esiodo racconta, poi, come detto, di aver compiuto un solo viaggio nella sua vita per dirigersi a Calcide per assistere ai giochi funebri in onore dell'eroe Anfidamante; nonostante ci\u00f2 il poeta si rivela, comunque, a conoscenza della vita sul mare e, all'interno de \"Le opere e i giorni\", d\u00e0 consigli a suo fratello Perse sull'evitarla. Alla morte del padre, il patrimonio venne diviso proprio tra lui e il fratello, Perse, che, dopo avere dilapidato tutta la sua parte, riusc\u00ec, corrompendo i giudici, ad impossessarsi della parte di Esiodo.\nPlutarco ci informa della sua morte violenta: \nOpere.\n\"Teogonia\".\nScritto in esametri dattilici, si tratta di un poema di tipo catalogico, in cui Esiodo tenta di dare ordine all'inestricabile sistema di racconti e dei personaggi divini della mitologia greca, partendo da un preciso punto \"storico\" di origine del cosmo, proseguendo fino alla vittoria dei dodici Olimpi contro i Titani nella titanomachia. \nIl poema cosmogonico inizia con un inno alle Muse che si avviano all'Olimpo, in cui Esiodo fa un breve excursus della sua iniziazione come poeta, voluta per desiderio divino sul Monte Elicona; parte dunque il racconto delle origini, con il catalogo della progenie di Gea, incorniciata dal catalogo dei discendenti del Caos primigenio; si prosegue con la discendenza marina e dei mostri e si arriva alla prole dei Titani, tra cui spicca Ecate, alla quale il poeta rivolge un inno.\nUltimi figli dei Titani sono i discendenti di Crono e Rea, di cui vengono narrate le vicende, con l'ascesa di Zeus al trono e i fatti di Prometeo.\nL'ultimo blocco narrativo descrive la \"Titanomachia\", ossia la guerra sanguinosa tra Dei e Titani per il governo dell'Olimpo, con la vittoria finale degli Dei, di cui vengono ricordati, in uno schema catalogico, l'eroogonia dei figli nati dalle unioni tra dee e uomini mortali. Comunque, \u00abgli ultimi due versi invocano le Muse perch\u00e9 cantino le donne illustri, dovrebbero cio\u00e8 servir di transizione al Catalogo delle donne. ( [\u2026] ) Nessun critico pu\u00f2 far arrivare la \"Teogonia\" autentica oltre il verso 963; e forse ha ragione il Jacoby di farla terminare col verso 929: l'epilogo esiodeo si \u00e8 certo perduto\u00bb.\n\"Le opere e i giorni\".\nLe opere e i giorni sono la seconda opera esiodea. Si tratta di un testo pi\u00f9 moderno in quanto pi\u00f9 vicino alle esperienze autobiografiche dell'autore. L'opera inizia con un proemio in forma di \u1f54\u03bc\u03bd\u03bf\u03c2 \u03ba\u03bb\u03b7\u03c4\u03b9\u03ba\u03cc\u03c2 (inno di invocazione) a Zeus, chiamato dio onnipotente che pu\u00f2 imporre la Giustizia (\u0394\u03af\u03ba\u03b7). Dopo il proemio si trova il mito delle due Contese (\u1f1c\u03c1\u03b9\u03b4\u03b5\u03c2). Esiodo identifica infatti una contesa negativa, il flagello che provoca le guerre, e una positiva, sotterrata da Zeus nel profondo della Terra per spingere gli uomini al lavoro giusto. \nEsiodo espone, come gi\u00e0 nella Teogonia ma qui in forma ampliata, il mito di Prometeo e Pandora, figura legata al tema della misoginia (che inizia con Omero, come tutto). \nDa qui Esiodo traccia, in una concezione alquanto pessimistica e tipica del pensiero greco, la storia delle cinque et\u00e0 dell'uomo, dalle origini - quando egli era felice, senza bisogno di lavorare - per poi andare sempre pi\u00f9 avanti in declino: in effetti, il periodo felice per eccellenza era l'Et\u00e0 dell'Oro, seguita poi dall'et\u00e0 dell'Argento, quella degli eroi, poi l'Et\u00e0 del Bronzo e infine l'Et\u00e0 del Ferro, contemporanea a Esiodo. Seguendo le forme di virt\u00f9 e civilt\u00e0 del passato eroico dei Greci, Esiodo confida in un possibile ritorno di calma spirituale all'Et\u00e0 dell'Oro, dato che Zeus ha dotato gli uomini del concetto di \"giustizia\".\nSegue una lunga riflessione sulla giustizia, dopo la quale si apre il blocco delle \"Opere\", ossia del calendario agricolo, con una digressione sulla navigazione e consigli pratici, che preparano l'ultima parte del poema.\nNel blocco dei \"Giorni\", Esiodo descrive i vari cicli delle stagioni e dei relativi lavori di campagna, fornendo la descrizione del buon cittadino lavoratore, piccolo imprenditore agricolo che sa coltivare e amare la sua terra, e amministrare anche l'ordine nella famiglia.\nNe 'Le Opere e i Giorni' vi \u00e8 inoltre, il primo vero esempio di favola di tutta la letteratura Occidentale, la favola dell'usignolo e lo sparviero, che presenta la legge del pi\u00f9 forte. Vi sono anche 'squarci narrativi', come la descrizione di paesaggi naturali.\n\"Il catalogo delle donne\".\nL'opera era nota anche come \"Eoie\" o \"Eee\", divisa in 5 libri e si concentrava, come nella \"Teogonia\", sulle genealogie, insistendo sulle figure femminili che popolarono l'universo degli Dei, con cui spesso e volentieri si era unito Zeus, generando semidei e uomini mortali dotati di speciali virt\u00f9 e abilit\u00e0. In alternanza con questo tema, Esiodo ripercorre in maniera pi\u00f9 approfondita le Cinque Et\u00e0: Zeus volle terminare la gloriosa Et\u00e0 dell'Oro con un grande diluvio, e inizi\u00f2 il periodo argenteo degli eroi, dei quali sono ricordati i capostipiti Doro, Eolo e Xuto. \nNel secondo libro era raccontata la vicenda di Io, rapita da Zeus da cui ebbe Epafo, dalla cui stirpe nascer\u00e0 Danao, punita per questo da Era, che la trasform\u00f2 in vacca; dal ratto di Europa, sorella di Danao furono generati Radamanto, Sarpedonte e Minosse. Di quest'ultimo la discendenza di Pelasgo, di cui si parlava nel terzo libro. \nNegli ultimi libri si parlava delle genealogie degli Atlantidi, di Atreo, padre di Agamennone e di Alcmena, madre di Eracle, per poi concludersi con la figura di Elena, il cui rapimento fece scaturire la guerra di Troia.\nOpere minori.\nEsiodo si occup\u00f2 per primo di una nuova poesia, la poesia \"didascalica\", sicch\u00e9 \u00e8 comprensibile come gli siano state attribuite, in qualit\u00e0 di \"inventore\" del genere, una notevole quantit\u00e0 di opere spurie, come rilevava, nel II secolo d.C., il periegeta Pausania:\n\"Lo scudo di Eracle\".\nLo \"Scudo (\u1f0c\u03c3\u03c0\u03b9\u03c2)\" \u00e8 un poemetto di 480 versi, che gi\u00e0 Aristofane di Bisanzio non attribuiva a Esiodo. In esso, si imita la descrizione omerica dello scudo di Achille, togliendo i primi 54 versi dalla parte riguardante Alcmena nel \"Catalogo delle donne\" (con le parole \u1f22 \u03bf\u1f34\u03b7 comincia, infatti, il poemetto) come introduzione al racconto dell'incontro di Eracle con Cicno e alla descrizione dello scudo di Eracle.\n\"I precetti di Chirone\".\nIl poema, perduto, presentava gli insegnamenti di Chirone, il saggio centauro, mentre istruiva un giovane Achille, ponendosi sulla scia delle \"Opere\" nella tradizione dei precetti in versi.\n\"L'Astronomia\".\nPerduta tranne 8 frammenti (di cui solo tre testuali), l'opera andava sotto i titoli di \"Astronomia\" o \"Astrologia\": Ateneo, che conserva i tre frammenti testuali del poema, lo chiama \"Astronomia\", mentre Plutarco e Plinio il Vecchio danno \"Astrologia\". Il poema \u00e8 ricordato come illustre predecessore e iniziatore del genere anche dal latino Manilio.\n\"Egimio\".\nNon si sa quasi nulla della trama o struttura generale del poema, a parte il fatto che fosse in almeno due libri: Stefano di Bisanzio e gli scolii ad Apollonio Rodio, infatti, conservano frammenti che assegnano al \"secondo libro dell\"Egimio\"\". Uno dei frammenti citati dal libro II racconta la raccapricciante storia secondo cui Teti gett\u00f2 numerosi suoi figli in un calderone di acqua bollente per vedere se fossero mortali, prima che suo marito Peleo intervenisse, salvando Achille. Altri frammenti isolati riguardano le Graie, Nauplio, Frisso e una parola greca rara che indica un \"luogo fresco e ombreggiato\" (\u03c8\u03c5\u03ba\u03c4\u03ae\u03c1\u03b9\u03bf\u03bd, \"psykt\u0113rion\").\n\"Melampodia\".\nIn almeno 3 libri, ne restano 8 frammenti per un totale di circa 20 versi.\n\"Le nozze di Ceice\".\nI frammenti che sopravvivono implicano che il tema del poema non era semplicemente il matrimonio di Ceice, ma l'arrivo e il coinvolgimento di Eracle nei festeggiamenti. Per questo motivo Merkelbach e West suppongono che il poema debba essere considerato come appartenente a quel gruppo di poemi ed epilli che si occupavano delle gesta di Eracle, come lo \"Scudo\". L'identit\u00e0 del Ceice di cui si narrava il matrimonio \u00e8 stata oggetto di controversia. Merkelbach e West inizialmente lo identificarono con lo sposo sfortunato di Alcione, ma, data l'apparente attenzione del poema su Eracle, \u00e8 pi\u00f9 probabile che questo Ceice fosse in realt\u00e0 il re di Trachis e nipote di Anfitrione.\n\"I Dattili Idei\".\nPerduto e attribuito a Esiodo da \"Suda\". L'attribuzione \u00e8 dubbia, ma due citazioni di \"Esiodo\" in altri autori antichi riguardano la scoperta dei metalli e sono state provvisoriamente assegnate a questa poesia dai moderni editori. Dettagli di questo tipo presumibilmente erano al centro del poema, poich\u00e9 i Dattili del titolo erano figure mitologiche a cui era stata attribuita l'invenzione della metallurgia, come attesta, ad esempio, Clemente Alessandrino proprio citando Esiodo.\n\"Le Grandi Opere\".\nSolo due brevi citazioni dirette possono essere attribuite all'opera con certezza, ma era probabilmente simile alle \"Opere e i giorni\", con \"Megala\" (\"grande\"), del titolo che implica che fosse pi\u00f9 lungo del poema a noi pervenuto.\n\"Ornitomanzia\".\nQuesto poema (perduto), sulla divinazione attraverso gli uccelli, \u00e8 preannunciato al termine delle \"Opere e i giorni\", con una chiusa rapsodica che ricorda l'aggancio del \"Catalogo\" alla \"Teogonia\" e che dev'essere di un autore successivo ad Esiodo. Del resto, la connessione del poeta all'arte mantica era indiscussa nell'antichit\u00e0 e aveva prodotto opere come la \"Melampodia\". Insieme alle \"Opere\" e ai \"Precetti di Chirone\", la \"Ornitomanzia\" costituiva, di fatto, un piccolo \"corpus\" didascalico.\nIl mondo poetico e concettuale di Esiodo.\nLa poesia di Esiodo si colloca nell'VIII secolo a.C.; egli risulta il primo autore greco a tentare di mettere per iscritto l'antica mitologia teologica e a farlo con la consapevolezza di essere un poeta vate. Fino ad allora nessuno aveva provato ad introdurre un concetto teologico e teogonico (\"Teogonia\"), affiancandolo ad un complemento etico (\"Le Opere e i Giorni\"), il che pone in risalto l'evidente complementarit\u00e0 delle due opere principali di Esiodo. Inoltre, \u00e8 stato giustamente definito da alcuni il \"poeta degli umili\": egli, infatti, compone un'opera, \"Le Opere e i Giorni\", che suona come una critica contro l'inerte oziosit\u00e0 dell'aristocrazia, per la prima volta dando spazio ai ceti inferiori nella poesia epica greca. \nIn modo similmente originale, Esiodo configura l'attivit\u00e0 poetica. Mentre l'epica tradizionale era oggettiva e impersonale, senza un autore dichiarato, Esiodo porta l'epica verso un orizzonte a noi pi\u00f9 vicino e comprensibile: egli si dichiara, infatti, poeta e rende la poesia soggettiva e personale, conferendole un'individualit\u00e0 storica. Inoltre, se l'epica tradizionale aveva una funzione edonistico-pedagogica, in Esiodo la poesia acquista un timbro schiettamente didascalico: Esiodo si fa maestro di sapienza, poeta vate, sicch\u00e9 la poesia diviene magistero sapienziale, ponendo le basi di una radice ineliminabile nella cultura occidentale.\nEsiodo \u00e8 un poeta epico, e quindi la sua lingua \u00e8 quella dell\"'epos\", condizionata gi\u00e0 dall'uso dell'esametro, anche se \u00e8 riscontrabile qualche eccezione, con forme che rimandano ai dialettalismi locali, pi\u00f9 presenti nelle \"Opere\": ovviamente, data la posizione eolica della Beozia (dove le opere esiodee sono composte), sono pi\u00f9 presenti gli eolismi rispetto all'epos omerico. Da parte di quei critici che vogliono Esiodo come un rappresentante di una tradizione poetica \"indipendente\", poi, sono stati considerati con maggiore attenzione quegli aspetti linguistici estranei totalmente ad Omero, come alcuni infiniti brevi e accusativi plurali brevi della prima declinazione.\nLo stile formulare invece, \u00e8 variegato: molte, difatti, le formule prettamente omeriche o costruite su di esse. Omero, inoltre, non poteva essere presente come modello (a differenza di quello che avvenne nell'epica pi\u00f9 tarda), bens\u00ec come rappresentante di un genere letterario ancora vivo e attivo, e la cultura a cui apparteneva Esiodo, quella beotica, era diversa da quella che aveva prodotto l'epos. Lo stile epico tradizionale ha, infatti, una tonalit\u00e0 uniforme, senza frastagliature, mentre lo stile di Esiodo \u00e8 oscillante fra una tonalit\u00e0 ieratica e una popolareggiante, presentandosi come fortemente scorciato e lapidario. La grandezza di Esiodo \u00e8 testimoniata dal fatto che egli \u00e8 parimenti abile nel delineare scene di genere, magari tracciate con una sorta di gusto oleografico, quanto nel condensare affreschi tipicamente epici.\nEsiodo sostanzialmente, dunque, transcodifica il linguaggio omerico, manipolandolo in rapporto alle sue necessit\u00e0 contingenti, oppure, innovando decisamente, segue la strada della neoformazione, inventando un nuovo lessico e nuove immagini."}
{"id": "706134", "revid": "1124164", "url": "https://it.wikipedia.org/wiki?curid=706134", "title": "Quartiere Savena", "text": "Il S\u00e0vena \u00e8 un quartiere di 78.658 abitanti del comune di Bologna.\nNacque dalla fusione di due precedenti quartieri: Mazzini e San Ruffillo, che oggi costituiscono le due zone statistiche in cui il quartiere si articola. Il nome richiama al torrente Savena, che scorre nel territorio e ne segna il confine con la citt\u00e0 di San Lazzaro di Savena, nonch\u00e9 all'omonimo Canale di Savena che attraversa longitudinalmente il quartiere.\nAttuale presidente del quartiere \u00e8 Marzia Benassi (PD).\nGeografia del Quartiere.\nIl quartiere occupa la parte sudorientale del Comune di Bologna. Il suo territorio si sviluppa, nella periferia bolognese, lungo il corso del fiume Savena, per lo pi\u00f9 sulla sinistra orografica. La parte sudoccidentale del quartiere \u00e8 di natura collinare (Monte Donato, Monte Jola, Colle Bellaria), che digrada fino a diventare pianura nella parte nordorientale. Si trovano nel quartiere le zone residenziali Monte Donato, Bellaria, Pontevecchio (antico sobborgo sulla via Emilia, all'incrocio con il vecchio corso del Savena), Fossolo e Due Madonne.\nAll'interno del quartiere sono presenti numerosi parchi e giardini pubblici, tra i quali i pi\u00f9 grandi sono il Parco del Paleotto, il Parco di Forte Bandiera (al confine con il quartiere S. Stefano), il Parco dei Cedri, il Parco Lungosavena, il Giardino N. Luccarini - W. Anders.\nStoria del territorio.\nAntichit\u00e0.\nIl territorio di Savena \u00e8 attraversato da due importanti ed antiche strade, la via Emilia (con i nomi di via Mazzini, via Emilia Levante e via Giuseppe Dozza) e la strada della Futa (con il nome di via Toscana), lungo le quali si concentrarono gli insediamenti pi\u00f9 antichi.\nDi costruzione romana era il ponte della via Emilia sull'antico corso del torrente Savena, ponte poi demolito agli inizi del XIX secolo, attorno al quale crebbe l'attuale rione \"Pontevecchio\".\nMedioevo.\nRisale al 1122 la dedicazione della chiesa di Santa Maria Annunziata di Fossolo (a nord della Via Emilia), mentre sempre nel XII secolo \u00e8 attestato un edificio parrocchiale a \"San Ruffillo\" (lungo la strada per la Toscana).\nNel 1221 \u00e8 edificata la Chiusa di San Ruffillo che d\u00e0 origine al Canale di Savena, lungo il quale cominciano a sorgere numerosi mulini come quello della \"Foscherara\" e il \"Molino Parisio\". Il percorso del Canale attraversa da sud a sord il territorio del quartiere.\nEt\u00e0 moderna.\nCon l'avvento del governo pontificio di Bologna, sono numerose le famiglie senatorie o benestanti che edificano nella campagna fuori porta Maggiore e fuori porta Santo Stefano le loro ville suburbane. Proprio attorno ad alcune di queste ville, come la \"Aldrovandi-Mazzacorati\", la \"Bellaria\", l'attuale \"Riccitelli\" e la \"Brizzi-Nuccorini\" alla Ponticella, crebbero alcuni insediamenti abitativi.\nNel 1776 il governo pontificio, per risolvere l'ormai ingestibile situazione delle piene a valle di Bologna, decise di deviare il corso del fiume Savena, che proprio dalle vicinanze di villa Bell'aria fu convogliato nel corso del rio Polo e fatto immettere nell'Idice. A causa dell'estinzione del fiume che da sempre l'attraversava, la morfologia del territorio fu cambiata notevolmente: il ponte romano sulla via Emilia divenne inutile (e fu poi abbattuto), mentre intorno al canale di scolo che seguiva l'antico corso del Savena - detto \"Cavedone\" - sorse un nuovo insediamento rurale.\nEt\u00e0 contemporanea.\nNel 1861 venne inaugurato il primo tratto della Ferrovia Bologna-Ancona, costruito su impulso del governo pontificio e che tuttora delimita a Nord il territorio del quartiere. Nel 1913 vennero iniziati i lavori della Ferrovia direttissima per Firenze, che percorre il quartiere Savena da nord a sud e lungo la quale sorse dal 1934 la Stazione di Bologna San Ruffillo.\nDurante la seconda guerra mondiale, il quartiere - specialmente il rione Pontevecchio - fu teatro di numerose agitazioni operaie e attivit\u00e0 partigiane antifasciste. Diversi furono negli anni '40 gli scioperi, i boicottaggi e le manifestazioni organizzate da braccianti e operai impiegati nelle fabbriche che erano nate nella zona (tra cui il calzaturificio Montanari e le officine OMA), mentre molti altri residenti della zona si unirono alle brigate partigiane cittadine 1\u00aa \"Irma Bandiera\" e 7\u00aa GAP \"Gianni\", ma anche alle divisioni Garibaldi \"Belluno\" e \"Nannetti\". Diverse lapidi ricordano tuttora i patrioti caduti e dispersi legati al quartiere (via Oretti, via Pontevecchio, piazza Belluno, via Longo, piazzale della stazione di San Ruffillo). La stazione di San Ruffillo, che a seguito della firma dell'armistizio era diventata un punto di incontro per la Resistenza locale, fu teatro dell'eccidio di San Ruffillo, quando i militari delle SS assassinarono, fra il 10 febbraio e il 16 marzo 1945, almeno 94 detenuti politici reclusi nel carcere di San Giovanni in Monte.\nIl XX secolo \u00e8 stato il periodo di massima trasformazione per il territorio del quartiere Savena, che \u00e8 mutato da agricolo ad urbano: agli inizi del secolo l'urbanizzazione aveva toccato per lo pi\u00f9 i rioni Pontevecchio, Parisio e San Ruffillo, con un tessuto prevalentemente fatto di villette e case di piccole dimensioni. Gli anni cinquanta, sessanta e settanta hanno invece visto un'urbanizzazione su vasta scala e con edifici di grandi dimensioni, la cui espansione ha completamente soppiantato l'impianto rurale preesistente. A tale crescita hanno contribuito decisivamente i piani PEEP per l'edilizia popolare, e le realizzazioni curate dalle cooperative edificatrici.\nNel 1964 l'amministrazione comunale di Bologna istituisce come proprie circoscrizioni di decentramento i Quartieri Mazzini e San Ruffillo, che nel 1980 vengono fusi nell'unico ed attuale quartiere Savena.\nNel 1996 iniziarono in localit\u00e0 San Ruffillo i lavori per la costruzione Ferrovia ad alta velocit\u00e0 per Firenze, e nel 2013 ha aperto la seconda stazione ferroviaria nel territorio del quartiere: la Stazione di Bologna Mazzini, lungo la gi\u00e0 esistente ferrovia Direttissima, circa due chilometri pi\u00f9 a nord della Stazione di San Ruffillo.\nI presidenti del quartiere Savena.\nSegue l'elenco di coloro che hanno presieduto i Consigli dei Quartieri Mazzini, San Ruffillo ed infine Savena. Fino al 1975 il presidente era un \"Aggiunto del Sindaco\", nominato da quest'ultimo sulla base di un accordo nel Consiglio comunale bolognese. A partire dal 1975 il Presidente del quartiere \u00e8 eletto direttamente dal Consiglio circoscrizionale.\nQuartiere Mazzini\nQuartiere San Ruffillo\nQuartiere Savena\nSport.\nNel quartiere si trova lo stadio del baseball Gianni Falchi, dove gioca le partite casalinghe la Fortitudo Baseball Bologna."}
{"id": "706136", "revid": "102832", "url": "https://it.wikipedia.org/wiki?curid=706136", "title": "Aneto", "text": ""}
{"id": "706137", "revid": "729019", "url": "https://it.wikipedia.org/wiki?curid=706137", "title": "Auguste Marmont", "text": "Biografia.\nFiglio di un ufficiale proveniente dalla piccola nobilt\u00e0, adott\u00f2 i principi della Rivoluzione francese. Appassionato dalla carriera militare, dopo aver studiato matematica a Digione entr\u00f2 nella scuola d'artiglieria, dove incontr\u00f2 Napoleone Bonaparte stringendo amicizia con lui.\nDurante la prima campagna d'Italia, quale colonnello comandante dell'artiglieria ippotrainata, guid\u00f2 la splendida e fulminea azione di avvicinamento e copertura che consent\u00ec l'assalto alla ridotta austriaca sul Monte Medolano, nel corso della battaglia di Castiglione.\nMarmont divenne poi aiutante di campo di Napoleone, seguendolo anche nella spedizione in Egitto, dove si distinse ed ottenne la promozione a generale di brigata. Nel 1799 fece ritorno sul suolo europeo con Bonaparte; fu presente al colpo di Stato del 18 brumaio ed organizz\u00f2 l'artiglieria per la spedizione in Italia, che comand\u00f2 con successo a Marengo (1800), dove si guadagn\u00f2 la promozione a generale di divisione. Nel 1801 divenne ispettore generale d'artiglieria e nel 1804 grand'ufficiale della Legion d'Onore, la pi\u00f9 alta onorificenza dell'Impero. Rimase tuttavia contrariato per non essere stato incluso nella lista degli ufficiali promossi al grado di maresciallo.\nNel 1805 Marmont fu assegnato al comando di un corpo d'armata, distinguendosi nella battaglia di Ulma, e l'anno seguente comand\u00f2 le truppe dell'armata d'Olanda. Mandato in Dalmazia a prendere possesso della regione, occup\u00f2 la Repubblica di Ragusa. Per i cinque anni seguenti funse da governatore civile e militare della Dalmazia, dando avvio a grandi lavori pubblici che lo resero benvoluto fra la popolazione. Nel 1808 Marmont ottenne il titolo di \"duca di Ragusa\".\nChiamato da Napoleone a partecipare alla guerra della quinta coalizione, marci\u00f2 su Vienna e diede il suo contributo nelle fasi terminali della campagna. Fu quindi fatto maresciallo da Napoleone e fu anche nominato governatore generale delle province illiriche.\nNel luglio 1810 Marmont fu convocato con urgenza per succedere a Massena al comando dell'armata francese in Spagna settentrionale e partecip\u00f2 alla presa di Ciudad Rodrigo ed alle manovre preventive della battaglia di Salamanca. Sub\u00ec tuttavia una netta sconfitta ad opera del duca di Wellington, e nell'occasione rimase gravemente ferito al braccio e fianco destro.\nRitiratosi in Francia, Marmont era a malapena guarito quando nell'aprile 1813, in occasione della guerra della sesta coalizione, Napoleone lo pose al comando di un corpo d'armata, dimenticando le passate irritazioni per la sconfitta in suolo spagnolo. Marmont si distinse ancora una volta nelle battaglie di L\u00fctzen, Bautzen e Dresda, nonch\u00e9 nella grande campagna difensiva del 1814 fino all'ultima battaglia alle porte di Parigi.\nIn quest'ultima occasione, Marmont - con a disposizione circa 20.000 uomini - prese una decisione politica che gli cost\u00f2 la nomea di ingrato e traditore: concluse una convenzione segreta e il suo corpo d'armata si arrese al nemico. Tale fu lo stupore e l'indignazione di molte parti dell'esercito che venne coniato il termine \"ragusade\" (tratto dal titolo del duca) per riferirsi a un tradimento. Di fronte alla notizia (sparsasi il 2 aprile) che Napoleone, alla testa di 170.000 uomini, avrebbe marciato su Parigi, le forze alleate presero la decisione di evacuare la capitale, ma tale ordine non fu mai impartito in quanto Marmont concluse un accordo in virt\u00f9 del quale le truppe da lui comandate si sarebbero allontanate dal teatro delle ostilit\u00e0. In tal modo Marmont acceler\u00f2 la fine dell'Impero.\nCon la Restaurazione degli equilibri politici prenapoleonici, Marmont continu\u00f2 a ricoprire incarichi pubblici, ma il suo tradimento non gli fu da molti mai perdonato. Divenne maggiore generale della Guardia Reale, e nel 1820 duca di Santo Spirito e Grand'Ufficiale dell'ordine di San Luigi. Fu poi in Austria, dove funse da tutore al duca di Reichstadt.\nGuid\u00f2 la fallita repressione della Rivoluzione di Luglio, che caus\u00f2 il rovesciamento di Carlo X, ultimo sovrano Borbone di Francia. Marmont accompagn\u00f2 la famiglia reale fino a Londra, ove si ferm\u00f2 per poco pi\u00f9 di una settimana. Privo di mezzi, si trasfer\u00ec dapprima ad Amsterdam, citt\u00e0 meno cara di Londra, quindi si trasfer\u00ec a Vienna per recuperare le sue propriet\u00e0 ottenute da quando era governatore della Dalmazia. Si trasfer\u00ec quindi a Venezia nel 1838, da dove rientr\u00f2 per un breve periodo in Francia nel tentativo di recuperare il suo castello di Ch\u00e2tillon. Si trasfer\u00ec definitivamente a Venezia nel 1842.\nIl generale Marmont dedic\u00f2 molto tempo della sua vecchiaia alla stesura delle sue \"Memorie\", un'importante cronaca della storia militare dell'epoca. Mor\u00ec a Venezia, il 3 marzo 1852 e la sua salma fu traslata a Ch\u00e2tillon-sur-Seine ove fu inumata nel cimitero di Saint-Vorles."}
{"id": "706142", "revid": "767487", "url": "https://it.wikipedia.org/wiki?curid=706142", "title": "Anime sul mare", "text": "Anime sul mare (\"Souls at Sea\") \u00e8 un film avventuroso statunitense del 1937, diretto da Henry Hathaway e interpretato da Gary Cooper, Frances Dee e George Raft.\nLa pellicola, scritta e prodotta da Grover Jones in collaborazione con Dale Van Every da un soggetto di Ted Lesser, fu la risposta della Paramount Pictures al successo de \"La tragedia del Bounty\" dell'anno precedente.\nTrama.\nNel 1842, subito dopo l'abolizione dello schiavismo da parte dell'Impero britannico, il comandante di vascello Michael \"Nuggin\" Taylor, un antischiavista, fa ritorno in Inghilterra dove viene arrestato insieme al suo socio, Powdah.\nAvvicinato dai servizi segreti britannici per la sua esperienza di uomo di mare e per le sue conoscenze nel mondo della tratta degli schiavi, viene incaricato di una missione segreta per intercettare un grosso carico di schiavi in rotta verso l'America.\nIl capitano accetter\u00e0 l'incarico accompagnato dal suo amico e socio, ed entrambi, sotto mentite spoglie, si troveranno a raccogliere informazioni segrete a bordo della nave di negrieri \"William Brown\" dove incontreranno due splendide fanciulle, Margaret, sorella di un ufficiale coinvolto nel traffico, e Babsie.\nProduzione.\nIl film fu prodotto dalla Paramount Pictures (con il nome A Paramount Picture). Venne girato nel novembre 1936 nei Paramount Studios, al 5555 Melrose Avenue di Hollywood, Los Angeles.\nDistribuzione.\nDistribuito dalla Paramount Pictures, presentato da Adolph Zukor, il film fu proiettato in prima a New York il 9 agosto 1937.\nRiconoscimenti.\nNomination all'Oscar nel 1937 per"}
{"id": "706146", "revid": "1573940", "url": "https://it.wikipedia.org/wiki?curid=706146", "title": "Civettictis civetta", "text": "La civetta africana (Civettictis civetta ), noto anche come zibetto africano, \u00e8 un carnivoro della famiglia dei viverridi, unica specie del genere Civettictis (), diffuso nell'Africa Sub-sahariana.\nEtimologia.\nIl termine \"civetta\" deriva direttamente dalla parola francese \"civette\", con la quale viene identificata questa specie e pi\u00f9 in generale gran parte dei Viverridi, che a sua volta \u00e8 l'adattamento della parola araba \"zabad\", con il significato di schiuma e riferita alla caratteristica sostanza odorosa prodotta da questi animali.\nDescrizione.\nDimensioni.\nCarnivoro di grandi dimensioni, con la lunghezza della testa e del corpo tra 670 e 870\u00a0mm, la lunghezza della coda tra 340 e 649\u00a0mm, la lunghezza del piede tra 123 e 139\u00a0mm, la lunghezza delle orecchie tra 54 e 58\u00a0mm e un peso fino a 20\u00a0kg.\nCaratteristiche craniche e dentarie.\nIl cranio \u00e8 robusto ed \u00e8 il pi\u00f9 lungo di tutti i viverridi. Le arcate zigomatiche sono forti e proiettate in avanti. Il processo post-orbitale \u00e8 solitamente largo e smussato. La costrizione inter-orbitale \u00e8 leggera, mentre il processo para-occipitale \u00e8 ben distinto e si estende oltre la bolla timpanica, la quale \u00e8 lunga e di forma ovale. I canini sono rivolti in avanti, particolarmente quelli inferiori. I denti ferini sono poco specializzati per il taglio.\nSono caratterizzati dalla seguente formula dentaria:\nAspetto.\nIl quarto posteriore \u00e8 sproporzionatamente pi\u00f9 grande rispetto al resto del corpo. La testa \u00e8 larga con un muso appuntito, piccoli occhi e orecchie piccole e rotonde. Il collo \u00e8 corto e robusto. La pelliccia \u00e8 ruvida e arruffata e moderatamente lunga. Il colore di fondo del corpo varia dal giallo-crema al giallo-rossastro. Alcuni individui sono completamente melanici. Una evidente cresta di lunghi peli neri attraversa la schiena dalla fronte fino all'estremit\u00e0 della coda. Lungo i fianchi sono presenti diverse file irregolari di macchie scure, che variano dal marrone scuro al nero. Sul muso \u00e8 presente una maschera facciale composta da una banda trasversale nera sulla fronte, una macchia bianca su ogni lato del muso ed una tra l'occhio e l'orecchio.\nUna banda bianca, delimitata da due strisce nerastre, parte dalla parte posteriore di ogni orecchio e attraversa il lato del collo fino a terminare davanti alle spalle. Le zampe sono relativamente corte e generalmente nere. I piedi sono compatti. L'andatura \u00e8 digitigrada. Tutte le dita sono munite di un artiglio. La pianta dei piedi \u00e8 ricoperta di peli. La coda \u00e8 lunga circa la met\u00e0 della testa e del corpo, \u00e8 folta, appiattita lateralmente e con l'estremit\u00e0 appuntita. Sono presenti su di essa circa 5 anelli bianchi incompleti ma abbastanza larghi. Entrambi i sessi hanno delle ghiandole perianali che secernono una caratteristica sostanza odorosa. Nei maschi sono localizzate tra lo scroto ed il prepuzio, mentre nelle femmine tra l'ano e la vulva. Sono inoltre presenti delle ghiandole anali, la cui secrezione sembra avere una diversa funzione. Le femmine hanno 2 paia di mammelle. Il cariotipo \u00e8 2n=38 FN=72.\nBiologia.\nComportamento.\n\u00c8 una specie notturna e terricola, buona nuotatrice e solitaria, intollerante agli altri individui della stessa specie, eccetto quando si riproduce. La particolare morfologia delle zampe le impedisce di arrampicarsi con facilit\u00e0. Durante il giorno dorme nella densa vegetazione in buche scavate da altri animali o sotto tronchi abbattuti o tra le radici affioranti di grossi alberi. La densit\u00e0 della popolazione \u00e8 di circa un individuo per km\u00b2. Esistono tre tipi di vocalizzazione, simili al ringhio, al colpo di tosse e ad un urlo, ma il pi\u00f9 comune \u00e8 un suono simile ad un 'ha-ha-ha' utilizzato principalmente per contattarsi. Se minacciata raddrizza la cresta dorsale per assumere una postura intimidatoria e incrementare le sue dimensioni laterali anche di un terzo. La caratteristica sostanza odorosa viene utilizzata per trasmettere informazioni tra i vari individui, tra le quali la presenza di femmine in estro.\nAlimentazione.\nSi nutre di carogne, roditori, uccelli, uova, rettili, rane, granchi, insetti, frutta e anche di radici e bacche. Sembra tollerare anche alcuni frutti velenosi, come quelli del genere \"Strychnos\" e insetti ripugnanti come le locuste del genere \"Zonoceras\", millepiedi e addirittura di serpenti velenosi. Pu\u00f2 uccidere prede grandi come le lepri o le manguste. \nRiproduzione.\nSi riproduce durante tutto l'anno nell'Africa occidentale, tra marzo e ottobre nell'Africa orientale e nell'estate calda ed umida, da agosto a gennaio, in Sudafrica. Le femmine sono poliestre e possono partorire 2-3 volte l'anno. Danno alla luce 1-4 piccoli alla volta dopo una gestazione di 60-72 giorni, sebbene talvolta raggiunge gli 81 giorni probabilmente dovuto ad un impianto embrionale ritardato. I cuccioli appena nati sono completamente ricoperti di peli, pesano 300 g e aprono gli occhi dopo pochi giorni. Vengono svezzati dopo 14-20 settimane e raggiungono la maturit\u00e0 sessuale a un anno. L'aspettativa di vita in cattivit\u00e0 \u00e8 di 28 anni.\nDistribuzione e habitat.\nQuesta specie \u00e8 diffusa nell'Africa subsahariana, eccetto gran parte della Somalia, della Namibia, del Botswana e del Sudafrica centrale e meridionale.\nVive in diversi tipi di habitat, incluse le foreste secondarie, boschi, boscaglie e ambienti acquatici fino a 5.000 metri sul Kilimangiaro. \u00c8 assente da regioni aride, con eccezione di sistemi fluviali all'interno di esse. Talvolta si pu\u00f2 trovare in foreste mature e vicino ai villaggi.\nTassonomia.\nSono state riconosciute 6 sottospecie:\nStato di conservazione.\nLa IUCN Red List, considerato il vasto Areale, la presenza in una variet\u00e0 di habitat, l'abbondanza e la presenza in numerose aree protette, classifica \"C.civetta\" come specie a rischio minimo (LC).\nRapporti con l'uomo.\nQuesta specie \u00e8 conosciuta principalmente per la produzione della sostanza odorosa delle sue ghiandole perianali, comunemente nota come zibetto. Quando diluita produce un piacevole odore e quindi \u00e8 da tempo utilizzata nell'industria del profumo, particolarmente in Medio Oriente. In Europa, disponibile dal XV secolo in seguito alle prime esplorazioni dell'Africa, viene inizialmente utilizzata come medicinale per uso topico fino al 1700. Il commercio raggiunse nel 1934 una produzione di 2.475 kg per un valore totale di 200.000 dollari. Tuttavia con l'avvento di prodotti sintetici l'esportazione \u00e8 notevolmente diminuita e nel 1988 si contavano circa 2.700 individui allevati. In Etiopia e Zanzibar la \"civetta africana\" viene tenuta in cattivit\u00e0 e pi\u00f9 volte a settimana viene rimosso il muschio. Un esemplare ne pu\u00f2 produrre 3-4 g a settimana."}
{"id": "706172", "revid": "2039709", "url": "https://it.wikipedia.org/wiki?curid=706172", "title": "One Vision", "text": "One Vision \u00e8 una canzone del gruppo rock britannico Queen.\nIl brano fu prima pubblicato come singolo nel novembre 1985, inserito nell'album speciale Complete Vision del dicembre dello stesso anno (sempre in versione singolo) ed infine inserito in edizione originale nel disco \"A Kind of Magic\" del 1986.\nIl brano.\nNata poco dopo l'esibizione della \"band\" al Live Aid e originariamente scritta da Roger Taylor, \u00e8 ispirata al celeberrimo discorso di Martin Luther King Jr. sui gradini del Lincoln Memorial, tant'\u00e8 che nel testo \u00e8 citata pi\u00f9 volte la frase \"I have a dream\", con cui viene identificato l'intero intervento del politico statunitense.\nLa canzone \u00e8 stata sempre eseguita dai Queen nei concerti del \"Magic Tour\" come prima esibizione; a loro detta, infatti, l'introduzione della canzone era \u00abperfetta\u00bb per l'apertura di un tale evento.\n\"One Vision\" non fece parte del film \"Highlander - L'ultimo immortale\" come altre canzoni del disco, ma entr\u00f2 in un'altra pellicola, \"L'aquila d'acciaio\" (\"Iron Eagle\").\nParticolarit\u00e0.\n\"Fried chicken\".\nL'ultima frase della canzone \u00e8 \"Fried chicken\", sebbene inizialmente le parole fossero \"One vision\".\nTale cambiamento fu infatti il risultato di un gioco che la \"band\" era solita fare di tanto in tanto; in fase di registrazione e composizione dei testi venivano scritte alcune parodie delle proprie canzoni.\nQuel giorno il gruppo aveva il pollo fritto (ingl. \"Fried Chicken\") per cena, e l'idea di inserire nella canzone l'insolito termine fu di Jim Hutton, compagno di Freddie, che disse loro: \u00abAndiamo, siete abbastanza famosi da potervi permettere di lasciarlo l\u00ec, \"darlings\"!\u00bb.\nVideoclip.\nIl video associato, caratterizzato dalla nota delle quattro teste dei componenti del gruppo, mostrata per la prima volta nel 1975 con il video di \"Bohemian Rhapsody\" e ripresa quindi dieci anni pi\u00f9 tardi, fu montato negli studi Musicland di Monaco di Baviera con la DoRo, guidata da Rudi Dolezal e Hannes Rossacher.\nNel filmato si nota in un breve passaggio il bassista John Deacon alla batteria.\nDel brano esistono 2 videoclip: quello della \"Extended Vision\" e della \"Single Version\", entrambi inseriti nel DVD \"Greatest Video Hits 2\".\nCover.\n\"One Vision\", nel tempo, \u00e8 stata oggetto di alcune cover.\nLa pi\u00f9 famosa \u00e8 quella del complesso sloveno Laibach, intitolata in lingua tedesca \"Geburt einer Nation\" (it. \"La nascita di una nazione\") e commercializzata nel 1987 sull'album \"Opus Dei\".\nNel 1992 \u00e8 stata realizzata una cover dal gruppo Pizza e Fichi, in collaborazione con i Prophilax, intitolata \"Mi Zio\" ed \u00e8 inclusa nell'album Naka-Gata\nNel 2012 una cover del brano cantata da Kimberley Walsh e dal tenore Alfie Boe \u00e8 stata realizzata come inno team della Gran Bretagna per le Olimpiadi di Londra 2012.\nBlurred Vision (Lato b del singolo).\nIl lato b del singolo, intitolato \"Blurred Vision\", \u00e8 un remix della canzone, profondamente diverso dall'originale e quasi del tutto incentrato sull'assolo alla batteria di Roger Taylor."}
{"id": "706176", "revid": "1776051", "url": "https://it.wikipedia.org/wiki?curid=706176", "title": "Who Then Now?", "text": "Who Then Now? \u00e8 il primo album video del gruppo musicale statunitense Korn, pubblicato il 18 marzo 1997 dalla Epic Records.\nDescrizione.\nUscito originariamente in VHS, contiene le interviste dei componenti della band dopo l'uscita del loro album \"Life Is Peachy\", e i video musicali di \"Blind\", \"Shoots and Ladders\", \"Clown\" e \"Faget\". Quest'ultimo video \u00e8 inedito; infatti non \u00e8 mai stato mandato in onda.\nLa videocassetta \u00e8 pressoch\u00e9 introvabile, ma si possono ritrovare i video nel DVD \"Deuce\" dell'11 giugno 2002.\nIl 14 luglio 2009 \"Who Then Now?\" \u00e8 stato ripubblicato in formato DVD, senza contenuti extra."}
{"id": "706179", "revid": "838137", "url": "https://it.wikipedia.org/wiki?curid=706179", "title": "Rock am Ring", "text": "Il Rock am Ring \u00e8 un festival di musica rock e metal che si tiene ogni anno dal 1985 in Germania sul tracciato automobilistico del N\u00fcrburgring vicino alla cittadina di Adenau nell'Eifel.\nStoria.\nIl primo Rock am Ring fu organizzato nel 1985 per celebrare la nuova versione del tracciato del N\u00fcrburgring ma, in seguito al suo incredibile successo (75.000 paganti), fu presto deciso il riproponimento annuale dell'evento. Il festival, salvo gli anni dal 1989 al 1990 e dal 2020 al 2021, si \u00e8 sempre tenuto ed ha sempre radunato un'immensa folla e alcuni dei migliori artisti al mondo di genere rock. Dal 1995 si svolge, in contemporanea al Rock am Ring, il Rock im Park, ovvero un festival gemello (con gli stessi gruppi e artisti che si esibiscono al Rock am Ring ovviamente alternando i giorni) nello Zeppelinfeld di Norimberga.\nEdizioni.\n1986, 14 e 15 maggio.\nBangles, Bonfire, Chris Rea, Cock Robin, Feargal Sharkey, Flatsch, Fritzbrause, Herwig Mitteregger, INXS, James Taylor, Munich, Simple Minds, Simply Red, Strangeways, Talk Talk, Ten Ten, The Alarm, The Cult, The Cure, The Damend, The Waterboys.\n1987, 6 e 7 giugno.\nUdo Lindenberg, UB40, David Bowie, Eurythmics, Alan Woerner, Bob Geldof, China Crisis, Chris Isaak, Clowns &amp; Helden, Echo &amp; The Bunnymen, Eurythmics, Flatsch, Gerd Gerdes, Heinz Rudolf, Hob Gollin, Hurrah, Ina Deter, Kunze, Silencer, Thompson Twins, UB40, Wolfgang Niedecken.\n1988, 6 e 7 giugno.\nAswad, Chris Rea, Fisher Z, Fleetwood Mac, Imperiert, InTua Nua, Inker &amp; Hamilton, It Bites, Lloyde Cole, Marius M\u00fcller-Westernhagen, Martin Stephenson, Rainbirds, Ry Cooder, The Adventure, The Christians, The Nits, Wolfmaahn.\n1989 e 1990.\nIl festival non \u00e8 stato realizzato conseguentemente la complessa situazione politica tedesca dopo la caduta del Muro di Berlino.\n1992, 5 \u2013 6 - 7 giugno.\nBadesalz, Bryan Adams, Couldn\u2019t Be A Fisher, Crowed House, D.A.D, Elton John, Giant, Glenn Frey, Gun, H\u00e9roes del Silencio, Jesus Messerschmidt, Lisa Stansfield, Marillion, Michelle Shocked, Pearl Jam, Plan B, Roko, Saga, Steve Forbert, Texas, The Blessing, The Cult, Tori Amos.\n1993, 29 \u2013 30 maggio.\nAn Emotional Fish, Axxis, Black Crowes, Brian May, Brings, Danzig, Def Leppard, Die Fantastichen Vier, Faith No More, Heroes Del Silencio, Hothouse Flowers, INXS, Kralle Krawinkel, Leonard Cohen, Maldita Vecindad, Melissa Etheridge, Neo Deo, Pink Cream 69, Robert Plant, Screaming Jets, The Jayhawks, The Silencer, The Wonder Stuff, Ugly Kid Joe, World Party.\n1994, 21 \u2013 23 maggio.\nAerosmith, Peter Gabriel, Crowded House, The Hooters, Clawfinger, Rage Against the Machine, Paradise Lost, Nina Hagen, Extreme, Smashing Pumpkins, Breeders, Radiohead.\n2005, 3 - 5 giugno.\nQuella del 2005 fu una delle edizioni meglio riuscite, con una stima di pubblico ben superiore alle 120.000 persone, vi parteciparono come headliner *Iron Maiden, Green Day, R.E.M., M\u00f6tley Cr\u00fce, Melody Club, HIM, Incubus, The Hives, Slayer, Marilyn Manson, 3 Doors Down, Velvet Revolver, Feeder, The Prodigy, The Chemical Brothers, Slipknot, Fettes Brot, Mando Diao, Subway to Sally, Apocalyptica, Wir sind Helden, Die Toten Hosen, Wednesday 13, Dir en grey, Kagerou, Maroon 5, Lostprophets, Helmet, Billy Idol.\n2008, 6 - 8 giugno.\n6 giugno\n7 giugno\n8 giugno\nAltri:\n2009, 5 - 7 giugno.\nIl festival del 2009 ha visto la partecipazione di Korn, Limp Bizkit, Marilyn Manson, The Killers, Placebo, Slipknot, e Billy Talent. nonch\u00e9 di numerose altre band quali 2raumwohnung, Alexisonfire, All That Remains, And you will know us by the trail of dead, Basement Jaxx, Biffy Clyro, Black Stone Cherry, Bloc Party, Bring Me the Horizon, Chester French, Chris Cornell, Dir en grey, Dragonforce, Dredg, Enter Shikari, Esser, Expatriate, Five Finger Death Punch, Flogging Molly, Gallows, Guano Apes, Hollywood Undead, Ich Bin Bunt, Jan Delay &amp; Disko No. 1, Juliette Lewis, Kettcar, Kilians, Killswitch Engage, Kittie, Daisy &amp; Lewis, Little Man Tate, Machine Head, Madina Lake, Madness, Mando Diao, MIA., Middle Class Rut, New Found Glory, Pain, Papa Roach, Peter Bjorn and John, Peter Fox, Phoenix, Polarkreis 18, Razorlight, Reamonn, Scouting for Girls, Selig, Sevendust, Shinedown, Staind, Steadl\u00fcr, Sugarplum Fairy, The All American Rejects, The Crave, The Gaslight Anthem, The Kooks, The Prodigy, The Rifles, The Script, The Soundtrack Of Our Lives (OEOC), The Subways, Tomte, Trivium, Volbeat, White Lies.\n2010, 3 - 6 giugno.\nIl festival del 2010 si \u00e8 tenuto dal 3 al 6 giugno con la partecipazione come head liner dei Rammstein, Muse, Rage Against the Machine, Metallica, Mot\u00f6rhead, Kiss, e Slash . Altre band partecipanti sono state The Verve, The Prodigy, Thirty Seconds to Mars, A Day to Remember, Airbourne, As I Lay Dying, Bad Religion, Broilers, Bullet for My Valentine, Die Sterne, Dizzee Rascal, Editors, Ellie Goulding, Gogol Bordello, Gossip, Hammerfall, Heaven Shall Burn, Jan Delay &amp; Disko No. 1, Jay-Z, Kasabian, Lamb of God, Lazer, Rise Against, Slayer, Sportfreunde Stiller (unplugged), The Hives, Them Crooked Vultures Tocotronic, Volbeat, Wolfmother.\n2011, 3 - 5 giugno.\nAnche quella del 2011 rientra tra le meglio riuscite, anche in questo caso con un pubblico davvero enorme oltre 130.000 persone secondo le stime.\nDa annotare la terza partecipazione degli Alter Bridge, prima band a prendere parte a Rock am Ring ad ogni tour, nel 2006 per il tour di One Day Remains e nel 2008 per il tour di Blackbird ed ora per quello di AB III.\n2012, 1 - 3 giugno.\nHanno partecipato come headliners Linkin Park, Metallica, Evanescence, Die Toten Hosen. Hanno preso parte al festival anche Soundgarden, Tenacious D, Billy Talent, Machine Head, Marilyn Manson, Trivium, The Offspring, Dropkick Murphys, Kasabian, Skrillex, Gossip, Gojira, Killswitch Engage.\n2013, 7 - 9 giugno.\nL'edizione del 2013 ha esaurito i biglietti all'inizio di gennaio, includendo artisti come Thirty Seconds to Mars, Green Day, The Prodigy, Fettes Brot, Volbeat, Stone Sour, Sportfreunde Stiller, Simple Plan, The Killers, Paramore, All Time Low, Fun., Imagine Dragons, Papa Roach, Korn, Limp Bizkit, Bullet for My Valentine, Amon Amarth, A Day to Remember, Bring Me the Horizon, Asking Alexandria, The Bosshoss, Airbourne, Bush, Hacktivist, The Bloody Beetroots, Hurts, Phoenix, Tocotronic, Biffy Clyro, Stereophonics, Kate Nash, Selig, Bosse, Kraftklub, Bad Religion, Royal Republic, Seeed, Casper, The Wombats, ASAP Rocky, Five Finger Death Punch, Coheed And Cambria, Coal Chamber, Escape the Fate, Newsted e Pierce The Veil.\n2014, 5 - 8 giugno.\nGruppi principali: Linkin Park, Metallica, Iron Maiden, Kings Of Leon. Altre band sono Alligatoah, Alter Bridge, Avenged Sevenfold, Babyshambles, Kasabian, Booka Shade, Die Fantastischen Vier, Fall Out Boy, Ghost, Gogol Bordello, Gojira, Heaven Shall Burn, In Extremo, In Flames, Jake Bugg, Jan Delay &amp; Disko No. 1, John Newman, Klangkarussell Live, Kvelertak, Left Boy, Mando Diao, Marteria, Mushroomhead, Mastodon, Max\u00efmo Park, Milky Chance, Nine Inch Nails, Of Mice &amp; Men, Opeth, Portugal. The Man, Queens of the Stone Age, Rob Zombie, Rudimental, SDP, Sierra Kidd, Slayer, Suicide Silence, Teesy, The Offspring.\n2017, 2 - 4 giugno.\n187 Strassenbande, Airbourne, AnnenMayKantereit, Bastille, Beartooth, Beginner, Bonez MC &amp; RAF Camora, Broilers, Die Toten Hosen, Feine Sahne Fischfilet, Henning Wehland, In Flames, Kraftklub, Macklemore &amp; Ryan Lewis, Marteria, Motionless in White, Pierce the Veil, Prophets of Rage, Rag \u2018N\u2019 Bone Man, Rammstein, Sleeping with Sirens, Suicide Silence, System of a Down, Wirtz, Welshly Arms\n2018, 1 - 3 giugno.\nThirty Seconds to Mars, Muse, Foo Fighters, Avenged Sevenfold, Marilyn Manson, Gorillaz, Casper, Stone Sour, A Perfect Circle, Alt-J, Milky Chance, Jimmy Eat World, Hollywood Undead, Enter Shikari, Babymetal, Jonathan Davis, Walking on Cars, Ufo361, Bausa, Antilopen Gang, Vitalic, Greta Van Fleet, Callejon, Yung Hurn, Summer Cem, Scarlxrd, Andrew W.K., The Night Game, Giant Rooks, Mavi Phoenix, Eli, Snow Patrol, Parkway Drive, Kaleo, Bullet for My Valentine, Kettcar, Kreator, Beth Ditto, Alexisonfire, Body Count feat. Ice-T, Shinedown, Black Stone Cherry, Asking Alexandria, The Neighbourhood, Taking Back Sunday, Nothing More, Heisskalt, Milliarden, The Maine, Don Broco, Ego Kill Talent, Andy Frasco, Bury Tomorrow, Yungblud, Starcrawler, Rise Against, Bilderbuch, Good Charlotte, Trailerpark, RAF Camora, Bad Religion, Chase &amp; Status, PVRIS, The Bloody Beetroots, Meshuggah, Seasick Steve, Alma, Caliban, Baroness, Avatar, Nothing but Thieves, Thy Art Is Murder, Mantar, Moose Blood, GURR."}
{"id": "706185", "revid": "124123", "url": "https://it.wikipedia.org/wiki?curid=706185", "title": "Sergio Bianchi", "text": "Carriera scacchistica.\nProtagonista dello scacchismo fiorentino del dopoguerra, fu uno dei primi maestri di Sergio Mariotti. Fu per\u00f2 negli scacchi per corrispondenza che ottenne i migliori risultati.\nMaestro ASIGC, nel 1962 vinse il 14\u00ba Campionato italiano di scacchi per corrispondenza con una performance eccezionale: una sola patta e tutte le altre partite vinte.\nFece parte pi\u00f9 volte della squadra italiana in competizioni internazionali. Nel 1\u00ba Campionato Europeo a squadre ottenne pi\u00f9 del 50% dei punti; nella 2\u00aa Coppa Latina realizz\u00f2 il punteggio di 10 su 12."}
{"id": "706194", "revid": "1776051", "url": "https://it.wikipedia.org/wiki?curid=706194", "title": "Family Values Tour '98", "text": "Family Values Tour '98 \u00e8 il secondo album video del gruppo musicale statunitense Korn, pubblicato il 30 marzo 1999 dalla Immortal Records e dalla Epic Records.\nDescrizione.\nSi tratta della registrazione avvenuta il 18 ottobre 1998 della prima edizione del Family Values Tour, festival ideato dai Korn, al quale parteciparono anche Incubus, Orgy, Limp Bizkit, Ice Cube, Rammstein e C-Minus."}
{"id": "706202", "revid": "436907", "url": "https://it.wikipedia.org/wiki?curid=706202", "title": "No Place to Hide (singolo)", "text": "No Place to Hide \u00e8 un singolo del gruppo musicale statunitense Korn, il primo estratto dal secondo album in studio \"Life Is Peachy\" e pubblicato il 14 settembre 1996.\nSuccesso.\nQuesta \u00e8 considerata la prima canzone che ha attirato la considerazione di MTV specialmente nel Regno Unito. Non essendoci per\u00f2 un vero e proprio video per questa canzone, MTV ne cre\u00f2 uno prendendo spezzoni dalla videocassetta del 1996 \"Who Then Now?\" e dai video precedenti.\nNel 1998 fu nominata per il Grammy Award alla miglior interpretazione metal. Fu la seconda nomination per i Korn in questa categoria.\nTracce.\nTesti e musiche dei Korn."}
{"id": "706206", "revid": "767487", "url": "https://it.wikipedia.org/wiki?curid=706206", "title": "Screamers (film)", "text": "Screamers \u00e8 un documentario realizzato dall'attivista umanitaria Carla Garapedian. \u00c8 stato presentato in anteprima mondiale il 2 novembre 2006 a Los Angeles, California, ed \u00e8 atteso nelle sale cinematografiche per il 12 gennaio 2007. Il documentario si occupa di illustrare tutti i genocidi commessi nel corso del Novecento, e vuole indurre il pubblico a porsi le grandi domande sul tema.\nPartecipazioni.\nLa cronaca del documentario \u00e8 stata realizzata dal gruppo musicale alternative metal System of a Down, i quali sono da sempre interessati al riconoscimento da parte della Turchia del genocidio armeno (1915), in quanto di etnia armena.\nIn una loro dichiarazione hanno affermato:\nAnche i sottofondi musicali del documentario sono brani realizzati da loro nel corso della loro carriera musicale.\nIl nonno di Serj Tankian ha contribuito alla produzione del documentario, in quanto \u00e8 sopravvissuto alla strage armena."}
{"id": "706209", "revid": "35273", "url": "https://it.wikipedia.org/wiki?curid=706209", "title": "Portmanteau", "text": ""}
{"id": "706212", "revid": "599013", "url": "https://it.wikipedia.org/wiki?curid=706212", "title": "Franco Castellano", "text": ""}
{"id": "706213", "revid": "287204", "url": "https://it.wikipedia.org/wiki?curid=706213", "title": "Sihl", "text": "La Sihl \u00e8 un fiume della Svizzera con una lunghezza complessiva di 73 km.\nIl fiume nasce sul Drusberg, in territorio di Unteriberg, nel canton Svitto. Poco dopo, nei pressi di Einsiedeln, il fiume entra nel Sihlsee (lago della Sihl), un lago artificiale creato nel 1937 che con i suoi 11\u00a0km\u00b2 \u00e8 il pi\u00f9 grande lago artificiale della Svizzera. Dopo Schindellegi lascia il canton Svitto, entra per poco nel canton Zurigo e da H\u00fctten fino a Sihlbrugg funge da confine tra il canton Zurigo e il canton Zugo. In questa parte, a Sch\u00f6nenberg, il fiume percorre delle rapide, chiamate \"Sihlsprung\". Da Sihlbrugg a Langnau am Albis scorre attraverso la valle della Sihl, una valle tra l'Albis e lo Zimmerberg, percorsa dalla SZU, la \"ferrovia della Sihltal\". Sfocia infine nel fiume Limmat nei pressi del Platzspitz, a Zurigo."}
{"id": "706214", "revid": "124796392", "url": "https://it.wikipedia.org/wiki?curid=706214", "title": "Viverra zibetha", "text": "La grande civetta indiana (Viverra zibetha ) \u00e8 un carnivoro della famiglia dei Viverridi diffusa nell'Asia meridionale.\nDescrizione.\nDimensioni.\nCarnivoro di grandi dimensioni, con la lunghezza della testa e del corpo tra 500 e 950\u00a0mm, la lunghezza della coda tra 380 e 590\u00a0mm, la lunghezza del piede tra 90 e 145\u00a0mm, la lunghezza delle orecchie tra 35 e 65\u00a0mm e un peso fino a 9,2\u00a0Kg.\nAspetto.\nIl colore di fondo del corpo varia dal grigio al bruno-fulvo. Sui lati e nella parte inferiore del collo sono presenti 3 bande nerastre intervallate da 2 bianche che partono dalla parte posteriore delle orecchie e prima delle spalle scendono gi\u00f9 verticalmente verso il basso. Una cresta erettile di lunghi peli nerastri si estende lungo la spina dorsale dalla nuca alla base della coda. Sui fianchi sono presenti delle macchie scure disposte in file particolarmente nel quarto posteriore, che variano notevolmente tra gli individui. La parte inferiore degli arti \u00e8 nera. La pianta dei piedi \u00e8 densamente ricoperta di peli dal tallone fino allo spazio tra i cuscinetti. Gli artigli del terzo e quarto dito della mano sono protetti da una guaina cutanea. La coda \u00e8 lunga poco pi\u00f9 della met\u00e0 della testa e del corpo, ha 5-6 larghi anelli neri intervallati da anelli bianchi pi\u00f9 piccoli ma completi. Le femmine hanno 2, talvolta 3, paia di mammelle.\nBiologia.\nComportamento.\n\u00c8 una specie notturna, solitaria e terricola, sebbene si arrampichi con facilit\u00e0 sugli alberi. Passano gran parte del giorno in tane scavate da altri animali ed abbandonate.\nAlimentazione.\nSi nutre di lucertole, piccoli mammiferi, uccelli, pesci, frutta e altre parti vegetali.\nRiproduzione.\nDanno alla luce da due a quattro piccoli due volte l'anno.\nDistribuzione e habitat.\nQuesta specie \u00e8 diffusa nell'Asia meridionale dal Nepal e gli stati indiani nord-orientali, attraverso la Cina meridionale ed orientale fino a tutta l'Indocina. \u00c8 stata introdotta sulle Isole Andamane.\nVive nelle foreste primarie, secondarie e nelle piantagioni fino a 1.600 metri di altitudine.\nTassonomia.\nSono state riconosciute 5 sottospecie:\nStato di conservazione.\nLa IUCN Red List, considerato il rischio che la popolazione diminuisca a causa dell'intensa caccia, classifica \"V.zibetha\" come specie prossima alla minaccia (NT)."}
{"id": "706215", "revid": "1543377", "url": "https://it.wikipedia.org/wiki?curid=706215", "title": "Giovanni Pico della Mirandola", "text": "\u00c8 l'esponente pi\u00f9 conosciuto della dinastia dei Pico, signori di Mirandola.\nBiografia.\nGiovanni nacque a Mirandola, presso Modena, il figlio pi\u00f9 giovane di Gianfrancesco I, signore di Mirandola e conte della Concordia (1415-1467), e sua moglie Giulia, figlia di Feltrino Boiardo, conte di Scandiano.\nLa famiglia.\nLa famiglia aveva a lungo abitato il castello di Mirandola, citt\u00e0 che si era resa indipendente nel XIV secolo e aveva ricevuto nel 1414 dall'imperatore Sigismondo il feudo di Concordia. Pur essendo Mirandola uno stato molto piccolo, i Pico governarono come sovrani indipendenti piuttosto che come nobili vassalli. \nI Pico della Mirandola erano strettamente imparentati agli Sforza, ai Gonzaga e agli Este, e i fratelli di Giovanni sposarono gli eredi al trono di Corsica, Ferrara, Bologna e Forl\u00ec. \nDurante la sua vita Giovanni soggiorn\u00f2 in molte dimore. Tra queste, quando visse a Ferrara, quella che si trovava in via del Turco gli permetteva di essere vicino agli Strozzi ed ai Boiardo. \nGli studi e l'attivit\u00e0.\nPico comp\u00ec i suoi studi fra Bologna, Pavia, Ferrara, Padova e Firenze; mostr\u00f2 grandi doti nel campo della matematica e impar\u00f2 molte lingue, tra cui perfettamente il latino, il greco, l'ebraico, l'aramaico, l'arabo e il francese. Ebbe anche modo di stringere rapporti di amicizia con numerose personalit\u00e0 dell'epoca come Girolamo Savonarola, Marsilio Ficino, Lorenzo il Magnifico, Angelo Poliziano, Egidio da Viterbo, Girolamo Benivieni, Girolamo Balbi, Yohanan Alemanno, Elia del Medigo. \nA Firenze in particolare entr\u00f2 a far parte della nuova Accademia Platonica. Nel 1484 si rec\u00f2 a Parigi, ospite della Sorbona, allora centro internazionale di studi teologici, dove conobbe alcuni uomini di cultura come Lef\u00e8vre d'\u00c9taples, Robert Gaguin e Georges Hermonyme. Ben presto divenne celebre in tutta Europa, e si diceva che avesse una memoria talmente fuori dal comune da conoscere l'intera \"Divina Commedia\" a memoria.\nNel 1486 fu a Roma dove prepar\u00f2 900 tesi in vista di un congresso filosofico universale (per la cui apertura compose il \"De hominis dignitate\"), che tuttavia non ebbe mai luogo. Sub\u00ec infatti alcune accuse di eresia, in seguito alle quali fugg\u00ec in Francia dove venne anche arrestato da Filippo II presso Grenoble e condotto a Vincennes, per essere tuttavia subito scarcerato. Con l'assoluzione di papa Alessandro VI, il quale vedeva di buon occhio la volont\u00e0 di Pico di dimostrare la divinit\u00e0 di Cristo attraverso la magia e la cabala, nonch\u00e9 godendo della rete di protezioni dei Medici, dei Gonzaga e degli Sforza, si stabil\u00ec quindi definitivamente a Firenze, continuando a frequentare l'Accademia di Ficino.\nLa morte.\nMor\u00ec improvvisamente il 17 novembre 1494, all'et\u00e0 di trentun anni, per un avvelenamento da arsenico, mentre Firenze veniva occupata dalle truppe francesi di Carlo VIII durante la Guerra d'Italia del 1494-1498.\nFu sepolto nel cimitero dei domenicani dentro il convento di San Marco. Le sue ossa saranno rinvenute da padre Chiaroni nel 1933 accanto a quelle di Angelo Poliziano e dell'amico Girolamo Benivieni.\nNel novembre del 2018, pi\u00f9 di 500 anni dopo, uno studio coordinato del dipartimento di Biologia dell'Universit\u00e0 di Pisa, del Reparto Investigazioni Scientifiche dell'Arma dei Carabinieri di Parma e di studiosi spagnoli, britannici e tedeschi, ha appurato che Pico della Mirandola sarebbe stato effettivamente avvelenato con l'arsenico.\nUna lapide lo ricorda nella Certosa di Bologna, nel corridoio di accesso al Chiostro del 1500 che ospita varie lapidi cittadine qui spostate a seguito delle spoliazioni napoleoniche.\nFama postuma.\nDi Pico della Mirandola \u00e8 rimasta proverbiale la prodigiosa memoria. Si dice conoscesse a mente numerose opere su cui si fondava la sua vasta cultura enciclopedica, e che sapesse recitare la \"Divina Commedia\" al contrario, partendo dall'ultimo verso, impresa che pare gli riuscisse con qualunque poema appena terminato di leggere.\nAncora oggi si usa attribuire l'appellativo \"Pico della Mirandola\" a chiunque sia dotato di ottima memoria.\nSecondo voci popolari Pico della Mirandola avrebbe avuto un'amante o una concubina segreta. Si \u00e8 sostenuto poi che potrebbe aver avuto un rapporto amoroso con l'umanista Girolamo Benivieni, sulla base di alcuni scritti, tra cui sonetti, che quest'ultimo aveva dedicato a Pico, e di alcune allusioni poco chiare di Savonarola. Pico era comunque un seguace dell'ideale dell'amor socratico, privo cio\u00e8 di contenuti erotici e passionali. Anche la figura femminile ricorrente nei suoi versi viene celebrata su un piano prevalentemente filosofico.\nDottrina.\nIl pensiero di Pico della Mirandola si riallaccia al pensiero neoplatonico di Marsilio Ficino, senza per\u00f2 occuparsi della polemica anti-aristotelica. Al contrario, egli cerca di riconciliare aristotelismo e platonismo in una sintesi superiore, fondendovi anche altri elementi culturali e religiosi, come per esempio la tradizione misterica di Ermete Trismegisto e della cabala.\nL'ideale di una filosofia universale.\nIl proposito di Pico, esplicitamente dichiarato ad esempio nel \"De ente et uno\", consiste infatti nel ricostruire i lineamenti di una filosofia universale, che nasca dalla concordia fra tutte le diverse correnti di pensiero sorte sin dall'antichit\u00e0, accomunate dall'aspirazione al divino e alla sapienza, e culminanti nel messaggio della Rivelazione cristiana. In questo suo ecumenismo filosofico, oltre che religioso, vengono accolti non solo i teologi cristiani ed esoterici insieme a Platone, Aristotele, i neoplatonici e tutto il sapere gnostico ed ermetico proprio della filosofia greca, ma anche il pensiero islamico, quello ebraico e appunto cabbalistico, nonch\u00e9 dei mistici di ogni tempo e luogo.\nIl congresso da lui organizzato a Roma in vista di una tale \"pace filosofica\" avrebbe dovuto inserirsi proprio in questo progetto culturale basato su una concezione della verit\u00e0 come princ\u00ecpio eterno ed universale, al quale ogni epoca della storia ha saputo attingere in misura in pi\u00f9 o meno diversa. In seguito tuttavia ai vari contrasti che gli si presentarono, sorti a causa della difficolt\u00e0 di una tale conciliazione, Pico si accorse che il suo ideale era difficilmente perseguibile; ad esso, a poco a poco, si sostituir\u00e0 nella sua mente il proposito riformatore di Girolamo Savonarola, rivolto al rinnovamento morale, pi\u00f9 che culturale, della citt\u00e0 di Firenze. L'armonia universale da lui ricercata in ambito filosofico si trasformer\u00e0 cos\u00ec nell'aspirazione religiosa ad una santit\u00e0 e una moralit\u00e0 meno generica e pi\u00f9 attinente al suo particolare momento storico. A differenza di Ficino, nel Pico emergono dunque nei suoi ultimi anni un maggiore senso di irrequietezza e una visione pi\u00f9 cupa ed esistenziale della vita.\nLa dignit\u00e0 dell'uomo.\nAl centro del suo ideale di concordia universale risalta fortemente il tema della \"dignit\u00e0\" e della libert\u00e0 umana. L'uomo infatti, dice Pico, \u00e8 l'unica creatura che non ha una natura predeterminata, poich\u00e9:\nDunque, per Pico, l'uomo non ha affatto una natura determinata in un qualche grado (alto o basso), bens\u00ec:\nPico della Mirandola afferma, in sostanza, che Dio ha posto nell'uomo non una natura determinata, ma una indeterminatezza che \u00e8 dunque la sua propria natura, e che si regola in base alla volont\u00e0, cio\u00e8 all'arbitrio dell'uomo, che conduce tale indeterminatezza dove vuole.\nPico aggiunge poi:\nGiovanni Pico, quindi, sostiene che \u00e8 l'uomo a \u00abforgiare il proprio destino\u00bb, secondo la propria volont\u00e0, e la sua libert\u00e0 \u00e8 massima, poich\u00e9 non \u00e8 n\u00e9 animale n\u00e9 angelo, ma pu\u00f2 essere l'uno o l'altro secondo la \u00abcoltivazione\u00bb di alcuni tra i \u00absemi d'ogni sorta\u00bb che vi sono in lui. Questa visione verr\u00e0, seppur solo in parte, ripresa nel 1600 dallo scienziato e filosofo Blaise Pascal, che afferma che l'uomo non \u00e8 n\u00e9 \u00abangelo n\u00e9 bestia\u00bb, e che la sua propria posizione nel mondo \u00e8 un punto mediano tra questi due estremi; tale punto mediano, per\u00f2, per Pico non \u00e8 una mediocrit\u00e0 (in parte angelo e in parte bruto) ma \u00e8 la volont\u00e0 (o l'arbitrio) che ci consente di scegliere la nostra posizione. Dunque l'uomo, per Pico, \u00e8 la pi\u00f9 dignitosa fra tutte le creature, anche pi\u00f9 degli angeli, poich\u00e9 pu\u00f2 scegliere che creatura essere.\nLa sapienza della Cabala.\nIl secondo grande interesse di Pico \u00e8 rivolto alla cabala, che viene da lui spiegata come una fonte di sapienza a cui attingere per decifrare il mistero del mondo, e nella quale Dio appare oscuro, in quanto apparentemente irraggiungibile dalla ragione; ma l'uomo pu\u00f2 ricavare la massima luce da tale oscurit\u00e0.\nConnessa alla sapienza cabbalistica \u00e8 la magia: infatti, il mago, per Pico, opererebbe attraverso simboli e metafore di una realt\u00e0 assoluta che \u00e8 oltre il visibile, e dunque, partendo dalla natura, pu\u00f2 giungere a conoscere tale sfera invisibile (ossia metafisica) attraverso la conoscenza della struttura matematica che \u00e8 il fondamento simbolico-metaforico della natura stessa.\nCritica dell'astrologia.\nSe la magia \u00e8 giudicata positivamente da Pico della Mirandola, per quanto riguarda invece l'astrologia egli ebbe un atteggiamento diverso, che lo port\u00f2 a distinguere nettamente tra \u00abastrologia matematica o speculativa\u00bb, cio\u00e8 l'astronomia, e l'\u00abastrologia giudiziale o divinatrice\u00bb; mentre la prima ci consente di conoscere la realt\u00e0 armonica dell'universo, e dunque \u00e8 giusta, la seconda crede di poter sottomettere l'avvenire degli uomini alle congiunture astrali. Partendo dall'affermazione della piena dignit\u00e0 e libert\u00e0 dell'uomo, che pu\u00f2 scegliere cosa essere, Pico muove una forte critica a questo secondo tipo di credenze e di pratiche astrologiche, che costituirebbero una negazione proprio della dignit\u00e0 e della libert\u00e0 umane.\nSecondo Pico, questa scienza astrologica attribuisce erroneamente ai corpi celesti il potere di influire sulle vicende umane (fisiche e spirituali), sottraendo tale potere alla Provvidenza divina e togliendo agli uomini la libert\u00e0 di scegliere. Egli non nega che un certo influsso vi possa essere, ma mette in guardia contro il pericolo insito nell'astrologia di subordinare il superiore (cio\u00e8 l'uomo) all'inferiore (ossia la forza astrale). Le vicende dell'esistenza umana sono tanto intrecciate e complesse che non se ne pu\u00f2 spiegare la ragione se non attraverso la piena libert\u00e0 d'arbitrio dell'uomo.\nIl suo \"Disputationes adversus astrologiam divinatricem\" (tale \u00e8 il titolo dell'opera a cui Pico si dedic\u00f2 nell'ultimo periodo della sua vita) rimase incompiuto e come tale fu pubblicato postumo, nel 1494, con il commento di Giovanni Manardo; tuttavia, alcuni concetti base furono ripresi e rielaborati da Girolamo Savonarola nel suo \"Trattato contra li astrologi\".\nOpere.\nSecondo alcuni studi, a Pico della Mirandola sarebbe da attribuire anche la paternit\u00e0 dell\"Hypnerotomachia Poliphili\" (Amoroso combattimento onirico di Polifilo)."}
{"id": "706217", "revid": "6923", "url": "https://it.wikipedia.org/wiki?curid=706217", "title": "Il Treno Dei Desideri", "text": ""}
{"id": "706225", "revid": "499531", "url": "https://it.wikipedia.org/wiki?curid=706225", "title": "Nicotina", "text": "La nicotina \u00e8 un composto organico, un alcaloide parasimpaticomimetico tossico (30\u201360\u00a0mg=0,5-1,0\u00a0mg/kg possono essere fatali per l'uomo) che agisce come un agonista per il recettore nicotinico dell'acetilcolina, biologicamente connesso alla difesa del vegetale dagli organismi erbivori, presente nella pianta del tabacco e in altre solanacee.\nSebbene si trovi in tutte le parti delle piante, \u00e8 particolarmente concentrata nelle foglie, di cui, nel tabacco, costituisce circa lo 0,3 - 5% del peso secco. La sua biosintesi viene effettuata nelle radici ed essa viene poi accumulata nelle foglie. Oltre che nella pianta del tabacco, la nicotina \u00e8 presente in quantit\u00e0 minori in altri membri della famiglia delle solanacee, che includono il pomodoro, la patata, la melanzana e il peperone.\nAllo stato puro \u00e8 liquida e incolore, mentre, se esposta all'aria, imbrunisce; essa \u00e8 in parte causa dell'odore del tabacco.\nStoria e origine del nome.\nLa nicotina prende il nome dalla pianta del tabacco \"Nicotiana tabacum,\" che a sua volta deve il suo nome a Jean Nicot, che sped\u00ec semi di tabacco dal Portogallo a Parigi nel 1550 e ne promosse l'uso medico.\nIl merito di aver isolato la nicotina pu\u00f2 essere attribuito a diversi scienziati, che raggiunsero indipendentemente questo risultato. Il primo fu nel 1807 Gaspare Cerioli, seguito nel 1809 da Louis Nicolas Vauquelin e nel 1828 da Karl Ludwig Reimann e Wilhelm Heinrich Posselt. A questi ultimi viene normalmente attribuito il merito della scoperta e in effetti furono i primi a dimostrarne gli effetti tossici sugli animali. La formula chimica della nicotina venne definita nel 1843 da Adolf Pinner. La sua prima sintesi risale al 1904 da parte di Am\u00e9 Jules Pictet.\nPropriet\u00e0 chimiche.\nLa formula bruta della nicotina \u00e8 C10H14N2. \u00c8 una base biterziaria levogira, mentre i suoi sali sono destrogiri.\nLa molecola della nicotina \u00e8 chirale; l'enantiomero presente in natura \u00e8 quello S(\u2013). Durante la combustione del tabacco avviene una parziale racemizzazione; il fumatore \u00e8 quindi esposto anche all'enantiomero R(+). L'enantiomero S(\u2013) si lega ai recettori nicotinici, mentre l'enantiomero R(+), fisiologicamente meno attivo, \u00e8 un antagonista dei recettori colinergici.\nLa nicotina \u00e8 miscibile in acqua e solubile in solventi organici. Pu\u00f2 essere estratta dalle foglie di tabacco tagliate a pezzi e, dopo opportuna alcalinizzazione, distillate in corrente di vapore. Il distillato \u00e8 poi precipitato con acido ossalico, filtrato e rialcalinizzato e infine estratto con etere etilico. Dopo allontanamento del solvente e rettificazione a pressione ridotta si ottiene un liquido di colore giallo, la nicotina, che tuttavia imbrunisce presto. Le soluzioni di nicotina in acqua hanno la particolarit\u00e0 di avere due temperature di consoluzione, una superiore e una inferiore.\nPer ossidazione controllata si trasforma in nicotirina. Acido nitrico o permanganato la ossidano, trasformandola in acido nicotinico.\nBiosintesi.\nLa via biosintetica della nicotina comporta una reazione di accoppiamento tra le due strutture cicliche che compongono la nicotina. Studi metabolici dimostrano che l'anello piridinico della nicotina deriva dall'acido nicotinico, mentre l'anello pirrolidinico deriva dal catione N-metil-\u03941-pirrolinio. La biosintesi delle due strutture componenti procede attraverso due sintesi indipendenti, la via per l'acido nicotinico e la via tropano per il catione N-metil-\u03941-pirrolinio.\nEffetti sull'uomo.\nAssunta in piccole dosi, la nicotina stimola il rilascio di dopamina, oltre ad altri neurotrasmettitori come serotonina, vasopressina e adrenalina. Tutto questo genera senso di euforia nel consumatore. La dose letale LD50 \u00e8 0,5 \u2013 1\u00a0mg/kg per l'uomo e 50\u00a0mcg/kg per il ratto.\nLa nicotina \u00e8 una sostanza stupefacente. I consumatori abituali di nicotina sviluppano una forte dipendenza psichica dalla sostanza, simile alla dipendenza generata dall'eroina e dalla cocaina, alla quale si aggiunge una pi\u00f9 o meno forte dipendenza fisica. I sintomi dell'astinenza comprendono una sensazione di vuoto, irritabilit\u00e0 e talvolta stipsi, ma pu\u00f2 causare anche dolore alle ossa (schiena, gambe e braccia). Il loro picco \u00e8 raggiunto spesso tra le 48 e le 72 ore. Di solito l'organismo impiega tre settimane per disintossicarsi completamente dalla nicotina. Interrompere improvvisamente l'assunzione di nicotina pu\u00f2 generare una sindrome di astinenza: psicologicamente si prova un senso di vuoto e irrequietezza, fisicamente i sintomi sono pi\u00f9 lievi. Infatti, bench\u00e9 la quantit\u00e0 di nicotina inalata tramite il fumo di tabacco sia piuttosto piccola (la maggior parte della sostanza \u00e8 distrutta dal calore) \u00e8 comunque sufficiente a creare dipendenza. La quantit\u00e0 effettivamente assorbita dal corpo dipende inoltre da altri fattori, quali il tipo di tabacco, l'effettiva inalazione, la presenza di un filtro.\nNon appena la nicotina entra in circolo, essa viene rapidamente diffusa dalla circolazione sanguigna, tramite la quale arriva al sistema nervoso, data la sua capacit\u00e0 di attraversare la barriera ematoencefalica.\nGiunge al cervello, dove agisce sui neuro-recettori dell'acetilcolina. A basse concentrazioni aumenta l'attivit\u00e0 di questi recettori.\nLa cotinina \u00e8 un prodotto del metabolismo della nicotina che permane nel sangue fino a 48 ore, perci\u00f2 pu\u00f2 essere usato come indicatore dell'esposizione individuale al fumo.\nA concentrazioni elevate la nicotina blocca i recettori nicotinici dell'acetilcolina, causando paralisi dei muscoli scheletrici, tra i quali anche quelli respiratori. Questa \u00e8 la ragione della sua tossicit\u00e0 e del suo impiego come insetticida.\nInoltre la nicotina, come gli altri agonisti, agisce anche sugli eterorecettori nicotinici che si trovano sulle fibre pre-sinaptiche dei neuroni dopaminergici, con un effetto di modulazione positiva, provocando cio\u00e8 un aumento del rilascio di dopamina. Questo genera una sensazione di piacere con un meccanismo simile, per certi versi, a quello innescato dalla cocaina, e solo lontanamente correlato a quello dell'eroina. La dipendenza fisica da nicotina \u00e8 quindi legata anche alla necessit\u00e0 biochimica di mantenere elevati livelli di dopamina. Inoltre, molti alcaloidi presenti nel tabacco sono potenti inibitori delle MAO: le sigarette non solo stimolerebbero i neuroni dopaminergici a liberare dopamina, ma ne limiterebbero anche la degradazione enzimatica. Secondo molti questo contribuirebbe a rendere la dipendenza da nicotina ancora pi\u00f9 difficile da eliminare.\nOltre a tutto ci\u00f2, la nicotina esplica anche un curioso effetto a livello gastrico in sinergia con altri componenti del fumo di tabacco. A pochi minuti dall'assunzione di fumo di tabacco si verifica un incremento del 15% della secrezione di HCl (acido cloridrico) da parte della mucosa gastrica, oltre a un aumento generale della peristalsi gastrointestinale. Questa potrebbe essere la ragione per cui il desiderio di sigaretta aumenta dopo i pasti, specie se abbondanti.\nEffetti terapeutici.\nUno studio italiano ha evidenziato la capacit\u00e0 della nicotina di espandere la memoria di lavoro, per questo sono allo studio possibili applicazioni terapeutiche contro malattie neurodegenerative quali il morbo di Parkinson e il morbo di Alzheimer. Tuttavia il tipico metodo di assunzione tramite combustione porta enormi effetti collaterali gi\u00e0 ben noti, devono quindi essere utilizzati metodi di assunzione alternativi quali cerotti e per via orale.\nIn Cina, dal 2012, \u00e8 stato avviato un progetto di ricerca a tal fine.\nDipendenza.\nLa ricerca scientifica ha dimostrato che la nicotina agisce sul cervello producendo una serie di effetti. In particolare, alcuni studi hanno evidenziato che \u00e8 in grado di attivare la via mesolimbica, il circuito all'interno del cervello che regola le sensazioni di euforia.\nLa dopamina \u00e8 uno dei neurotrasmettitori chiave coinvolti attivamente nel cervello. La ricerca mostra che, aumentando i livelli di dopamina nei circuiti di ricompensa nel cervello, la nicotina agisce come una sostanza chimica con intense qualit\u00e0 di dipendenza. In molti studi \u00e8 stato dimostrato che essa \u00e8 pi\u00f9 coinvolgente della cocaina e dell'eroina."}
{"id": "706230", "revid": "287204", "url": "https://it.wikipedia.org/wiki?curid=706230", "title": "Schinopsis lorentzii", "text": "Schinopsis lorentzii \u00e8 una pianta appartenente alla famiglia delle Anacardiacee, nota come quebracho colorado santiague\u00f1o o quebracho rosso.\nDalla sua corteccia si ricava l'estratto di quebracho utilizzato per la concia delle pelli e in tintoria."}
{"id": "706231", "revid": "1543377", "url": "https://it.wikipedia.org/wiki?curid=706231", "title": "Pila a concentrazione", "text": "Una pila a concentrazione \u00e8 una pila primaria (cio\u00e8 non ricaricabile) in grado di generare corrente elettrica sfruttando due semicelle galvaniche contenenti la medesima specie chimica ma presente a concentrazione diversa.\nAd esempio, una siffatta pila pu\u00f2 essere costituita da due elettrodi di rame immersi in due soluzioni contenenti solfato di rame (CuSO4) a diversa concentrazione e separate da un setto poroso o da un ponte salino. Il compartimento catodico \u00e8 costituito dal semielemento formato dal metallo immerso nella soluzione pi\u00f9 concentrata, mentre quello anodico \u00e8 formato dal metallo immerso nella soluzione pi\u00f9 diluita.\nLa pila si scaricher\u00e0 quando la concentrazione dell'elettrolita nelle due semicelle diverr\u00e0 la medesima.\nSpiegazione teorica.\nIn generale, per determinare il potenziale di cella di una pila si ricorre all'equazione di Nernst:\ndove:\nIl potenziale di cella, che pu\u00f2 essere approssimato, alla differenza dei potenziali di riduzione delle due semicelle, pu\u00f2 essere visto quindi come la somma di due contributi: un contributo relativo ai potenziali di riduzione standard \"E0\" e un contributo relativo alla temperatura e alle concentrazioni delle specie elettroattive.\nNel caso specifico delle pile a concentrazione, le semicelle presentano lo stesso valore del potenziale di riduzione standard E0 (essendo costituite dalle stesse specie chimiche), per cui il potenziale di cella dipende solo dal secondo contributo, relativo alla concentrazione delle specie elettroattive nelle due semicelle.\nIl potenziale di cella (\"E\") \u00e8 inoltre correlato alla differenza di energia libera di Gibbs (\"\u0394G\") dalla seguente relazione:\nL'energia di Gibbs pu\u00f2 essere inoltre espressa come la differenza tra un contributo entalpico (\"\u0394H\") e un contributo entropico (\"\u0394S\"):\nEssendo \"T\" la temperatura assoluta.\nNel caso delle pile a concentrazione, il fattore principale che determina il potenziale di cella \u00e8 la variazione di entropia \"\u0394S\", per cui si pu\u00f2 scrivere:\nPile a concentrazione in chimica elettroanalitica.\nUna cella a concentrazione pu\u00f2 essere sfruttata in chimica elettroanalitica per determinare la concentrazione di una specie incognita: si sfrutta un semielemento galvanico contenente una quantit\u00e0 nota di sostanza da analizzare e lo si accoppia ad un semielemento formato da un opportuno elettrodo immerso nella soluzione oggetto dell'analisi, misurando la differenza di potenziale e risalendo alla concentrazione incognita tramite l'equazione di Nernst. Il piaccametro, ad esempio, \u00e8 uno strumento che sfrutta tale principio.\nCorrosione dovuta a differenze di concentrazione.\nSe un materiale metallico \u00e8 posto a contatto con soluzioni aventi differenti concentrazioni, si pu\u00f2 scatenare il fenomeno che avviene all'interno delle pile a concentrazione, dando luogo a fenomeni di corrosione.\nTali fenomeni di corrosione sono quindi legati all'effetto di contatto delle superfici metalliche con soluzioni a diversa concentrazione (ad esempio, umidit\u00e0 salmastra in zone di mare) o per il fenomeno dell\"'aerazione differenziale\", dovuto all'effetto dell'ossigeno presente in diversa concentrazione a contatto con zone metalliche (ad esempio una parte metallica \u00e8 a diretto contatto con l'aria mentre un'altra \u00e8 sotterrata o immersa in acqua)."}
{"id": "706240", "revid": "729019", "url": "https://it.wikipedia.org/wiki?curid=706240", "title": "John Schofield", "text": "Guerra civile.\nNel 1853 Schofield si diplom\u00f2 alla United States Military Academy di West Point.\nAllo scoppio della guerra civile fu nominato maggiore di un reggimento di volontari nel Missouri e serv\u00ec come capo dello staff del maggior generale Nathaniel Lyon fino alla morte di Lyon, nell'agosto del 1861, durante la battaglia di Wilson's Creek (Missouri); per il suo comportamento, durante quella battaglia, nel 1892 gli fu assegnata la \"Medal of Honor\", la pi\u00f9 alta decorazione militare statunitense.\nIl 21 novembre 1861 Schofield fu promosso generale di brigata dei volontari e, 29 novembre 1862 al grado di maggior generale. Dal 1861 al 1863 svolse vari compiti militari in Missouri.\nIl 17 aprile 1863 ebbe il comando di una divisione nel XIV Corpo d'armata dell'Armata del Cumberland. Nel 1864, come comandante dell'Armata dell'Ohio, prese parte alla Campagna di Atlanta sotto il maggior generale William T. Sherman.\nSherman, dopo la caduta di Atlanta, utilizz\u00f2 la maggior parte del suo esercito per la Marcia verso il mare attraverso la Georgia. L'Armata dell'Ohio di Schofield fu distaccata per unirsi al maggior generale George H. Thomas nel Tennessee. Il generale Confederato John Bell Hood invase il Tennessee e, il 30 novembre, riusc\u00ec ad attaccare la pi\u00f9 piccola Armata dell'Ohio di Schofield nella battaglia di Franklin; Schofield resistette con successo all'attacco di Hood e riusc\u00ec a riunire le sue truppe con quelle di Thomas. Il 15 e 16 dicembre Schofield diede un contributo essenziale alla vittoria di Thomas nella battaglia di Nashville. Il 30 novembre 1864, per i suoi meriti a Franklin, fu promosso al grado di generale di brigata dell'esercito regolare e, il 13 marzo 1865 al grado temporaneo di maggior generale.\nRicevuto l'ordine di operare con Sherman nella Carolina del Nord, Schofield, in diciassette giorni, spost\u00f2 il suo esercito (per ferrovia e per mare) fino a Fort Fisher; il 22 febbraio 1865 occup\u00f2 Wilmington, il 10 marzo combatt\u00e9 a Kinston e il 23 marzo si un\u00ec a Sherman a Goldsboro.\nNel 1868 fu nominato Ministro della Guerra."}
{"id": "706241", "revid": "48344", "url": "https://it.wikipedia.org/wiki?curid=706241", "title": "Baghavad Gita", "text": ""}
{"id": "706244", "revid": "1748167", "url": "https://it.wikipedia.org/wiki?curid=706244", "title": "Scuola (disambigua)", "text": ""}
{"id": "706255", "revid": "599013", "url": "https://it.wikipedia.org/wiki?curid=706255", "title": "Pdu", "text": ""}
{"id": "706257", "revid": "1206720", "url": "https://it.wikipedia.org/wiki?curid=706257", "title": "Ammoniaca", "text": "L'ammoniaca \u00e8 un composto dell'azoto di formula chimica NH3. Si presenta come un gas incolore, tossico, dall'odore pungente caratteristico. \u00c8 molto solubile in acqua a cui conferisce una netta basicit\u00e0.\nStoria.\nL'ammoniaca, sotto forma di sale d'ammonio, era gi\u00e0 nota in et\u00e0 classica: nell'opera di Plinio si trovano riferimenti a una sostanza indicata come \"Hammoniacus sal\", sebbene non sia chiaro se si riferisse alla sostanza che noi oggi chiamiamo sale d'ammonio. Quest'ultimo deve il suo nome al tempio di Giove Ammone nell'oasi di Siwa in Egitto, luogo dove fu identificato per la prima volta come sostanza a s\u00e9 quando venne osservata casualmente nelle ceneri dello sterco di dromedario bruciato dai cammellieri locali per scaldarsi.\nIl sale d'ammonio era noto agli alchimisti almeno fin dal tredicesimo secolo, quando compare negli scritti di Alberto Magno: nel XV secolo l'ermetista Basilio Valentino (Basil Valentine) scopr\u00ec che si poteva ottenere ammoniaca dal sale d'ammonio facendolo reagire con alcali. Poco tempo dopo si scopr\u00ec che si poteva ottenere il sale d'ammonio anche distillando le corna e gli zoccoli dei buoi e neutralizzando i vapori risultanti con acido cloridrico: da qui l'antico nome anglosassone dell'ammoniaca, \"spirit of hartshorn\".\nL'ammoniaca gassosa pura fu finalmente isolata nel 1774 da Joseph Priestley che la chiam\u00f2 \"aria alcalina\" e tre anni dopo (1777) Carl Scheele dimostr\u00f2 che conteneva azoto: la composizione con formula stechiometrica dell'ammoniaca venne scoperta da Claude Berthollet nel 1785. Nei laboratori dell'industria chimica tedesca BASF, ebbe inizio la produzione industriale dell'ammoniaca da parte di Fritz Haber e Carl Bosch nel 1913.\nCaratteristiche.\nLa forma della molecola dell'ammoniaca anidra \u00e8 tetraedrica deformata; l'atomo di azoto vi compare con ibridazione \"sp\"3, occupa la posizione centrale e lega i tre atomi di idrogeno. La base \u00e8 un triangolo equilatero occupato dai tre atomi di idrogeno mentre il quarto vertice del tetraedro \u00e8 occupato da una coppia elettronica di non legame (\"lone pair\") che \u00e8 la principale responsabile di tutte le propriet\u00e0 della molecola: formazione di legami a idrogeno, basicit\u00e0 secondo Lewis e secondo Br\u00f8nsted-Lowry, elevata permittivit\u00e0 elettrica e momento dipolare, elevata solubilit\u00e0 in acqua.\nL'angolo H-N-H \u00e8 di 107,5\u00b0 e gli elementi di simmetria sono 1 asse di rotazione C3 e 3 piani di riflessione \u03c3v, mentre non \u00e8 presente un centro di inversione i. Secondo la terminologia VSEPR la sua rappresentazione \u00e8 AX3E (piramide trigonale). Se opportunamente eccitata, la molecola dell'ammoniaca pu\u00f2 subire \"inversione\" di Walden, ovvero il doppietto di non legame pu\u00f2 oscillare sopra e sotto il piano dei tre atomi di idrogeno; questa inversione si estende anche alle ammine. l'inversione di configurazione dell'ammoniaca in fase gassosa a bassa pressione \u00e8 stata sfruttata per produrre il primo maser a emissione stimolata nel 1953.\nA temperatura ambiente l'ammoniaca \u00e8 un gas incolore dall'odore pungente molto forte e soffocante, \u00e8 irritante e tossica. In presenza di O2, quindi all'aria, pu\u00f2 intaccare l'alluminio, il rame, il nichel e le loro leghe. \u00c8 un composto debolmente basico e reagisce con gli acidi formando i rispettivi sali d'ammonio. \u00c8 dotata di comportamento riducente, pu\u00f2 reagire anche in maniera esplosiva con l'ossigeno, e si combina con gli alogeni per dare le alogenoammine.\n\u00c8 tra i solventi polari non acquosi pi\u00f9 conosciuti e studiati; la sua propriet\u00e0 pi\u00f9 caratteristica \u00e8 di sciogliere i metalli alcalini formando soluzioni intensamente colorate in blu e di elevata conducibilit\u00e0 elettrica. Confrontata con l'acqua, l'ammoniaca ha minor conduttivit\u00e0, minor permittivit\u00e0 elettrica, minore densit\u00e0 e viscosit\u00e0, punti di congelamento ed ebollizione molto pi\u00f9 bassi. La costante di autodissociazione ionica dell'ammoniaca liquida \u00e8 circa 10\u221230 M2 a temperatura di -50\u00a0\u00b0C.\n\u00c8 un composto molto solubile in acqua: a 0\u00a0\u00b0C un litro di acqua riesce a sciogliere oltre 680 litri NTP di ammoniaca, che si dissocia molto debolmente nel seguente modo, dando luogo a soluzioni acquose basiche con Kb = a 25\u00a0\u00b0C:\novvero:\nAnalisi chimica.\nSi pu\u00f2 rilevare la presenza di ammoniaca nell'atmosfera molto facilmente grazie al suo odore penetrante; in liquidi o solidi, la presenza di ammoniaca o di sali ammoniacali \u00e8 rilevabile facilmente anche in quantit\u00e0 minime, aggiungendo alla sostanza in esame alcune gocce di soluzione di Nessler che si colora di giallo intenso in presenza di ammoniaca.\nPer la rilevazione di ammoniaca gassosa in ambienti in cui l'odore \u00e8 un fattore secondario si utilizzano i vapori di acido acetico. Questi, a contatto con l'ammoniaca, danno luogo a una reazione chimica in cui si produce acetato d'ammonio:\nIn soluzione acquosa la reazione non \u00e8 visibile a occhio nudo, essendo l'acetato di ammonio molto solubile, ma se avviene tra i due composti allo stato gassoso si potr\u00e0 notare un fumo bianco, dato da microscopici cristalli di acetato di ammonio. Questo metodo \u00e8 molto utilizzato laddove l'odore di ammoniaca \u00e8 di norma, come nelle industrie che la utilizzano, e in cui la rilevazione di perdite di questo gas \u00e8 di fondamentale importanza.\nPresenza in natura.\nDistribuzione sulla Terra.\nSulla Terra si trovano naturalmente tracce di ammoniaca, prodotta dalla putrefazione di animali e piante, o tramite la decomposizione dell'urea. Piccole quantit\u00e0 si trovano inoltre nell'acqua piovana, insieme ad alcuni sali di ammonio. Il cloruro e il solfato di ammonio sono presenti nelle aree vulcaniche, mentre nel guano in Patagonia sono stati trovati cristalli di bicarbonato di ammonio.\nI reni secernono ammoniaca per neutralizzare eventuali acidi in eccesso. Diversi sali di ammonio infine sono disciolti nelle acque marine e nel terreno fertile.\nDistribuzione nell'universo.\nSono state rilevate tracce di ammoniaca su Giove, Saturno e alcune loro lune, come Enceladus. Esse si trovano nelle nubi sotto forma solida (su Giove la temperatura \u00e8 di circa -150\u00a0\u00b0C) o sotto forma di sale, dando origine alla molecola chiamata solfuro d'ammonio. Grazie alle osservazioni di telescopi a microonde come il Caltech Submillimeter Observatory di Mauna Kea, \u00e8 stata confermata la presenza di ammoniaca anche nelle nubi interstellari.\nSintesi.\nPrima dei primi anni del ventesimo secolo, l'ammoniaca veniva ottenuta o per distillazione del carbone o per riduzione di acido nitrico e nitriti con idrogeno puro o per decomposizione dei suoi sali (in genere sale d'ammonio, NH4Cl) per mezzo di idrossidi alcalini o ossido di calcio (CaO).\nOggi l'ammoniaca viene sintetizzata secondo la reazione diretta in fase gassosa:\nsvolta in presenza di catalizzatori a base di osmio, rutenio, uranio o ferro: in genere si usa quest'ultimo e il catalizzatore si prepara a partire dalla magnetite (FeO \u00b7 Fe2O3).\nI principali metodi utilizzati sono quelli di Haber-Bosch, Fauser, Casale, Claude, NEC, Mont-Cenis, che differiscono per la pressione a cui si fa avvenire la reazione e quindi nell'apparecchio di sintesi.\nIl principale metodo utilizzato \u00e8 il processo Haber-Bosch, nel quale la reazione avviene a pressione di 20 MPa (circa 200 atm) e temperatura di 400-500\u00a0\u00b0C.\nLa reazione di formazione dagli elementi \u00e8 esotermica (\u0394H\u00b0f = - 46,1 kJ/mol) ed esoergonica (\u0394G\u00b0f = - 16,5 kJ/mol) in condizioni standard alla temperatura di 25\u00a0\u00b0C, nonostante decorra con diminuzione del numero di moli (\u0394S\u00b0 = - 99,35 J/K.mol).\nTuttavia in tali condizioni la reazione non procede significativamente per ragioni cinetiche (elevata energia di attivazione). Il \u0394G\u00b0(T) inoltre cresce pi\u00f9 che linearmente all'aumentare della temperatura, e diventa positivo per valori al di sopra di 455 K; quindi la reazione di formazione diventa endoergonica ed \u00e8 sfavorita termodinamicamente al di sopra di 182\u00a0\u00b0C, ma poich\u00e9 decorre in fase gassosa con diminuzione del numero di moli, \u00e8 possibile operare sotto pressione per renderla favorevole anche a temperature pi\u00f9 elevate. La percentuale di ammoniaca all'equilibrio aumenta quindi all'aumentare della pressione e al diminuire della temperatura.\nPer far avvenire la reazione con velocit\u00e0 significativa \u00e8 tuttavia necessario un catalizzatore che sia in grado di rompere il triplo legame della molecola d'azoto, rottura che richiede un'energia elevata. Il catalizzatore deve essere in grado di adsorbire dissociativamente l'azoto, ma l'adsorbimento non deve essere eccessivamente forte da rendere non reattivo l'azoto, in modo che l'NH3 si possa desorbire facilmente e lasciare liberi i centri attivi.\nI catalizzatori che rispondono a questi prerequisiti sono a base di metalli nobili o a base di ferro.\nPer ottenere rese elevate, comunque intorno al 20%, \u00e8 necessario che il catalizzatore sia raffreddato in modo da ottenere un profilo di temperatura decrescente al suo interno; cos\u00ec facendo avremo temperature pi\u00f9 alte all'entrata del reattore (600\u00a0\u00b0C) che caratterizzano rese basse e cinetiche elevate e temperature pi\u00f9 basse all'uscita (450\u00a0\u00b0C) caratterizzate da rese pi\u00f9 elevate, ma cinetiche lente.\nL'ossido di ferro viene ridotto con idrogeno in modo da formare un materiale molto poroso costituito da aggregati microcristallini di ferro metallico. All'ossido di ferro si mescolano altri ossidi (Al2O3, MgO, CaO, K2O) come promotori: Al2O3, MgO, CaO proteggono il catalizzatore dall'invecchiamento, mentre K2O \u00e8 un promotore attivatore e facilita il desorbimento dell'ammoniaca, in quanto essendo un ossido basico, K2O neutralizza l'acidit\u00e0 del Al2O3, che \u00e8 anfotero, ma in questo caso ha comportamento acido.\nL'ammoniaca prodotta deve essere separata dal gas residuo che viene inviato al riciclo. Per fare ci\u00f2 \u00e8 sufficiente raffreddare il gas e farlo successivamente espandere in flash: i gas residui (N2, H2) vengono riciclati dopo uno spurgo (devono essere eliminati eventuali gas nobili, metano, ecc.) e, solitamente, un passaggio in un reattore per evitare l'avvelenamento del catalizzatore nel reattore principale; l'ammoniaca presente invece condensa e pu\u00f2 essere prelevata.\nL'ammoniaca pu\u00f2 essere conservata e trasportata in due forme: o come liquido puro anidro in serbatoi criogenici a pressione che la tengono al di sotto della sua temperatura di ebollizione, oppure in soluzione acquosa (35% ammoniaca/65% acqua, in peso), in comuni contenitori a temperatura ambiente.\nIn laboratorio si possono preparare piccoli quantitativi di ammoniaca per mezzo della reazione del cloruro di ammonio con l'idrossido di sodio:\nProduzione di ammoniaca in Italia.\nLa produzione dell'ammoniaca veniva considerata, specialmente in passato, come un indice fondamentale dell'evoluzione dell'industria chimica di un paese e in passato in Italia assunse uno sviluppo non indifferente.\nNella storia dell'industria italiana i brevetti Fauser furono una pagina importante e portarono al sorgere a Novara di un polo industriale, poi confluito in Montecatini. Il successivo sviluppo fu legato a quello dell'industria dei fertilizzanti e del polo di Ferrara, Terni e di Porto Marghera. Nel frattempo si erano sviluppati impianti anche a San Giuseppe di Cairo e a Priolo Gargallo nonch\u00e9 il grande polo di Ravenna per meglio utilizzare il metano. La successiva crisi dell'Enichem Agricoltura in cui erano confluiti gli impianti port\u00f2 a un drastico ridimensionamento della produzione, concentrata solo a Ferrara e a Terni e alla cessione alla norvegese Norsk Hydro oggi Yara. A seguito della cessazione della produzione di ammoniaca a Terni da parte di Yara avvenuta nel 2008, l'impianto di Ferrara \u00e8 l'unico in Italia a produrre ammoniaca, con una capacit\u00e0 massima di circa 600 000 tonnellate all'anno.\nApplicazioni.\nGli usi dell'ammoniaca sono innumerevoli: \u00e8 una sostanza estremamente importante in campo industriale.\nL'applicazione pi\u00f9 importante dell'ammoniaca \u00e8 la produzione di acido nitrico. In questo processo una miscela composta da nove parti di aria e una di ammoniaca viene fatta passare a 850\u00a0\u00b0C su un catalizzatore di platino, su cui \u00e8 ossidata a ossido di azoto:\nViene anche utilizzata:\nL'ammoniaca liquida viene spesso usata come solvente per ospitare reazioni di riduzione in presenza di forti riducenti (sodio metallico) che altrimenti in acqua reagirebbero immediatamente. Di conseguenza \u00e8 possibile costruire una nuova scala di pH a partire dalla costante di autoprotolisi dell'ammoniaca (2 NH3 = NH2- + NH4+ pKa = 27) e una nuova scala di potenziali standard.\nL'ammoniaca, diluita in acqua in percentuali inferiori al 10%, costituisce un rimedio contro le orticarie causate da punture di insetto, tocco di medusa o contatto con piante urticanti come l'ortica; un recente studio condotto in USA dimostra per\u00f2, dopo una rigorosa verifica sperimentale, che il ruolo terapeutico dell'uso dell'ammoniaca sulle infiammazioni provocate dalle nematocisti delle meduse (\"Chrysaora quinquecirrha\", \"Chiropsalmus quadrumanus\" e \"Physalia physalis\") \u00e8 scarso.\nIn chimica organica \u00e8 spesso utilizzabile come reagente per la preparazione di ammine, come nella reazione con 1-propanolo per dare la propilammina.\nRischi per la salute.\nL'ammoniaca \u00e8 irritante per le vie respiratorie e provoca sintomi gravi, fino alla morte. \u00c8 irritante anche per contatto con gli occhi e pu\u00f2 causare ulcerazioni.\nNel caso di contatto con gli occhi, occorre lavare subito con acqua corrente per almeno 15 minuti, mantenendo le palpebre aperte ruotando lentamente i bulbi oculari, poi consultare un medico oculista.\nNel caso di inalazione occorre allontanarsi dalla zona inquinata, porsi distesi e a riposo in ambiente aerato. In caso di tosse insistente o perdita di conoscenza, ma respirazione presente, occorre somministrare ossigeno a bassa pressione; in assenza di respiro, \u00e8 necessario praticare la respirazione artificiale e quindi somministrare ossigeno. L'eventuale edema polmonare si manifesta dopo alcune ore dall'esposizione, per cui bisogna rivolgersi immediatamente a un medico.\nL'ingestione della soluzione richiede l'immediato intervento medico; in caso di ingestione occorre sciacquare la bocca con acqua, non provocare il vomito per evitare la riesposizione dell'esofago al caustico, eventualmente ingerire acqua e albume d'uovo.\nL'alta tossicit\u00e0 dell'ammoniaca \u00e8 da ricercare nel fatto che, disciolta nel sangue, innalza il pH ematico aumentando l'affinit\u00e0 dell'emoglobina per l'ossigeno tanto da renderla incapace di rilasciarlo ai tessuti, e che si lega con l\u2019\u03b1-chetoglutarato bloccando di fatto il ciclo di Krebs. Inoltre forma emboli gassosi."}
{"id": "706259", "revid": "1573940", "url": "https://it.wikipedia.org/wiki?curid=706259", "title": "Viverricula indica", "text": "La civetta indiana (Viverricula indica ) \u00e8 un carnivoro della famiglia dei viverridi, unica specie del genere Viverricula (), diffusa nell'Ecozona orientale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 500 e 610\u00a0mm, la lunghezza della coda tra 280 e 390\u00a0mm, la lunghezza del piede tra 65 e 120\u00a0mm, la lunghezza delle orecchie tra 25 e 43\u00a0mm e un peso fino a 4\u00a0kg.\nCaratteristiche craniche e dentarie.\nIl cranio presenta un rostro corto e delicato. La scatola cranica \u00e8 lunga, stretta e compressa posteriormente. La bolla timpanica \u00e8 grande e allungata.\nSono caratterizzati dalla seguente formula dentaria:\nAspetto.\nLa pelliccia \u00e8 corta e densa ed \u00e8 priva della cresta dorsale di peli eretti. Il colore generale del corpo varia dal grigio al marrone chiaro. Sono presenti 4-5 file di piccole macchie nerastre nella parte anteriore del corpo, che diventano pi\u00f9 grandi e tendono ad allinearsi in diverse file lungo i fianchi. Nella parte posteriore della schiena sono presenti 6-8 strisce longitudinali. La striatura del collo \u00e8 molto simile a quella delle specie del genere \"Viverra\". Le zampe sono relativamente corte. Gli artigli sono semi-retrattili e privi di rivestimenti di pelle. L'andatura \u00e8 digitigrada. Il muso \u00e8 relativamente corto e appuntito. Le orecchie sono lunghe e diritte. I loro margini anteriori sono uniti tra loro. La fronte \u00e8 stretta. La coda \u00e8 lunga come la testa ed il corpo ed \u00e8 provvista di 6-9 anelli neri, intervallati da anelli bianchi. Sono presenti delle ghiandole odorifere perianali. Le femmine hanno 3 paia di mammelle.\nBiologia.\nComportamento.\n\u00c8 una specie notturna, terricola, quasi completamente solitaria e asociale, eccetto che durante la stagione degli accoppiamenti, i quali avvengono solitamente una volta l'anno. Si rifugia nelle cavit\u00e0 di alberi abbattuti o in tane scavate, principalmente abbandonate da altri animali. Negli insediamenti umani trova riparo in diverse cavit\u00e0 nascoste.\nAlimentazione.\nSi nutre principalmente di piccoli vertebrati come ratti, scoiattoli, piccoli uccelli, lucertole e anche di insetti. Talvolta si nutre di frutta, carogne e rifiuti. Sono state osservate attaccare animali domestici e pollame.\nRiproduzione.\nGli unici dati disponibili provengono da esemplari in cattivit\u00e0 e rivelano la presenza di due periodi d'estro, il primo da febbraio ad aprile, il secondo tra agosto e settembre. Le femmine danno alla luce 2-5 piccoli alla volta e vengono svezzati dopo 4-4,5 mesi. L'aspettativa di vita in cattivit\u00e0 \u00e8 fino a 20 anni o pi\u00f9.\nDistribuzione e habitat.\nQuesta specie \u00e8 diffusa nel Subcontinente indiano, Cina, Indocina e sulle isole indonesiane di Sumatra, Giava e Bali. \u00c8 stata introdotta recentemente in Madagascar, Zanzibar, Isole Comore e Socotra.\nVive in foreste semi-sempreverdi, decidue, miste decidue, di bamb\u00f9, aree arbustive, praterie e ambienti fluviali. \u00c8 tollerante al degrado ambientale e si trova spesso in prossimit\u00e0 di insediamenti umani.\nTassonomia.\nSono state riconosciute 12 sottospecie:\nStato di conservazione.\nLa IUCN Red List, considerato il vasto areale e i diversi habitat occupati, classifica \"V.indica\" come specie a rischio minimo (LC)."}
{"id": "706269", "revid": "729019", "url": "https://it.wikipedia.org/wiki?curid=706269", "title": "Invasione del Trentino (Medici - 1866)", "text": "L'invasione del Trentino del 1866 fu un episodio della terza guerra di indipendenza italiana, che consistette nel riuscito tentativo, da parte del generale Giacomo Medici e dei suoi regolari, di forzare le difese austriache in Trentino attraverso la Valsugana e di aprirsi la strada verso Trento.\nL'inizio del conflitto.\nAllo scoppio della terza guerra di indipendenza, il 23 giugno 1866, l'esercito italiano era diviso in due armate: la prima, al comando di La Marmora, era stanziata in Lombardia ad ovest del Mincio verso le fortezze del Quadrilatero; la seconda, al comando del generale Cialdini in Romagna, a sud del Po, verso Mantova e Rovigo. Il lungo fronte alpino, invece, era affidato ai volontari di Giuseppe Garibaldi, del Corpo Volontari Italiani, i quali dovevano controllare il lungo fronte che divideva la Lombardia dall'Alto Adige e dal Trentino.\nIl capo di Stato Maggiore generale La Marmora mosse per primo, incuneandosi fra Mantova e Peschiera, solo per venire arrestato, il 24 giugno, in un confuso e sfortunato scontro alla battaglia di Custoza.\nLa sconfitta segn\u00f2 un generale arresto delle operazioni, con gli italiani che riorganizzavano nel timore di una controffensiva austriaca.\nL'esito generale della guerra venne, tuttavia, determinato dalle importanti vittorie prussiane sul fronte tedesco (in particolare la vittoria alla battaglia di Sadowa del 3 luglio 1866, ad opera del generale Helmuth Karl Bernhard von Moltke). A seguito di questi avvenimenti gli austriaci ritirarono a protezione di Vienna uno dei tre corpi di armata schierati in Italia e diedero priorit\u00e0 alla difesa del Trentino e dell'Isonzo.\nLa ripresa delle operazioni italiane.\nLo stesso 14 luglio, il re Vittorio Emanuele II di Savoia e lo Stato Maggiore, nel corso di un Consiglio di Guerra tenuto a Ferrara, stabilirono finalmente un atteggiamento aggressivo al prosieguo della guerra. In particolare il generale Enrico Cialdini avrebbe guidato un contingente principale di 150.000 uomini attraverso il Veneto, mentre Garibaldi avrebbe dovuto penetrare a fondo in Trentino, avvicinandosi il pi\u00f9 possibile al capoluogo.\nInfatti, ora che l'acquisizione del Veneto era certa, appariva soprattutto urgente procedere all'occupazione del Trentino e delle citt\u00e0 della Venezia-Giulia, per non vedersele sfuggire alle trattative di pace.\nCialdini seppe guidare con vigore una brillante marcia attraverso il Veneto. Passato il Po, occup\u00f2 Rovigo l'11 luglio, Padova il 12, Treviso il 14; San Don\u00e0 di Piave il 18, Valdobbiadene ed Oderzo il 20, Vicenza il 21, Udine il 22 luglio.\nNel frattempo i volontari di Garibaldi si erano spinti dal Bresciano in direzione della citt\u00e0 di Trento (Invasione del Trentino (Garibaldi - 1866)), avevano occupato Storo e si preparavano all'assedio del Forte d'Ampola e dei forti di Lardaro.\nLe forze a disposizione.\nIl 19 luglio Cialdini aveva affidato una sua divisione al generale Giacomo Medici, antico compagno d'armi di Garibaldi, con il compito di avanzare da Padova e risalire il fiume Brenta, lungo la Valsugana, verso Trento.\nLa divisione del tenente generale Medici era composta da 2 brigate e 4 reggimenti di fanteria, 2 battaglioni di bersaglieri, 2 squadroni di lancieri, 3 batterie, una compagnia del genio. In tutto circa 9.000 uomini, 180 cavalli e 18 pezzi d'artiglieria.\nSi trattava di forze considerevoli: \u00e8 vero che il comandante austriaco del Trentino, generale Franz Kuhn von Kuhnenfeld, disponeva di circa 15.000 uomini, tutte buone truppe da montagna con artiglieria e cavalleria leggera, ma egli era gi\u00e0 pressato da Garibaldi a sud-ovest. Le posizioni difensive austriache, inoltre, erano allora tutte puntate verso la frontiera con la Lombardia, non certo verso il Veneto austriaco.\nNel frattempo Garibaldi aveva respinto un attacco austriaco alla battaglia di Condino ed occupato la val di Ledro.\nI preparativi austriaci.\nGi\u00e0 l'11 luglio von Kuhnenfeld aveva inviato truppe verso la Valsugana: due compagnie di fanteria, una di tiratori scelti tirolesi, due di tiratori stanziali (i famosi \"Sch\u00fctzen\"), un battaglione con cinque compagnie, mezza batteria ed un plotone del genio. Esse si attestarono a Primolano, all'imbocco della stretta valle. La sera del 22 luglio von Kuhnenfeld ricevette notizia certa dell'iniziativa di Medici ed ottenne tre battaglioni in rinforzo da Verona. Il 17 luglio il comandante del settore, maggiore Franz Pichler Edler von Deeben, comand\u00f2 una spedizione di razzia da Primolano su Bassano del Grappa, nel Veneto austriaco, ma la cui popolazione aveva gi\u00e0 innalzato il tricolore.\nL'ingresso italiano in Valsugana.\nIl 20 luglio il generale Medici, uscito da Padova, occupava Cittadella, il 21 luglio era a Bassano. Lo stesso giorno si ebbe un primo scontro a fuoco fra pattuglie a, lungo la Brenta circa 15 km a nord di Bassano.\nMedici, saputo di questa scaramuccia, dispose una marcia su quattro colonne: la prima seguiva il fondovalle verso Cismon del Grappa ed il ponte sul torrente omonimo, la seconda doveva aggirare Cismon e giungere da tergo su Enego, la terza bloccare la strada da Cismon a Feltre, all'altezza di Arsi\u00e8. In tal modo era garantito l'accerchiamento di Cismon. Una quarta colonna doveva portarsi ben oltre, su Tezze Valsugana, alle spalle di Primolano, passando per i passi alla destra dell'Ortigara, in modo da tagliare la ritirata agli austriaci che difendevano l'imbocco della Valsugana.\nFranz Pichler Edler von Deeben, invece, reag\u00ec facendo incendiare il ponte di Cismon ed allestire una trincea in corrispondenza di una stretta della valle.\nLo stesso 21 luglio, Garibaldi respingeva un assalto austriaco alla battaglia di Bezzecca impedendo cos\u00ec a von Kuhnenfeld di liberare le forze schierate a sud-ovest e utilizzarle contro Medici.\nLa battaglia di Primolano.\nIl 22 luglio, l'avanguardia austriaca sul ponte di Cismon, pressata di fianco e da tergo si ritir\u00f2 su Primolano.\nAlla notizia, alle 7 del mattino, Franz Pichler Edler von Deeben concentr\u00f2 le proprie truppe (circa 800 uomini) su Primolano ed avanz\u00f2 a sud verso Cismon. Per strada ricevette la notizia che la seconda colonna italiana, i 3000 uomini del colonnello Negri, era giunta ad Enego e lo minacciava da destra, retrocesse e fece innalzare barricate all'ingresso dell'abitato.\nUn piccolo distaccamento venne lasciato sulle alture, in localit\u00e0 Fastro, con l'ordine di tenere quanto possibile.\nMedici avanz\u00f2 con grande prudenza e giunse solo alle due del pomeriggio a Primolano, dove venne accolto dalla fucileria austriaca.\nAlle 3 del pomeriggio gli austriaci ripiegarono sulla trincea allestita a Pianello, poco a nord. Medici, l\u00ec giunto, non attacc\u00f2, in attesa che la quarta colonna si portasse su Tezze, alle spalle della linea fortificata.\nQuando Franz Pichler se ne rese conto, ripieg\u00f2 su Tezze e poi su Grigno, dove gi\u00e0 aveva fatto ripiegare i carriaggi. Venne richiamato anche il reparto a presidio di Fastro, che aveva respinto un attacco italiano, e le retroguardie subirono diverse perdite ad opera delle colonne italiane. Una volta a Grigno, il ponte sul torrente omonimo venne parzialmente demolito, e verso le 22 le truppe giunsero a Borgo Valsugana. Gli italiani ripararono il ponte e si accamparono prima di Grigno.\nLa battaglia di Borgo Valsugana.\nMedici, partito alle 8 di mattina, avanz\u00f2 lentamente lungo la strada mentre alcune compagnie di bersaglieri procedevano, a copertura, lungo il pendio destro e sinistro della valle, sino a Castelnuovo, sotto Strigno.\nDa qui dispose i suoi 5\u00a0000 uomini, 180 cavalli e 6 pezzi di artiglieria, in marcia su tre colonne. La prima seguiva il fondovalle verso Borgo Valsugana. La seconda, forte di tre compagnie, doveva salire da destra su Telve, conquistare Castel San Pietro, sopra Borgo, e procedere lungo la strada di montagna che porta a Roncegno, alle spalle di Borgo. La terza, forte di un battaglione, doveva salire da sinistra su Olle, sopra Borgo e da l\u00ec scendere sulla cittadina. Il grosso doveva attendere a Castelnuovo, in colonna di marcia.\nFranz Pichler, che aveva ricevuto una compagnia in rinforzo da Trento, fece disporre una barricata all'ingresso dell'abitato, truppe al ponte sul torrente C\u00e9ggio, davanti a Borgo, truppe e batterie in collina. In tutto 857 uomini e 8 pezzi di artiglieria.\nI primi scontri si ebbero Castel San Pietro, sulla destra. Contemporaneamente la prima colonna si mosse verso il ponte sul C\u00e9gio, che venne occupato.\nSegu\u00ec una serie di fucilate reciproche, finch\u00e9 la minaccia della colonna sinistra italiana indusse Pichler ad ordinare la ritirata. Le retroguardie rimasero barricate nella cittadina, poi uscirono, resistettero in quadrato ad alcune cariche dei lancieri e ripiegarono su Roncegno.\nAlle nove le truppe, spossate, raggiunsero Levico Terme, 12 km oltre Borgo Valsugana.\nLo scontro era stato per gli austriaci pi\u00f9 pesante del precedente: 5 uomini morti, 2 ufficiali e 17 uomini feriti e 51 dispersi. Ma la truppa era ancora in stato di guerra, bench\u00e9, sicuramente, demoralizzata. La condotta di Medici, d'altra parte, dimostra come egli non conducesse alcuna battaglia di annientamento, ma procedeva con l'obiettivo di aprirsi una strada ed occupare quanto pi\u00f9 territorio trentino possibile, senza correre il rischio di qualunque sconfitta. L'obiettivo della campagna, come detto, era pi\u00f9 politico che militare. Se proprio occorreva combattere una battaglia decisiva, il luogo adatto sarebbero state solo le mura di Trento.\nLa battaglia di Levico Terme.\nA Levico Pichler ricevette, alle nove di sera, il rinforzo di due battaglioni, uno schierato all'ingresso del borgo e l'altro sulla montagna a sinistra, a coprire la Val dei M\u00f2cheni, da cui si passa a Pergine, alle spalle di Levico. La truppa reduce dalla battaglia di Borgo, invece, era accampata, esausta, sul viale di fronte alle terme.\nQuesta volta, tuttavia, Medici aveva disposto di inseguire il nemico, senza lasciargli la possibilit\u00e0 di fortificarsi, ovvero scegliere il luogo migliore per la battaglia, come invece era successo la notte prima.\nCome consueto, egli aveva disposto la formazione su tre colonne: la prima sulla destra, per la strada che da Telve porta a Vetriolo Terme, 900 m s.l.m. a picco sopra Levico (da dove era possibile deviare su Roveda e Pergine). La seconda sulla sinistra della Brenta, verso Caldonazzo. La terza al centro, con il grosso, preceduta da un'avanguardia con tre compagnie di bersaglieri, un reggimento di fanteria, due squadroni di lancieri ed una batteria. Alle 21.30 l'avanguardia italiana venne avvistata sulle alture di Selva, la frazione prima di Levico, senza sapere se gli austriaci si fossero arrestati in Paese, o fossero passati oltre. La posizione divenne chiara quando una ricognizione dei dragoni venne accolta a fucilate dagli austriaci.\nMedici pot\u00e9 allora comandare l'assalto alla baionetta: l'avanguardia di Pichler venne rigettata e l'azione prosegu\u00ec sino dentro il borgo. Un battaglione di bersaglieri, invece, lo aggir\u00f2 sino a minacciare da est la strada di Pergine, ovvero l'unica via di ripiegamento a disposizione degli austriaci. Alle 11.30 Pichler diede l'ordine di sgombero su Pergine, anche se lasci\u00f2 indietro una compagnia, circondata a nord dell'abitato. I 92 uomini si arresero la mattina dopo. Questa volta Medici non insegu\u00ec, ma poteva certamente dirsi soddisfatto della giornata: la Valsugana era stata interamente percorsa e liberata, e le mura di Trento erano a non pi\u00f9 di 15 km.\nIl ripiegamento generale austriaco.\nA mezzanotte Franz Pichler venne raggiunto a Pergine dal generale Carl Kaim von Kaimthal (reduce dall'azione di Condino nel corso della battaglia di Bezzecca) a rilevare il comando delle truppe. La mattina del 24, fece arretrare una parte delle unit\u00e0 su Civezzano, una stretta subito a ridosso di Trento ed un'altra parte a Vigolo Vattaro, al passo della Valsorda, da cui si accede all'Adige subito sotto Trento. Si trattava, in pratica, dei due unici passaggi disponibili da Levico sulla citt\u00e0 per il generale Medici.\nIl 25 mattina due compagnie vennero inviate alla selletta di Roncogno, a met\u00e0 fra i due valichi.\nIl 24 luglio le truppe di von H\u00f6ffern, che tenevano le Valli Giudicarie a Lardaro, ricevettero l'ordine di ritirarsi immediatamente e la sera stessa raggiunsero Stenico. Le truppe di von Gr\u00fcnne (reduce dall'azione di Bezzecca alla battaglia di Bezzecca) stazionavano ad Arco, a guardare la strada dalla Val di Ledro verso Trento. Si trattava, in pratica, dei due unici passaggi disponibili dal Lago d'Idro a Trento per il generale Garibaldi.\nLe truppe a difesa della Vallarsa da Vicenza, via Schio o Valdagno su Rovereto, vennero comandate a Mattarello, allo sbocco della menzionata Valsorda a due chilometri a sud di Trento: Kuhn rinunciava, cos\u00ec, alla difesa di Rovereto. I restanti accessi all'Adige dalle valli a nord di Trento vennero chiusi inviando una brigata a Cavalese (per assicurare la Val di Fiemme, pericolosa in quanto scende su Ora, a met\u00e0 strada fra Bolzano e Trento) e lasciando a difesa dello Stelvio e del Tonale le poche truppe l\u00e0 gi\u00e0 acquartierate.\nTutte le altre truppe disponibili vennero comandate a Trento.\nIl successo strategico della campagna italiana.\nI movimenti del Kuhn stavano, precisamente, a significare che gli austriaci si predisponevano all'assedio di Trento. Il risultato strategico del Garibaldi e del Medici poteva dirsi quasi raggiunto.\nIl comandante austriaco, in effetti, aveva ottenuto dall'arciduca Alberto l'autorizzazione a ritirarsi, se costretto, a difesa dell'Alto Adige, abbandonando il cosiddetto Tirolo italiano. Solo, egli era deciso a dare battaglia davanti a Trento prima dello sgombero del Trentino.\nMa non si trattava ancora, per lui, della battaglia decisiva. C'era ancora da salvare Bolzano. Dopo un duro e glorioso scontro, si sarebbe probabilmente ritratto e gli Italiani lo avrebbero lasciato passare: come Medici aveva dimostrato sin da Primolano, l'obiettivo della campagna era occupare quanto pi\u00f9 del Trentino fosse possibile: ricacciare il nemico, non necessariamente schiacciarlo.\nI due vecchi compagni d'armi, Garibaldi e Medici, ce la avevano fatta: appena 17 anni dopo le giornate della difesa di Roma, erano prossimi a conquistare un'importante regione a maggioranza romanza, ad affrontare gli austriaci in regolare battaglia, superiori di numero, quasi sotto le Alpi.\nGli ultimi scontri.\nIl 25 luglio il generale Medici lasci\u00f2 riposare tutta la mattinata le proprie truppe affaticate dalla marcia e dalla battaglia notturna.\nA mezzogiorno la colonna principale si mosse da Levico, attravers\u00f2 Pergine e si attest\u00f2 sulla linea Viarago\u2013Vigalzano-Costasavina, poco a nord di Pergine e di fronte alle difese austriache alla stretta di Civezzano.\nContemporaneamente, una colonna guidata dal colonnello Negri, da Caldonazzo mosse su Calceranica, all'imbocco del passo della Valsorda, si present\u00f2 dinnanzi a Vigolo Vattaro e, alla stretta del piccolo passo, saggi\u00f2 la resistenza dei difensori trovandoli ben fortificati dal terreno. Alle 3 del pomeriggio Medici mand\u00f2 truppe alla sella di Roncogno e si prepar\u00f2 a muovere a sostegno di Negri con tutta la divisione. Egli aveva, infatti, valutato forte la difesa di Civezzano, mentre la Valsorda appariva maggiormente accessibile, e consentiva, oltretutto, di sboccare direttamente sull'Adige, tagliando definitivamente la via per Verona.\nMa, a questo punto, ricevette da La Marmora notizia che dalla mattina era entrata in vigore una tregua d'armi di 8 giorni fra Italia ed Austria. Ed i combattimenti, ad un passo dall'obiettivo, cessarono.\nLa tregua d'armi.\nLa tregua era stata sottoscritta il giorno precedente, 24 luglio, e prevedeva una sospensione dei combattimenti dalle 8 di mattina del 25 luglio, per 8 giorni. Lo stesso 24 luglio era stata sottoscritta una tregua fra austriaci e prussiani, perci\u00f2 anche l'Italia si trov\u00f2 obbligata al medesimo passo.\nStanti le condizioni sul terreno estremamente favorevoli, e la scia di vittorie che si susseguivano su pi\u00f9 fronti (Cialdini, Garibaldi, Medici), almeno dal 10 giugno, in alcuni ambienti irredentisti si incominci\u00f2 a parlare di \u201ctradimento tedesco\u201d.\nLe estreme difficolt\u00e0 della posizione austriaca sono, comunque, ben rappresentate dagli ordini scritti di quel 25 luglio. L'arciduca Alberto ordinava a Kuhn: \u00abLe estreme punte dell'armata rimangono nelle loro attuali posizioni. Poi tenere Trento fino all'ultimo\u00bb.\nKuhn ordinava ai suoi comandanti: \u00abNel caso le truppe avanzate fossero costrette a ritirarsi, debbono farlo difendendo strenuamente ogni tratto di terreno metro per metro, ogni cascina, ogni casa. Dopo avere evacuato la prima linea dove attualmente si trovano le truppe, si deve tenere ad ogni costo [\u2026] naturalmente dopo aver difeso gli intervalli di terreno [\u2026] la terza linea \u00e8 per ultimo la citt\u00e0 stessa; il direttore del genio tenente colonnello Wolter ha il compito di far eseguire immediatamente le necessarie fortificazioni. Ritengo personalmente responsabile ciascuno dei signori ufficiali che la difesa venga compiuta col massimo valore secondo gli ordini di sua altezza imperiale l'arciduca Alberto.\u00bb\nGiungevano a rinforzo da Innsbruck appena due reggimenti ed una batteria. Contemporaneamente le truppe agli ordini di Gr\u00fcnne, da Arco, vennero comandate a Trento: veniva cos\u00ec, sostanzialmente, abbandonata anche la Valle Sarca, dopo tutto il corso inferiore dell'Adige. In esse erano ormai presenti solo piccoli drappelli, a mostrar la bandiera: le guarnigioni a Lardaro e Riva del Garda, due compagnie inviate di corsa a Rovereto: nulla che potesse offrire alcun potenziale difensivo.\nNei giorni successivi si intensific\u00f2 lo sforzo politico, con i garibaldini impegnati ad organizzare i consueti plebisciti per l'annessione al Regno d'Italia nelle terre conquistate, e relative petizioni al re Vittorio Emanuele II. Gli austriaci, con i loro drappelli, a dissuadere le popolazioni da eventuali manifestazioni o sollevazioni, che avrebbero potuto pesare al tavolo della pace.\nLa pace.\nIl 9 agosto giungeva la notizia dell'imminente armistizio tra Italia ed Austria e con essa l'ordine del La Marmora di sgomberare il Trentino entro 24 ore.\nGaribaldi, proprio dalla piazza di Bezzecca, rispose con il celebre: \u00abObbedisco\u00bb. Della reazione di Medici nulla di celebre \u00e8 stato tramandato, ma \u00e8 certo che, quando la mattina dell'11 agosto Kaim mosse con una colonna sulla Valsugana, la trov\u00f2 sgombra.\nLa cessazione delle ostilit\u00e0 venne sancita all'Armistizio di Cormons, il 12 agosto 1866, firmato dal generale Luigi Federico Menabrea. Il 3 ottobre fu firmata la pace, a Vienna.\nL'Italia perdeva l'occasione di conquistare, oltre al Veneto, anche il Trentino e la partita veniva rimandata di altri 50 anni."}
{"id": "706275", "revid": "600229", "url": "https://it.wikipedia.org/wiki?curid=706275", "title": "Idioglottide clarinetto", "text": ""}
{"id": "706278", "revid": "1875018", "url": "https://it.wikipedia.org/wiki?curid=706278", "title": "Tellus", "text": "Tellure \u00e8 la dea romana della Terra e protettrice della fecondit\u00e0, dei morti e contro i terremoti.\nIl suo culto, probabilmente pi\u00f9 antico della religione ufficiale romana, pare ricollegarsi a quello similare della Grande Madre. Veniva celebrato il 15 aprile con la festa delle \"Fordicidia\"; col tempo, tuttavia, fu associato a quello di Cerere sino a fondersi con esso.\nTellus, sempre con Cerere, \u00e8 citata da Ovidio come una delle \"madri delle messi\" (\"frugum matres\").\nIl termine Saturnia Tellus indicava in et\u00e0 romana la mitica et\u00e0 dell'oro, quando il dio Saturno, spodestato dal figlio Giove, governava nel Lazio."}
{"id": "706282", "revid": "52076", "url": "https://it.wikipedia.org/wiki?curid=706282", "title": "Pallante (Eneide)", "text": ""}
{"id": "706289", "revid": "21880", "url": "https://it.wikipedia.org/wiki?curid=706289", "title": "Trichomonas", "text": "Trichomonas \u00e8 un genere di protisti anaerobi, parassiti dei vertebrati.\nIl 2-acetilammino-5-nitrotiazolo \u00e8 un farmaco utilizzato nel trattamento di tali infezioni."}
{"id": "706291", "revid": "124516472", "url": "https://it.wikipedia.org/wiki?curid=706291", "title": "Attica", "text": "L'Attica () \u00e8 una regione storica dell'antica Grecia che comprende l'omonima penisola che si protende nel Mar Egeo. L'omonima regione amministrativa greca, di cui Atene \u00e8 il capoluogo, comprende un'area pi\u00f9 vasta della regione storica Attica. Secondo la mitologia greca essa deve il suo nome ad Attide, figlia del mitico re Cranao. Secondo un'altra teoria il nome deriverebbe dalla parola \"act\u00e8\", \u03b1\u03ba\u03c4\u03ae - costa - e quindi il suo aggettivo \"actek\u00e9\", \"actik\u00e9\", \u03b1\u03ba\u03c4\u03b9\u03ba\u03ae ossia \"terra delle coste\".\nGeografia.\nL'Attica \u00e8 una penisola del Mar Egeo prevalentemente montuosa. Il bacino dove \u00e8 situata la capitale \u00e8 delimitato dal monte Imetto ad est, dal monte Pendeli a nord e dai monti Aigaleo ad ovest. Il monte Parnete separa l'Attica dalla Beozia, il toponimo Mesogea (letteralmente: \"terra di mezzo\") indica la pianura ad est del monte Imetto, dove \u00e8 stato costruito l'aeroporto internazionale di Atene.\nClima.\nIl clima \u00e8 tipicamente mediterraneo con estati asciutte e inverni miti: le precipitazioni nevose non sono infrequenti. Le precipitazioni piovose variano dai a pi\u00f9 di l'anno. La temperatura massima registrata \u00e8 stata di 48\u00b0 ad Elefsina e Tatoi."}
{"id": "706298", "revid": "1745361", "url": "https://it.wikipedia.org/wiki?curid=706298", "title": "Tideo", "text": "Tideo () \u00e8 un personaggio della mitologia greca. Fu un principe di Calidone e di Argo e fu uno dei sette contro Tebe.\nGenealogia.\nFiglio di Oineo e di Peribea o di Gorga, spos\u00f2 Deipile e fu padre di Diomede.\nMitologia.\nFu costretto a lasciare Calidone dopo aver ucciso un parente (sulla cui identit\u00e0 le fonti non concordano) e per purificarsi si rec\u00f2 ad Argo dove fu accolto da re Adrasto.\nEsilio e l'incontro con Polinice.\nNello stesso periodo, anche un altro principe (Polinice, a sua volta bandito da Tebe), fu ospite del re ed i due una notte si affrontarono per causa di un diverbio.\nAdrasto li divise e notando che entrambi avevano sullo scudo (oppure indossavano) una pelle di animale, si ricord\u00f2 di una profezia sul suo futuro e cos\u00ec, per rispettarla, decise di dare in moglie a ciascuno dei due una delle proprie figlie e di aiutarli a fare ritorno nelle rispettive citt\u00e0. Cos\u00ec a Tideo (che aveva la pelle di un cinghiale), spett\u00f2 Deifile e con il matrimonio acquis\u00ec il titolo di principe di Argo.\nNegli anni successivi e prima della guerra, ebbe il figlio Diomede (che nell\"'Iliade\" spesso \u00e8 citato come \"Tid\u00ecde\") e partecip\u00f2 ai Giochi nemei tenutisi dopo la morte di Archemoro vincendo il torneo di pugilato.\nI sette contro Tebe.\nDa Adrasto ricevette l'incarico di recarsi a Tebe per incontrare Eteocle (fratello e nemico di Polinice) per portare un'ambasciata e reclamare il regno, ma nel ritorno sub\u00ec un'imboscata di cinquanta uomini e per difendersi dovette combatterli ed ucciderli. Si salv\u00f2 solo Maeone, che riusc\u00ec (o fu lasciato) fuggire. \nCos\u00ec ad Adrasto (che dopo aver concesso le mani delle figlie aveva dato la sua parola), non rimase altro che organizzare un esercito ed attaccare Tebe.\nDurante l'attacco Tideo prese d'assalto una delle sette porte di Tebe (la Crenidiana) ed uccise (o solo fer\u00ec e l'uccisore fu Anfiarao oppure Capaneo) in un duello il nemico Melanippo, che era stato posto a guardia della stessa porta e che in ogni versione riusc\u00ec a ferire a morte Tideo prima di essere decapitato.\nMentre giaceva in fin di vita, Tideo fu raggiunto da Atena intenzionata a salvarlo tramite una medicina avuta da Zeus e che lo avrebbe reso immortale, ma Anfiarao (che in precedenza aveva avuto il compito di riunire l'esercito ed era stato ostacolato da Tideo), vide la dea e decidendo di vendicarsi con Tideo tagli\u00f2 la testa del gi\u00e0 morto Melanippo e la porse a Tideo. Questi l'apr\u00ec e ne mangi\u00f2 il cervello sotto gli occhi della dea che, disgustata, trattenne per s\u00e9 la medicina e lo lasci\u00f2 morire.\nVarianti sull'ambasciata ad Eteocle.\nNel libro IV dell'Iliade Agamennone racconta a Diomede le azioni di Tideo dicendogli che quando suo padre entr\u00f2 a Tebe con l'ambasciata degli Argivi, sfid\u00f2 e sconfisse tutti i comandanti tebani in combattimenti singoli e che solo in seguito Eteocle organizz\u00f2 l'imboscata.\nVarianti sulla testa di Melanippo.\nSecondo gli \"Scholia\" a \"Iliade\", V, 126 che riprendono l'opinione di Ferecide di Atene, il gesto di Anfiarao di lanciare la testa a Tideo non avrebbe avuto lo scopo di far desistere Athena dal salvarlo. \nNella Tebaide non figura Anfiarao, ma \u00e8 Tideo stesso a chiedere a Capaneo di poter avere la testa di Melanippo..\nTideo ed Ismene.\nNelle leggende e nelle opere relative al ciclo tebano non c'\u00e8 menzione dell'uccisione di Ismene e l'unico che ne parla \u00e8 il poeta Mimnermo che la attribuisce a Tideo. La scena \u00e8 rappresentata su un'anfora corinzia del 6 \u00b0 secolo oggi conservata al Louvre.\nSepoltura di Tideo.\nFu seppellito da Maeone lungo la strada da Tebe porta a Calcide e che parte dalla porta Proetidiana e la sua tomba non ebbe nessun monumento ma fu contrassegnata da tre sole pietre non lavorate.\nTideo nell'Ade.\nCome narra Virgilio, Enea giunto a Cuma ed incontrando la Sibilla, viene da questa accompagnato vivo nell'Ade per incontrare il padre Anchise e nella zona riservata agli eroi vede anche Tideo.\nIconografia.\nNel 2018 fu diffusa le notizia che una delle due statue bronzee conosciute come Bronzi di Riace e custodite presso il Museo Nazionale della Magna Grecia di Reggio Calabria raffiguri Tideo. Secondo la stessa fonte l'altra statua raffigurerebbe Anfiarao."}
{"id": "706309", "revid": "1543377", "url": "https://it.wikipedia.org/wiki?curid=706309", "title": "Giro del Belgio 2004", "text": "Il Giro del Belgio 2004, settantaquattresima edizione della corsa, si disput\u00f2 in cinque tappe tra il 19 e il 23 maggio 2004, su un percorso di 909\u00a0km. Fu vinto dal francese Sylvain Chavanel.\nDettagli delle tappe.\n4\u00aa tappa-2\u00aa semitappa.\nLa tappa fu neutralizzata dalla giuria. A 20\u00a0km dal traguardo il gruppo si ferm\u00f2 per protesta, giudicando il circuito finale troppo pericoloso. Dopo l'interruzione, la gara riprese. Al traguardo giunse primo Samuele Marzoli, ma la giuria decise di annullare la semitappa."}
{"id": "706335", "revid": "767487", "url": "https://it.wikipedia.org/wiki?curid=706335", "title": "Asiago Vipers", "text": "L'Asiago Vipers \u00e8 una societ\u00e0 di hockey in-line di Asiago (VI), che partecipa al campionato di Serie A1.\n\u00c8 la societ\u00e0 pi\u00f9 titolata d'Italia.\nStoria.\nL'ASD Asiago Vipers Hockey Inline viene fondata nel 1998.\nLa societ\u00e0 diviene subito un punto di riferimento per il movimento italiano ed internazionale, in pista come oltre la balaustra, pur senza disporre di una pista ad Asiago.\nSolo dopo 2 anni dalla fondazione, nel 2000 arriva la promozione in Serie A1. Nel 2001 la prima finale scudetto che viene per\u00f2 persa contro i Dragons Gallarate. L'anno seguente, per\u00f2, nella bacheca del club altopianese viene posizionato il primo di una lunga serie di trofei: la Coppa Italia (2002). Da questo momento in poi ogni anno \u00e8 scandito da almeno un successo: ventidue titoli in appena dodici anni di storia, giocando quasi tutte le partite casalinghe sempre oltre i trenta km da Asiago, per la mancanza di un palazzetto adeguato. Tale mancanza doveva essere poi supplita nel 2007 con la costruzione del Palasport di Asiago, ma il progetto \u00e8 stato rinviato in considerazione delle prospettive economiche locali e nazionali.\nDa non dimenticare \u00e8 anche lo scudetto vinto dai Vipers a livello giovanile nella categoria allievi a maggio 2005, quello Juniores a giugno 2008 e l'under 13 del maggio 2010.\nSquadre affiliate.\nLa squadra femminile \u00e8 denominata \"Asiago Pink Vipers\"."}
{"id": "706337", "revid": "1745361", "url": "https://it.wikipedia.org/wiki?curid=706337", "title": "Esperidi", "text": "Le Esperidi sono figure della mitologia greca e secondo le leggende custodivano il giardino dei pomi d'oro di Era.\nGenealogia.\nLe Esperidi erano ninfe la cui genealogia varia a seconda delle versioni, poich\u00e9 le pi\u00f9 antiche le considerano figlie della Notte, e di Erebo, mentre versioni posteriori le fanno figlie di Atlante o di Teti ed Oceano, oppure di Zeus e Temi, ma anche di Forco e Ceto.\nIncerto \u00e8 anche il loro numero, tanto che alcuni mitografi nominano cinque Esperidi, altri ne nominano sette. Chi sottolinea invece che erano tre, le collega alla triplice dea della Luna nel suo aspetto di sovrana della morte. I numeri riferiti vanno comunque da una ad undici. \nI nomi delle Esperidi principali sono: Egle, Esperetusa (o Esperia), Aretusa ed Eritea.\nAttivit\u00e0 e caratteristiche.\nOgni autore le colloca geograficamente nell'estremo Occidente del mondo ed oltre i confini della terra abitata (le colonne d'Ercole), venendo cos\u00ec collegate ai colori del tramonto ed a quando il cielo assume quelli di un melo carico di frutti dorati. In tutti i racconti sono comunque custodi di oggetti magici ed \u00e8 quindi possibile che le Esperidi siano associate a dei riti segreti e che si tenevano al sopraggiungere della sera. \nAnche il canto, insieme con la danza, \u00e8 una delle caratteristiche a loro assegnate.\nAtlante sosteneva la volta del cielo poco distante dalla terra delle figlie, ed Elio, divinit\u00e0 del sole, terminato il suo corso quotidiano, scendeva nel giardino (il sole tramonta infatti ad Occidente) e vi lasciava i cavalli del suo carro a pascolare e con loro riposava l\u00ec durante la notte.\nSono spesso associate al drago Ladone che stava costantemente arrotolato attorno al tronco dell'albero dei pomi d'oro.\nVicende mitologiche.\nPoco celebre vicenda narra che, strappate alla loro terra insieme con le loro greggi da alcuni pirati agli ordini di Busiride re d'Egitto, le Esperidi furono poi liberate da Eracle, che le restitu\u00ec al padre Atlante, ottenendo quale ricompensa l'insegnamento dell'astronomia. Eracle compare pure in un altro racconto legato alle Esperidi. Per conquistare le preziose mele come da volont\u00e0 del re Euristeo, Eracle dovette ricorrere all'aiuto di Atlante, e sostituirlo temporaneamente nel custodire i pilastri del cielo e portare il mondo sulle spalle. Ma il maggiore ostacolo era costituito da Ladone, che custodiva i pomi d'oro per volont\u00e0 di Era. Non c'\u00e8 accordo tra i mitografi sul fatto che Eracle abbia dovuto abbattere questa creatura che non chiudeva mai gli occhi, perch\u00e9 alcuni parlano di una consegna 'pacifica' dei frutti da parte di Atlante o delle stesse Esperidi.\nSi racconta, d'altra parte, che Eracle uccise il serpente scoccando una freccia al di sopra delle mura del giardino costruite da Atlante. Era pot\u00e9 solo attenuare il suo dolore per la morte di Ladone ponendone l'immagine tra gli astri, come costellazione del Serpente; le mele colte da Eracle le vennero poi restituite da Euristeo. Secondo altre fonti, i pomi tornarono invece ad Eracle; questi, a sua volta, li diede ad Afrodite, come vedremo in seguito, oppure ad Atena: la dea decise infine di renderle ad Era, poich\u00e9 non era corretto che venissero donate a chiunque. Vi \u00e8 per\u00f2 una triste conclusione: il giorno successivo al compimento dell'impresa di Eracle, nello stesso giardino arrivarono a porre piede gli Argonauti, che assistettero alla trasformazione in alberi (un pioppo nero, un salice e un olmo) delle Esperidi, morte disperate per la perdita del loro tesoro e del loro amato custode-protettore.\nI pomi aurei delle Esperidi compaiono pure nel mito di Atalanta, fanciulla velocissima nella corsa che sfidava i suoi pretendenti mettendo s\u00e9 stessa come premio. Uno di questi corteggiatori era Melanione (o Ippomene) che, chiedendo aiuto ad Afrodite, ricevette dalla dea tre mele d'oro del Giardino delle Esperidi, che a sua volta Eracle le aveva regalato. Mentre si svolgeva la gara, Ippomene lanci\u00f2 i pomi uno dopo l'altro a terra, cos\u00ec che Atalanta, irresistibilmente attratta, si ferm\u00f2 a raccoglierli perdendo la contesa.\nIconografia.\nL'iconografia riguardante le Esperidi \u00e8 sviluppata maggiormente sul tema di Eracle e le mele d'oro, mentre i soggetti pressoch\u00e9 infrequenti sono quelli del rapimento delle sorelle e la loro metamorfosi in alberi. Le figurazioni pi\u00f9 antiche delle Esperidi giunte fino a noi sono quelle sui vasi attici a figure rosse del V secolo a.C., dove peraltro non appaiono molto frequentemente. Meno rare sono invece le rappresentazioni nella ceramica dell'Italia meridionale.\nLa produzione artistica caratterizzata dal soggetto delle Esperidi \u00e8 molto scarsa, ma mai del tutto assente, durante il Rinascimento e per l'intero periodo che decorre dal XVII al XVIII secolo.\nSoggetto analogo a quello delle Esperidi danzanti e tenentesi per mano \u00e8 quello delle tre Grazie, la cui fortuna artistica fu tuttavia maggiore.\nLe mele d'oro e il serpente Ladone sono gli attributi distintivi delle Esperidi, figurate come graziose fanciulle che il pi\u00f9 delle volte compaiono in numero di tre e sono caratterizzate da un'espressione nostalgica. Rappresentate generalmente vestite a differenza delle Grazie, vengono collegate al tramonto e contengono perci\u00f2 un alone di magico mistero."}
{"id": "706339", "revid": "729019", "url": "https://it.wikipedia.org/wiki?curid=706339", "title": "Strada statale 299 di Alagna", "text": "La Strada Statale 299 di Alagna (SS 299), ora Strada Provinciale 299 di Alagna (SP 299), per la tratta in provincia di Vercelli, \u00e8 un'importante strada statale e strada provinciale italiana. Nel suo tracciato unisce il capoluogo piemontese di Novara, con quella che originariamente era un circondario della sua provincia: la Valsesia.\nPercorso.\nLa strada incomincia a nord-ovest dell'abitato di Novara, nel quartiere di \"San Martino\" in via Cavalcavia, per poi uscire e allontanarsi dalla citt\u00e0 con un tracciato piuttosto rettilineo attraversando dapprima le campagne alto novaresi, Briona e Fara Novarese in cui \u00e8 presente una prima variante, Sizzano e Ghemme, anche quest'ultima transitabile tramite una tangenziale. Sottopassa, poi, la A26 ed entra in Romagnano Sesia, che \u00e8 a met\u00e0 strada tra i due capoluoghi, Novara e Varallo; qui \u00e8 stata aperta il primo ottobre 2010 il primo lotto della tangenziale di Romagnano Sesia che \u00e8 possibile imboccare, dopo aver attraversato la zona sud della citt\u00e0 attraverso la via dei centri commerciali, dalla vecchia provinciale che verr\u00e0 ammodernata col secondo lotto in Localit\u00e0 \"Mauletta\". Mediante una galleria lunga oltre 700 metri, si evitano buona parte di Romagnano Sesia e l'abitato successivo, Prato Sesia. Riprende il percorso originario a sud di Grignasco, oltrepassa il fiume Sesia ed entra in provincia di Vercelli. Raggiunge quindi, dopo pochi chilometri, e l'attraversamento sull'antico sedime ferroviario Serravalle Sesia, tratto lento e trafficato, il comune di Borgosesia che viene evitato mediante una tangenziale, risalendo la sponda destra del fiume che d\u00e0 il nome alla valle. Raggiunge Varallo Sesia, famoso per il suo Sacro Monte, realizzato nel XV secolo.\nAnche questo comune \u00e8 dotato di una variante. Sino a questo punto, la strada si mantiene ad un'altezza modesta (circa 450\u00a0m s.l.m.), mentre d'ora in avanti incomincia a guadagnare quota, pur mantenendosi sempre di medie dimensioni (ad eccezione di qualche breve tratto stretto nell'attraversamento dei successivi paesi. Transita per Balmuccia, Scopa e Scopello (dove vi \u00e8 la diramazione per la localit\u00e0 sciistica dell'Alpe di Mera). La strada raggiunge Campertogno e, successivamente, Riva Valdobbia (evitata da una variante), giungendo infine ad Alagna Valsesia, bella localit\u00e0 alpina di soggiorno, ai piedi del Monte Rosa. Da Varallo ad Alagna Valsesia, la strada ha un dislivello di quasi 800\u00a0m.\nLa strada termina dopo 96\u00a0km nel cuore dell'abitato di Alagna Valsesia, in un incrocio adiacente ai parcheggi utili agli impianti da sci e da cui si dirama la \"Strada Comunale Alagna-Sant'Antonio\", che termina dopo pochi chilometri ai piedi del Monte Rosa in un parcheggio a servizio degli impianti da sci del \"Wold\".\nQuest'arteria risulta altamente trafficata a causa delle coltivazioni di riso e uva da vino nella parte meridionale, per l'industrializzazione della Bassa e Media Valsesia e delle note localit\u00e0 turistiche invernali di Scopello ed Alagna dell'Alta Valle, che attira ogni anno numerosissimi sciatori.\nLa strada, originariamente provinciale fin dalla prima classificazione nel 1867, \u00e8 divenuta statale negli anni sessanta.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte, che ha provveduto all'immediato trasferimento dell'infrastruttura al demanio della Provincia di Novara e della Provincia di Vercelli, per le rispettive tratte territoriali di competenza. La nuova denominazione \u00e8 divenuta quindi \"strada provinciale 299 della Valsesia (SP 299)\", nel novarese, \"strada provinciale 299 di Alagna (SP 299)\", nel vercellese.\nIl 10 maggio 2021, in seguito alla promulgazione del DPCM 21.11.2019, il tratto di competenza della Provincia di Novara dal km 0 al km 34 \u00e8 stato nuovamente trasferito ad ANAS, contestualmente ad altre dismissioni, fino all'ingresso nel territorio della Provincia di Vercelli, che ha invece mantenuto la competenza fino al km 93 nel Comune di Alagna Valsesia."}
{"id": "706343", "revid": "767487", "url": "https://it.wikipedia.org/wiki?curid=706343", "title": "Terapia d'urto (film)", "text": "Terapia d'urto (\"Anger Management\") \u00e8 un film del 2003 diretto da Peter Segal e interpretato da Jack Nicholson, Adam Sandler e Marisa Tomei.\nTrama.\nDavid \u00e8 un uomo estremamente pacato, abituato a subire le angherie altrui senza reagire. Durante un viaggio in aereo si ritrova a discutere con una hostess che ignora le sue richieste, e dopo aver provato inutilmente a spiegarsi mantenendo la calma alza la voce di fronte all'addetto alla sicurezza. Denunciato dalla hostess per aggressione, viene affidato all'eccentrico Dr. Buddy Rydell per seguire una terapia sulla sua gestione della rabbia.\nSerie televisiva.\nNel 2012 \u00e8 stata creata una serie TV basata sul film, dal titolo \"Anger Management\", con Charlie Sheen e Shawnee Smith come protagonisti."}
{"id": "706344", "revid": "6923", "url": "https://it.wikipedia.org/wiki?curid=706344", "title": "Barchessa Loredan", "text": "La Barchessa di Villa Bressa Loredan detta il Palazzon \u00e8 una barchessa immersa tra i vigneti di Volpago del Montello, ma ben visibile dalla strada statale Schiavonesca, tra Montebelluna e Conegliano, alla quale \u00e8 collegata da un lungo viale di noccioli.\nL'edificio.\nLa barchessa \u00e8 parte di un vasto complesso comprendente anche una villa veneta distrutta verso il 1840 dagli allora proprietari Scondella. Si dice sia stata la potente famiglia Bressa a far deviare la Brentella di Pederobba, il canale retrostante, per ovviare alla legge della Serenissima che imponeva la distruzione di tutte le costruzioni a Nord del Can\u00e0l che costeggia la collina del Montello, in quanto il terreno doveva essere ceduto al demanio.\nLa nobile residenza, costruita nel XVI secolo, agli inizi del Settecento pass\u00f2 di propriet\u00e0 a Pietro Marcello, che la fece ristrutturare da Giorgio Massari; da quanto riportato in una mappa di Angelo Prati del 1763, la villa si presentava come un volume a due piani, tripartita, con il classico timpano centrale e una sola barchessa. La moglie di Pietro Marcello, Orsetta, trasform\u00f2 la residenza in un centro umanistico, ospitando artisti e letterati della Serenissima, tra i quali anche il vescovo di Treviso, Giustinian.\nDel complesso originario oggi rimane l'imponente barchessa, con i cancelli d'entrata e parte del muro di cinta, di propriet\u00e0 dei patrizi Loredan, a cui si deve il merito dell'ultimo recupero. L'edificio \u00e8 costituito da nove arcate con chiave di volta a voluta e riquadrate da lesene di ordine dorico a sostegno di una trabeazione modanata, che si estendono su tutto il piano terra, girando con una sola campata. Sopra il portico si eleva il primo piano, con sottotetto molto ampio, nel quale sono conservati ancora tutti gli impianti di riscaldamento per l'allevamento dei bachi da seta."}
{"id": "706347", "revid": "118525701", "url": "https://it.wikipedia.org/wiki?curid=706347", "title": "Barchessa di villa Grollo", "text": "La barchessa di villa Marcello, Grollo \u00e8 un edificio storico di Selva del Montello, frazione del comune italiano di Volpago del Montello (provincia di Treviso).\nPosta in prossimit\u00e0 dello \"stradon del Bosco\" che lambisce il versante sud del Montello, \u00e8 ci\u00f2 che resta di un grande complesso che fu probabilmente dei Marcello, patrizi veneziani che detenevano numerose propriet\u00e0 nella zona.\nMolto probabilmente in origine erano due le barchesse che affiancavano il corpo centrale della villa veneta, demolita durante l'Ottocento.\nDell'originale complesso architettonico rimangono il parco con il lungo viale alberato e i resti del caratteristico muro in sassi di fiume, osservabili lungo le vie antistanti.\nIl secentesco edificio \u00e8 evidentemente allungato di tre archi sulla parte destra; inizialmente prevedeva l'accostamento di cinque assi di apertura uguali. Le arcate del portico, con un lungo profilo ad arco a tutto sesto, si estendono per l'intero piano terra e girano con due campate, di cui quella interna tamponata. Esse risultano riquadrate da un ordine di lesene con capitelli dorici, che sostengono una cornice modanata, sulla quale si saldano i conci in chiave d'arco delle aperture centinate, contornate a loro volta da pennacchi colorati."}
{"id": "706348", "revid": "793215", "url": "https://it.wikipedia.org/wiki?curid=706348", "title": "Neurocranio", "text": "La scatola cranica o neurocranio \u00e8 la regione scheletrica che, insieme allo splancnocranio, costituisce il cranio dei Vertebrati. \u00c8 composta prevalentemente da ossa piatte, delimitanti un cavit\u00e0 che contiene l'encefalo e i principali organi sensoriali (vista, olfatto e sensibilit\u00e0 stato-acustica).\nSviluppo embrionale.\nLo sviluppo del neurocranio inizia con la formazione di tre coppie di capsule cartilaginee (olfattive, ottiche e otiche) che inglobano gli organi sensoriali in formazione nella testa. Contemporaneamente, si formano due coppie di listerelle cartilaginee: le \"trabecole\" (o \"precordali\"), nella regione anteriore alla notocorda, e le \"paracordali\", parallele all'estremit\u00e0 anteriore della notocorda.\nQueste si fondono nella linea mediana a costituire il pavimento del neurocranio. Dalla fusione delle trabecole si origina la placca etmoidale, che ingloba le capsule olfattive e presenta al centro una finestra ipofisaria; dalla fusione delle paracordali si forma la placca basale, che circonda le capsule otiche. Le capsule ottiche, invece, rimangono libere per permettere il movimento degli occhi. Successivamente le placche etmoidali e basali si espandono lateralmente per costruire le pareti e chiudere il tetto del neurocranio.\nNegli adulti dei Ciclostomi (vertebrati Agnati) e dei Condroitti (pesci cartilaginei) il neurocranio rimane interamente cartilagineo e viene comunemente chiamato condrocranio. Invece, negli osteitti (pesci ossei) e nei tetrapodi, il condrocranio iniziale subisce notevoli ossificazioni, alle quali si aggiungono varie ossa di rivestimento generate dall'ossificazione diretta della membrana connettivale che circonda l'encefalo.\nTipologie.\nIn base alla diversa evoluzione che subisce l'encefalo dei Vertebrati, si possono distinguere varie tipologie di neurocranio:\nInoltre, la scatola cranica viene distinta per la sua conformazione in:\nFossa cranica.\nLa fossa cranica corrisponde alla base della faccia interna del cranio ed \u00e8 convenzionalmente divisa in tre parti:\nLa fossa cranica anteriore.\n\u00c8 la parte anteriore della base della faccia interna del cranio. \u00c8 delimitata anteriormente dalla squama (o porzione verticale) dell'osso frontale e indietro dal margine posteriore delle piccole ali dello sfenoide e dal solco del chiasma ottico.\n\u00c8 costituita da: faccia endocranica e bozze orbitarie del frontale, la lamina cribrosa e crista galli dell'etmoide, parte del corpo e piccole ali dello sfenoide.\nDell'etmoide appare parte della lamina cribrosa, la crista galli e i fori etmoidali.\nIl frontale presenta, come punti caratterizzanti, la cresta frontale e il foro cieco che d\u00e0 passaggio alla vena emissaria e al seno sagittale superiore. Entrambi sono posti lateralmente.\nLo sfenoide \u00e8 caratterizzato dalla presenza del solco del chiasma ottico per il nervo ottico; il foro ottico per il nervo ottico stesso e l'arteria oftalmica, le docce olfattive per i tratti olfattivi.\nLa fossa cranica media.\n\u00c8 la parte media della base della faccia interna del cranio. \u00c8 delimitata in avanti dal margine posteriore delle piccole ali dello sfenoide e dal solco del chiasma ottico e indietro dal margine superiore della lamina quadrilatera dello sfenoide e dal margine superiore della piramide dell'osso temporale. Quindi il suo limite anteriore coincide con il limite posteriore della fossa cranica anteriore.\n\u00c8 costituita dal corpo dello sfenoide, dove risiede la sella turcica con la fossetta ipofisaria (d\u00e0 attacco alla ghiandola ipofisaria). La fossa \u00e8 inoltre formata dalle grandi ali dello sfenoide e dalla piramide del temporale. Quest'ultima accoglie le fosse sfenotemporali dove si trovano i lobi temporali del telencefalo.\nLa fossa presenta molti orifizi di grande importanza quali:\nLa fossa cranica posteriore.\nSi trova sulla base della faccia interna del cranio. \u00c8 delimitata in avanti dal margine superiore della lamina quadrilatera dello sfenoide e dal margine superiore della piramide del temporale e indietro \u00e8 separato dalla volta per mezzo di una linea che corrisponde, esternamente, alla linea nucale superiore fino alle protuberanze occipitale esterna. Quindi il suo limite anteriore coincide con il limite posteriore della fossa cranica media.\n\u00c8 costituita dalla faccia posteriore della lamina quadrilatera dello sfenoide, dalla faccia posteriore della piramide del temporale e dalla squama dell'occipitale.\nLa faccia posteriore della lamina quadrilatera dello sfenoide delimita, con l'occipitale, il solco giugulare dividendolo in: \nLa faccia posteriore della piramide del temporale presenta:\nInfine la squama dell'occipitale presenta: \nIl neurocranio pu\u00f2 assumere tre forme tipiche distintive:"}
{"id": "706350", "revid": "15756", "url": "https://it.wikipedia.org/wiki?curid=706350", "title": "Oggetti magici del Ciclo dell'Eredit\u00e0", "text": "Nel \"Ciclo dell'Eredit\u00e0\", saga fantasy creata da Christopher Paolini, la magia \u00e8 reale e, oltre a impiegare una lingua apposita per gli incantesimi, \"l'antica lingua\", si incontrano molti oggetti magici di cui i vari personaggi si servono.\nAntica lingua.\nL'antica lingua \u00e8 quella parlata dagli elfi nel mondo di Alaga\u00ebsia. Per crearla, l'autore si \u00e8 ispirato all'antica lingua norrena. Come Oromis spiega ad Eragon molti millenni addietro qualcosa o qualcuno per mezzo della magia gener\u00f2 un immane cataclisma che estinse quasi ogni forma di vita; allora tutti insieme i membri di un'antica razza, il \"Popolo Grigio\", per mezzo di un incantesimo sconosciuto, il pi\u00f9 grande mai esistito, modificarono la natura stessa della magia imbrigliandola e legandola al proprio idioma. Di quelli del Popolo Grigio non si sa bene che cosa successe, anche se infine si estinsero, ma il loro idioma, cio\u00e8 l'antica lingua, acquist\u00f2 le sue principali peculiarit\u00e0: quella di descrivere la vera natura delle cose e l'impossibilit\u00e0 di mentire parlandola. Era quindi ancora possibile ricorrere alla magia senza far uso dell'antica lingua (come Eragon scoprir\u00e0) ma solo usandola si ha la certezza che essa compia esattamente ci\u00f2 che si vuole: se infatti si pronuncia la parola \"fuoco\" (\"brisingr\") col preciso intento di eseguire un incantesimo, allora apparir\u00e0 del fuoco, se invece la si pronuncia in un qualsiasi discorso viene invocato l'elemento allo stato pi\u00f9 puro, e se nei dintorni vi fosse del fuoco, questo divamperebbe per pochi secondi. L'Antica Lingua \u00e8 potente e va usata con attenzione, sia per eseguire incantesimi, sia per disquisire con terzi, perci\u00f2 gli elfi esercitano cautela nell'insegnarla a sconosciuti o a persone poco fidate; inoltre, ha la capacit\u00e0 di legare la parola alla persona che la pronuncia, per questo \u00e8 impossibile mentire nell'Antica Lingua o violare un giuramento o la parola data se pronunciati nell'antico idioma. Secondo quanto affermato dal personaggio di Brom nel romanzo \"Eragon\", ogni essere vivente possiede, oltre al proprio nome, un \"vero nome\" espresso nell'Antica Lingua. Chi conosce il \"vero nome\" di una persona, ha il controllo totale su di essa: per estensione, anche l'Antica Lingua ha un \"vero nome\", che tuttavia non viene mai rivelato nei romanzi \"Eragon\", \"Eldest\" e \"Brisingr\": chi conoscesse tale nome avrebbe il controllo su tutti coloro che parlano l'Antica Lingua. La prima persona a scoprire tale nome \u00e8 Galbatorix, in Inheritance, il quale la insegna a Murtagh che, a sua volta, trasmette tale conoscenza ad Eragon ed agli Eldunar\u00ec che lo accompagnavano. Eragon poi la insegner\u00e0 anche ad Arya.\nZar'roc.\nZar'roc \u00e8 la prima spada usata da Eragon, Morzan e Murtagh. Nell'Antica lingua il suo nome significa \"miseria\". Essa \u00e8 rossa con molte sfumature e possiede un rubino in cui incanalare l'energia.\nIn \"Eragon\"\nZar'roc in origine \u00e8 appartenuta a Morzan, un Cavaliere dei Draghi Rinnegato passato dalla parte di Galbatorix. Ha fodero e lama rossi come il drago di Morzan. Il filo della lama \u00e8 praticamente indistruttibile e quindi non necessita di alcuna manutenzione.\nNelle mani di Morzan, Zar'roc ha seminato la morte tra le file dei Cavalieri dei draghi, fino alla sua sconfitta per mano di Brom. La spada quindi viene presa prima da Brom, che poi la passer\u00e0 ad Eragon.\nNonostante la sua natura malvagia, aiuter\u00e0 molto Eragon in battaglia. Grazie ad essa, Eragon sconfigge definitivamente nel primo libro del Ciclo lo Spettro Durza trafiggendolo in pieno cuore.\nIn \"Eldest\"\nNel secondo romanzo, Eragon incontra il fabbro elfa Rhun\u00f6n, colei che ha forgiato Zar'roc insieme a tutte le spade dei Cavalieri dei Draghi. \u00c8 l'elfa Arya, durante il suo viaggio dal Farthen D\u00f9r a Ellesm\u00e8ra con Eragon, a rivelargli che il nome della spada significa \"miseria\" nell'antica lingua degli elfi.\nSempre in questo romanzo Oromis spiega ad Eragon che il rubino incastonato nell'elsa \u00e8 capace di conservare energia necessaria per gli incantesimi (come qualsiasi pietra preziosa della saga).\nDurante la battaglia delle Pianure Ardenti, alla fine di \"Eldest\", Murtagh se ne impossessa, avendo sconfitto Eragon in duello e giustificando la sua azione in quanto \"primogenito\", \"pi\u00f9 grande\" (che \u00e8 la traduzione di \"eldest\", appunto). In quell'occasione, infatti, Murtagh rivela a Eragon di essere suo fratello e che entrambi sono figli di Selena, la sposa di Morzan.\nBrisingr.\nBrisingr \u00e8 la spada di Eragon a partire dal terzo libro.\nViene forgiata dall'elfa Rhunon, nonostante il giuramento fatto anni prima secondo il quale non avrebbe pi\u00f9 potuto costruire armi. Vista la situazione, decide di fare un'eccezione, ma non potendo costruirla di persona poich\u00e9 la promessa glielo impedisce, essendo stata fatta nell'antica lingua, la crea controllando con la mente il corpo di Eragon.\nSecondo la tradizione la lama e il fodero della spada sono blu come le squame di Saphira.\nNell'antica lingua \"Brisingr\" significa \"fuoco\" e quando Eragon pronuncia il suo nome la spada si infiamma. A detta della stessa Rhunon, \u00e8 la migliore arma che abbia mai forgiato, pi\u00f9 potente quindi di tutte le precedenti spade dei Cavalieri.\nEldunar\u00ed.\nCol termine elfico Eldunar\u00ed si intende il cuore dei cuori di un drago, nel quale il drago pu\u00f2 riversare la propria coscienza e in questo modo continuare a vivere anche dopo la morte della carne. Il processo \u00e8 irreversibile.\nL'Eldunar\u00ec ha l'aspetto di una gemma sferica dello stesso colore delle scaglie del drago a cui appartiene e pi\u00f9 il drago \u00e8 anziano quando espelle il cuore dei cuori pi\u00f9 esso \u00e8 grande. L'Eldunar\u00ec non pu\u00f2 tuttavia crescere fuori dal corpo del drago (perci\u00f2 anche la mente \u00e8 limitata dalle dimensioni del cuore dei cuori).\nOgni drago dopo la morte pu\u00f2 continuare a vivere grazie al potere del suo Eldunar\u00ed o pu\u00f2 donarlo a qualcun altro in modo tale che il destinatario possa trarne beneficio, come nel caso di Glaedr, il drago di Oromis, che nel terzo libro dona il suo a Saphira ed Eragon per far s\u00ec che esso possa aiutarli anche dopo la possibile morte, che poi avviene per mano di Murtagh. Galbatorix ha moltissimi Eldunarya (plurale di Eldunar\u00ec), da cui deriva gran parte del suo potere. Molto probabilmente ne ha dati alcuni a Murtagh, per permettergli di sconfiggere Eragon nella Battaglia delle Pianure Ardenti.\nNel quarto libro si scopre gli Eldunar\u00ed che gli erano stati affidati appartenevano a dei draghi molto giovani e che nella vecchia capitale dei Cavalieri ne esistevano altri centinaia nascosti.\nOlio di Seithr.\nOlio estratto da una pianta autoctona di Vroengard, l'isola dei Cavalieri dei Draghi, esiste in due tipi:\nNell'antica lingua, \"seithr\" significa \"strega\".\nFairth.\nQuadro realizzato con la magia sopra una lastra di ardesia trattata con pigmenti. Oromis ne mostra uno, raffigurante la notte ad Ilirea, antico nome di Ur\u00fb'baen, ad Eragon durante il suo soggiorno ad Ellesm\u00e9ra, e gli insegna come farlo. Il primo soggetto da lui riprodotto \u00e8 un ramo di pino, il secondo il volto di Arya.\nDauthdaert.\nSono delle lance progettate dagli elfi per resistere ai draghi, sebbene questi restino comunque molto superiori e la loro magia avrebbe potuto spazzare via le Dauthdaert. Potevano sorpassare la maggior parte degli incantesimi di difesa e non potevano essere distrutte se non in casi estremi, con incantesimi molto potenti, come quelli con la forza dei draghi o degli Eldunar\u00ed. L'unica Dauthdert comparsa nei libri di Paolini \u00e8 Niernen (nell'antica lingua \"Orchidea\") e secondo Bl\u00f6odhgram la famiglia Waldgrave l'aveva custodita a Belatona. Viene comunque spiegato che la lancia \u00e8 l'arma pi\u00f9 pericolosa di Alaga\u00ebsia e avrebbe potuto sorpassare anche le difese di stregoni potenti. Re Grimmr, durante una consulta dei capi dei Varden, dice che Niernen \u00e8 famosa ma non spiega il motivo.\nT\u00e0merlein.\nT\u00e0merlein era la spada di Arva, un Cavaliere che al tempo della caduta si scontr\u00f2 con il Rinnegato Kialand\u00ec uscendone sconfitto. In punto di morte il Cavaliere affid\u00f2 la lama a Naudra, sorella e compagna di Lord Fiolr del Casato di Valtharos. Con essa l'elfa torn\u00f2 a Ellesmera dove mor\u00ec per le ferite riportate lasciando la spada al compagno che gli \u00e8 affezionato come l'aria. Cos\u00ec la spada divent\u00f2 una delle due spade di Cavaliere custodite dagli elfi insieme ad Arvindr, custodita a Nadindel.\nLord Fiolr in Brisingr si dice pronto a prestarla ad Eragon in sostituzione di Zar'roc a patto della promessa che essa rimanga propriet\u00e0 del suo Casato e che se uno dei suoi eredi la richiedesse Eragon l'avrebbe restituita. Viene descritta come una spada verde recante la scritta \"Io sono T\u00e0merlein, portatrice del sonno finale\", e pensata per uno stile di combattimento improntato sulla forza. Eragon la trova inadatta per s\u00e9 e la stessa Rhunon afferma che il giovane sarebbe stato un folle a pensare di brandirla. Verso la fine di Inheritance, T\u00e0merlein diventer\u00e0 la spada di Arya, nel frattempo diventata cavaliere del drago verde F\u00ecrnen, che la far\u00e0 modificare da Rhunon secondo specifiche personali.\nArvindr.\nUna delle spade dei Cavalieri salvate dagli elfi durante la Caduta. \u00c8 custodita a Nadindel.\nVolund.\nIl martello di ferro impugnato da tutti i re dei nani. Fu forgiata da Korgan, il primo re dei nani, quando scopr\u00ec il Farthen Dur.\nAcciaioluce.\nMateriale resistentissimo e molto raro, proveniente da comete cadute sulla terra, con cui Rhun\u00f6n ha forgiato tutte le spade dei Cavalieri, dalla prima all'ultima. Ne verr\u00e0 trovato un grosso frammento da Eragon dietro suggerimento del gatto mannaro Solembum, a sua volta informato dagli Eldunar\u00ec della Rocca di Kuthian, sotto l'Albero di Menoa.\nH\u00f9thvir.\nBastone a doppia lama utilizzato dai monaci nani del clan Quan. Viene utilizzato anche da Angela, che lo ha vinto con una scommessa a un monaco.\nTrillamorte.\nCorta spada utilizzata da Angela in Inheritance, apparentemente fatta di diamante. A detta dell'indovina \u00e8 la lama pi\u00f9 affilata che sia mai stata creata, persino pi\u00f9 di Brisingr. Viene descritta come \"la suprema espressione di uno strumento di incisione\" e \"l'archetipo di un piano inclinato\". \u00c8 in grado di tagliare qualsiasi materiale che non sia protetto dalla magia ma anche cose che lo sono. Una delle poche cose che non pu\u00f2 tagliare \u00e8 il proprio fodero.\nNell'antica lingua il suo nome \u00e8 Albitr ma Angela l'ha chiamata Trillamorte per via del suono che fa quando ci si batte sopra.\nCuaroc.\n\u00c8 l'automa di metallo con l'aspetto di uomo armato di spada e scudo, coperto da un perizoma e con la testa di drago preposto alla sorveglianza e alla protezione degli Eldunar\u00ec nella Rocca di Kuthian. L'energia per muoversi la ricava da un Cuore dei Cuori impiantato nel suo petto.\n\u00c8 stata Silvar\u00ec l'Incantatrice a modellare il corpo di Cuaroc affinch\u00e9 stesse a guardia della Rocca. Nel petto ha uno sportellino apribile che da sull'Eldunar\u00ec che lo alimenta.\nAren.\n\u00c8 l'anello ornato con uno zaffiro recante lo \"yawe\" conferito dalla regina Islanzadi a Brom prima e ad Eragon dopo. Anelli come Aren venivano dati solo ai pi\u00f9 cari Amici degli elfi, quelli maggiormente stimati, tanto che al tempo della narrazione non ne erano stati conferiti da secoli. Brom era l'ultimo Amico degli elfi e anche Arya si stupisce nello scoprire che la regina aveva conferito al vecchio Cavaliere un tale onore.\nDurante tutta la sua permanenza a Carvahall, il cantastorie ha riversato ogni residuo di energia nell'anello di modo da avere una arma segreta in caso avesse dovuto affrontare un nemico fortissimo come uno Spettro.\nDomia abr Wyrda.\n\u00c8 il pi\u00f9 accurato libro di storia esistente. Narra la storia di Alagaesia fin dall'arrivo degli elfi a qualche decennio prima della narrazione.\nE alla fine del quarto libro Jeod lo amplier\u00e0 con la storia di Eragon, cos\u00ec che la sua storia non venga dimenticata.\nThriknzdal.\nSpada a forma di falce utilizzata per breve tempo da Eragon dopo aver perso Zar'roc per mano di Murtagh sulle Pianure Ardenti. Eragon rinforzer\u00e0 quest'arma con alcuni incantesimi prima di combattere nuovamente con il fratellastro. Si spezzer\u00e0 durante lo scontro fra Eragon e alcuni sicari nei tunnel del Farthen Dur.\nErisdar.\nLampade elfiche di vetro, senza fiamma e a forma di goccia che prendono il nome dall'elfo che le ha inventate. La formula per crearle fu donata molto tempo prima dagli elfi ai nani che da allora le utilizzano con abilit\u00e0. Sono piene di calore ed energia e se il vetro si spacca tutto fuoriesce con una violenta esplosione.\nNalgask.\nMiscela di cera d'api e olio di noci utilizzata per idratare la pelle.\nCintura di Beloth il Savio.\nCintura con incastonati dodici delle gemme pi\u00f9 perfette che i Cavalieri abbiano vinto in battaglia, estratto, ricevuto dai nani o trovato. Sono di tutti i colori: quattro bianche, quattro nere e le restanti rosse, blu, gialle e marroni. Fungono da ricettacolo e magazzino per l'energia da usare in futuro. La cintura viene persa da Eragon a Dras-Leona durante Inheritance.\nFedi di Roran e Katrina.\nSono le fedi incantate donate da Eragon ai due durante il loro matrimonio. Portano alcuni incantesimi sopra: il primo segnala al portatore dell'altra fede e ad Eragon se il padrone di una \u00e8 in pericolo, girandole tre volte \u00e8 possibile segnare al Cavaliere il bisogno del suo aiuto e infine chi porta una delle due fedi sa sempre la direzione dove si trova l'altro anello.\nMartello di Roran.\nIspirandosi a Gerand, l'eroe della Canzone di Gemnd, Roran scelse un martello per combattere i soldati dell'Impero e i Ra'zac. \u00c8 un comune martello di media grandezza con una lama arrotondata da un lato della testa preso dalla fucina di Horst. Con esso Roran affronta tutte le sue battaglie e si guadagna l'appellativo di \"Fortemartello\".\nAsc\u00f9dgamln.\nGli Asc\u00f9dgamln sono i pugni d'acciaio dei nani: dei chiodi lunghi all'incirca un quarto di pollice, \"montati\" sulle nocche delle mani dei nani. Sono pochi quelli che rischiano questa operazione. Dopo essere stati addormentati vengono trapanate le articolazioni e in ciascun foro viene inserito un dado metallico, sigillato nella carne con la magia. Quando il guerriero si \u00e8 completamente ristabilito, nei dadi si possono avvitare chiodi di diversa misura.\nNaegling.\nLa spada bronzea di Oromis. Nella gemma del suo pomolo l'antico Cavaliere ha riposto abbastanza energia da spostare una montagna. Viene probabilmente e sfortunatamente persa da Oromis dopo la sua morte e quella di Glaedr.\nFaelnirv.\nLiquore rinvigorente ricavato dagli elfi grazie a bacche di sambuco e raggi di luna filati. Se necessario un uomo forte pu\u00f2 sopravvivere bevendo solo questo tre giorni. Oromis ne dona una fiaschetta d'argento a Eragon in Eldest.\nLorga.\nLorga \u00e8 il nome del bracciale a forma di serpente di Trianna, maga del Du Vrangr Gata. Con un comando nell'Antica Lingua pu\u00f2 prendere vita.\nNettare di Tunivor.\nIl Nettare di T\u00f9nivor \u00e8 l'unico antidoto per lo Skilna Bragh, il veleno usato da Durza nella prigione a Gil'ead su Arya. \u00c8 estratto dal fungo detto Fricai Andl\u00e0t, la \"Morte Amica\" in elfico.\nSkilna Bragh.\nLo Skilna Bragh \u00e8 un raro veleno ed \u00e8 con esso che Arya fu avvelenata da Durza. Soltanto un antidoto, il Nettare di T\u00f9nivor, pu\u00f2 evitare la morte."}
{"id": "706360", "revid": "108054226", "url": "https://it.wikipedia.org/wiki?curid=706360", "title": "Sovrintendente principale", "text": "Sovrintendente principale \u00e8 stata una qualifica della Polizia di Stato, del Corpo di polizia penitenziaria e del Corpo forestale dello stato. Tale qualifica, che era la terza qualifica dei sovrintendenti venne abolita nel 1995 e ridenominata sovrintendente capo, qualifica che fino ad allora era stata la pi\u00f9 alta tra i sovrintendenti, in conseguenza dell'introduzione della nuova qualifica di sovrintendente superiore, che divenne da allora la nuova qualifica apicale dei sovrintendenti.\nDal 1981 al 1995 la gerarchia del ruolo sovrintendenti della Polizia di Stato era stata la seguente:"}
{"id": "706361", "revid": "287204", "url": "https://it.wikipedia.org/wiki?curid=706361", "title": "Mesprit", "text": ""}
{"id": "706365", "revid": "1934238", "url": "https://it.wikipedia.org/wiki?curid=706365", "title": "Partito Democratico Costituzionale (Russia)", "text": "Il Partito Democratico Costituzionale () o Partito dei Cadetti (dalle iniziali K-D) fu un partito di ispirazione liberale agli inizi del XX secolo in Russia.\nStoria.\nIl partito dei \u201cCadetti\" nacque durante la rivoluzione russa del 1905, ed entr\u00f2 nel nuovo parlamento istituito nel 1906, la Duma. Con la rivoluzione del marzo 1917 (rivoluzione di febbraio secondo il calendario giuliano) e la conseguente caduta del governo zarista di Nicola II, si era venuto a costituire un governo provvisorio, formato principalmente dai membri della Duma e guidato dal principe Georgij L'vov.\nIl programma di tale governo era quello di proseguire la prima guerra mondiale a fianco dei vecchi alleati (Francia ed Inghilterra) e, al contempo, di promuovere riforme politiche ed economiche atte ad una profonda modernizzazione ed occidentalizzazione del sistema russo, che era ormai antiquato e superato.\nIl partito costituzionale-democratico, per le iniziali chiamato partito dei cadetti, raccoglieva le forze di ispirazione borghese liberale che miravano alla formazione di un parlamento elettivo sul modello occidentale e di uno Stato di matrice monarchica e costituzionale.\nFece parte del Governo provvisorio panrusso.\nPrincipali figure del Partito dei Cadetti.\nLe principali figure del partito dei cadetti furono:"}
{"id": "706368", "revid": "901462", "url": "https://it.wikipedia.org/wiki?curid=706368", "title": "Osservatorio Astrofisico di Torino", "text": "L'Osservatorio astrofisico di Torino (a volte riportato come Osservatorio astronomico di Torino) \u00e8 un osservatorio astronomico sito a Pino Torinese, nella citt\u00e0 metropolitana di Torino.\nStoria.\nLa storia dell'Osservatorio astronomico di Torino risale storicamente al 1759, quando il re Carlo Emanuele III diede all'astronomo Giovanni Battista Beccaria l'incarico di misurare l'arco di meridiano che passa da Torino. A questo scopo il re fece riadattare a sue spese una torretta posta su una casa all'imbocco della centrale Via Po, dove Beccaria sistem\u00f2 i suoi strumenti.\nIl primo osservatorio fu costruito 30 anni dopo sui tetti del palazzo dell'Accademia delle scienze di Torino ad opera dell'architetto Francesco Ferroggio e venne inaugurato ufficialmente il 30 novembre 1790.\nNel 1822 l'astronomo Giovanni Plana, che dal Palazzo dell'Accademia delle scienze di Torino trasfer\u00ec i pochi strumenti a sua disposizione a Palazzo Madama, aggiungendone altri pi\u00f9 evoluti e dando inizio a un'attivit\u00e0 osservativa sistematica.\nCinquant'anni dopo il direttore Alessandro Dorna fece notare che era giunto ormai il momento di trasferire l'attivit\u00e0 al fine di migliorare la ricerca.\nInfatti la sempre pi\u00f9 illuminata e rumorosa Piazza Castello non era pi\u00f9 il luogo adatto per l'osservazione degli astri. Per opera di Giovanni Boccardi tra il 1907 ed il 1912, l'osservatorio venne trasferito da Torino a Pino Torinese sulla collina \"Bric Torre Rotonda\" a 620 metri sul livello del mare.\nTerminata la costruzione nel 1912, il complesso cost\u00f2 230.000 lire (circa 785.000 \u20ac attuali); vennero costruite due palazzine: una per la biblioteca e per l'alloggio del direttore, e l'altra per il deposito degli strumenti e per l'officina, oltre a sei padiglioni in un materiale chiamato \"papier-mach\u00e9\" utile per evitare surriscaldamenti.\nL'osservatorio, oltre agli strumenti trasferiti da Palazzo Madama, venne dotato di un cerchio meridiano di Bamberg strumento utilizzato per seguire il movimento degli astri, e nel 1921, grazie ad una sottoscrizione pubblica, venne acquistato anche un astrografo, grossa fotocamera per fotografare gli astri.\nCon gli anni trenta i diversi direttori che si succedettero alla guida dell'osservatorio si trovarono ad affrontare numerosi problemi: inadeguatezza degli strumenti, personale poco qualificato, disinteresse delle istituzioni.\nIl piano di rilancio dell'osservatorio part\u00ec solo nel 1966, con la direzione di Mario Girolamo Fracastoro, che port\u00f2 ad un forte impegno nel settore dell'astrometria (con partecipazione alla proposta della missione spaziale Hipparcos).\nVennero installati nuovi cannocchiali, mentre la cupola fu sopraelevata di cinque metri. Inoltre venne edificata una nuova struttura in cemento armato foderato di vetri che ospita lo strumento pi\u00f9 prezioso dell'osservatorio: il telescopio Reosc con uno specchio di 105 cm di apertura, chiamato astrometrico e inaugurato nel 1974.\nPresso l'Osservatorio di Torino \u00e8 inoltre utilizzabile il telescopio rifrattore Morais che,con i suoi 42 cm di diametro,\u00e8 il pi\u00f9 grande strumento a lente presente sul territorio italiano."}
{"id": "706369", "revid": "729019", "url": "https://it.wikipedia.org/wiki?curid=706369", "title": "Fibroma", "text": "Il termine fibroma, in medicina, indica una variet\u00e0 di tumori benigni, ognuno con le sue specificit\u00e0, che colpiscono un tessuto connettivo fibroso.\nEziologia.\nDubbi sono i fattori alla base della loro comparsa; un ruolo fondamentale giocherebbe la predisposizione genetica, ma anche alcuni fattori come sforzo fisico ed alta temperatura climatica.\nCaratteristiche.\nUn fibroma si pu\u00f2 presentare in conformazione nodulare o poliposa. Un fibroma pu\u00f2 colpire praticamente qualsiasi organo, la crescita \u00e8 di norma lenta e il rischio di evoluzione in forme maligne \u00e8 solitamente basso. Non sono contagiosi.\nIn realt\u00e0 le caratteristiche dei fibromi cos\u00ec come la loro pericolosit\u00e0 variano notevolmente a seconda della sede e del tessuto di origine, che influisce sulla composizione della neoplasia e sulla sua attivit\u00e0. La nozione generale di fibroma \u00e8 di conseguenza troppo generale e scientificamente poco utile. Per questo motivo a seconda del tessuto connettivo colpito e quindi delle sue peculiarit\u00e0 istologiche la neoplasia assume denominazioni diverse. Si distinguono fibromi molli e fibromi duri: i primi presentano cellule numerose, con scarse atipie; nei secondi la componente cellulare \u00e8 ridotta e prevalgono le fibre. I vasi sono per lo pi\u00f9 compressi dalla massa proliferante e l'ischemia prodotta \u00e8 probabilmente responsabile di una parte delle lesioni di natura regressiva, presenti specialmente nei fibromi duri; nei fibromi molli, la compressione sui vasi \u00e8 minore.\nTipologie.\nFibroma condromixoide.\nUn fibroma a formazione ossea.\nFibroma uterino.\nNella cultura generale non medica viene spesso usato il termine \"fibroma uterino\". In realt\u00e0 tale tumore benigno appartiene al gruppo dei leiomiomi per cui la dizione esatta \u00e8 fibromioma uterino.\nFibroma pendulo (acrocordo).\nFibroma cutaneo innocuo, indolore, di dimensioni minute e costanti, con superficie liscia o irregolare, che si riscontra soprattutto nelle pieghe della pelle (palpebre, collo, ascella, inguine).\nTerapia.\nVengono trattati, quando non molto importanti, con la crioterapia. Se invece hanno dimensioni rilevanti \u00e8 necessaria l'asportazione chirurgica. Tale rimozione per\u00f2 \u00e8 richiesta talvolta anche solo per poterne accertare la natura benigna con sicurezza o nei casi in cui l'azione compressiva o deformante della massa rappresenta comunque un rischio rilevante."}
{"id": "706373", "revid": "238230", "url": "https://it.wikipedia.org/wiki?curid=706373", "title": "Strada statale 211 della Lomellina", "text": "L'ex strada statale 211 della Lomellina (SS 211), poi strada regionale 211 della Lomellina (SR 211), dal confine con la Lombardia a Novara, e ora strada provinciale 211 della Lomellina (SP 211), in Piemonte, strada provinciale ex SS 211 della Lomellina (SP ex SS 211), in Lombardia, \u00e8 un'importante strada regionale e provinciale italiana. Nel suo tracciato costituisce parte dell'importantissimo corridoio europeo Genova-Svizzera via Sempione.\nPercorso.\nAllontanandosi da Pozzolo Formigaro passa per i centri di Tortona e Sale, fino a giungere al Po; prosegue dunque a nord, in Lombardia, attraverso Pieve del Cairo, Lomello, San Giorgio di Lomellina, Cergnago e Mortara e, dopo Albonese, rientra in Piemonte.\nNel secondo tratto piemontese, attraversa i comuni di Borgolavezzaro, Vespolate, Nibbiola e Garbagna Novarese, per entrare in Novara e terminarvi poi in pieno centro, all'incrocio tra corso Cavour, corso Cavallotti e corso Italia.\nGestione.\nQuale prima classificazione (nel 1867) \u00e8 stata assegnata alle rispettive province, con la denominazione di \"Provinciale Genova Svizzera\", fino alla sua statalizzazione, avvenuta il 22 maggio del 1958.\nIn seguito al decreto legislativo n. 112 del 1998, dal 2001 la gestione del tratto piemontese \u00e8 passata dall'ANAS alla Regione Piemonte, che ha provveduto all'immediato trasferimento del tratto Pozzolo Formigaro-confine con la Lombardia alla Provincia di Alessandria, e ha invece classificato il restante tratto (confine con la Lombardia-Novara) come strada regionale con la denominazione di \"strada regionale 211 della Lomellina (SR 211)\", le cui competenze sono passate all'ARES (Agenzia Regionale Strade). La gestione del tratto lombardo \u00e8 invece passata alla Regione Lombardia, che ha provveduto all'immediato trasferimento delle competenze alla Provincia di Pavia. La nuova denominazione \u00e8 divenuta quindi \"strada provinciale 211 della Lomellina (SP 211)\", nell'alessandrino, \"strada provinciale ex SS 211 della Lomellina (SP ex SS 211)\", in Lombardia.\nA seguito poi del D.R. 9-5791 del 27 aprile 2007 della Regione Piemonte e la conseguente soppressione dell'ARES, dal 1\u00ba gennaio 2008 il tratto confine con la Lombardia-Novara \u00e8 stato infine riclassificato come provinciale e trasferito al demanio della Provincia di Novara. Anche questo tratto ha quindi assunto la denominazione di \"strada provinciale 211 della Lomellina (SP 211)\".\nStoria.\nLe fonti sono contrastanti nel collocare temporalmente la realizzazione della strada. Lino Cassani propende per la prima met\u00e0 del XVI secolo, mentre Ernesto Colli la reputa di epoca napoleonica (per certo il tratto fra Vespolate e Albonese). Lo stesso Colli, tuttavia, riporta un passo dei registri comunali di Garbagna Novarese del 1794 in cui \u00e8 gi\u00e0 nominata una \"strada regia che passa in mezzo al paese\", precedente quindi all'arrivo di Napoleone in Italia. Nettamente contrario all'ipotesi napoleonica \u00e8 Bruno Radice, che sostiene la strada esser stata commissionata dalla Regia Intendenza di acque e strade del Regno di Sardegna nel 1832. Questa tesi \u00e8 per\u00f2 smentita dagli atti del governo sabaudo e dal \"Dizionario\" di Goffredo Casalis, che menzionano la \"strada provinciale\" gi\u00e0 nel 1823 e 1824."}
{"id": "706374", "revid": "834", "url": "https://it.wikipedia.org/wiki?curid=706374", "title": "Ign", "text": ""}
{"id": "706375", "revid": "125466565", "url": "https://it.wikipedia.org/wiki?curid=706375", "title": "Clima delle isole britanniche", "text": "Le Isole britanniche sono al centro della Corrente del Golfo, quindi il clima \u00e8 atlantico con precipitazioni abbondanti, con inverni miti ed estati fresche. Episodi come gelate o nevicate, in inverno, sono molto rari. L'umidit\u00e0 diminuisce verso est: l'Irlanda quindi \u00e8 molto pi\u00f9 piovosa della Gran Bretagna. I fiumi sono brevi, ma ricchi di acque grazie alle piogge, sono navigabili per lunghi tratti e sui loro ampi estuari sono presenti dei porti. I pi\u00f9 importanti sono il Tamigi, il Severn e il Trent in Gran Bretagna e lo Shannon in Irlanda. Il clima \u00e8 molto umido e le temperature massime superano di rado i 30 gradi."}
{"id": "706377", "revid": "287204", "url": "https://it.wikipedia.org/wiki?curid=706377", "title": "Glaucoma (zoologia)", "text": "Glaucoma \u00e8 un genere di protozoi ciliati, caratterizzati da una struttura completamente cigliata. \nL\"habitat\" di tali organismi \u00e8 prevalentemente l'acqua dolce, soprattutto palustre. Si nutrono di batteri."}
{"id": "706379", "revid": "4506", "url": "https://it.wikipedia.org/wiki?curid=706379", "title": "Piestro", "text": ""}
{"id": "706389", "revid": "48479", "url": "https://it.wikipedia.org/wiki?curid=706389", "title": "Sole Invitto", "text": ""}
{"id": "706395", "revid": "71155", "url": "https://it.wikipedia.org/wiki?curid=706395", "title": "Commissione Mitrokhin", "text": ""}
{"id": "706398", "revid": "28592", "url": "https://it.wikipedia.org/wiki?curid=706398", "title": "Gru", "text": ""}
{"id": "706399", "revid": "108499871", "url": "https://it.wikipedia.org/wiki?curid=706399", "title": "Fanad", "text": "Fanad (nome ufficiale in gaelico irlandese, essendo totalmente inserita in una \"gaeltacht\": F\u00e1naid) \u00e8 una delle penisole settentrionali del Donegal, contea settentrionale dell'Irlanda, situata tra il Lough Swilly, che la separa dall'adiacente e pi\u00f9 vasta Inishowen, e la Mulroy Bay che la separa da Rosguill.\nLa penisola \u00e8 abitata da circa 700 persone, delle quali il 30% madrelingua irlandese.\nToponomastica.\nL'origine del nome Fanad si perde nei tempi antichi e non c'\u00e8 un'esatta traduzione. Si specula che derivi dal sostantivo \"Fana\" proveniente dal gaelico antico che significa terreno in pendenza, ma altre interpretazioni, basate su alcune registrazioni, vogliono invece che affondi le sue radici da Fannet o Fannett.\nGeografia.\nFanad comprende le parrocchie civili di Clondavaddog, Killygarvan e parti di Tullyfern ed Aughinish. Ha un'estensione massima di 25 misurando da nord a sud dal Fanad Head all'abitato di Ramelton ed approssimativamente di 12\u00a0km da est ad ovest partendo dalla comunit\u00e0 di Doaghbeg a quella di Glinsk. Il confine meridionale di Fanad \u00e8 stato spesso soggetti di alcune dispute nell'arco dei secoli. Nel XVI secolo, periodo in cui l'area era sotto l'influenza dei MacSuibhnes, era stato deciso che il territorio di Fanad si estendesse a sud fino al fiume Lennon tra Kilmacrennan a Ramelton. Nel 1835, l'ispettore John O'Donovan indic\u00f2 Rathmullan come capoluogo di Fanad e Clondavaddog come \"la parrocchia civile pi\u00f9 settentrionale di Fanaid\", suggerendo che Fanad includesse altre parrocchie oltre a Clondavaddog. O'Donovan inoltre not\u00f2 che \"\u201cgli abitanti di Inishowen dichiarano che Fanad si estenda da Rathmeltan al Mulroy Lough, ma le popolazioni originarie delle parrocchie di Killygarvan, Tully ed Aughnish negano di considerarsi come abitanti di Fanaid\"\".\nI cognomi pi\u00f9 ricorrenti a Fanad dal XIX secolo sono Callaghan, Cannon/Canning, Carr/Kerr, Coll, Coyle, Deeney, Doherty, Friel, Gallagher, Martin, McAteer/McIntyre, McConigley/McGunnigal, McGinley/McKinley, Sheil/Sheilds e Sweeney/McSwyne."}
{"id": "706401", "revid": "2178", "url": "https://it.wikipedia.org/wiki?curid=706401", "title": "Fanad Head", "text": ""}
{"id": "706403", "revid": "1573940", "url": "https://it.wikipedia.org/wiki?curid=706403", "title": "Eudyptula minor", "text": "Il pinguino minore blu (\"Eudyptula minor\" ) \u00e8 un uccello della famiglia Spheniscidae, diffuso lungo le coste meridionali dell'Australia e nei mari della Tasmania e della Nuova Zelanda. \u00c8 l'unica specie vivente del genere Eudyptula.\nDescrizione.\nLunghezza: 30-40\u00a0cm.\nPeso: 1-2,5\u00a0kg.\nBiologia.\nSi nutre principalmente di pesci.\nDistribuzione e habitat.\n\u00c8 diffuso dalle coste sud-occidentali dell'Australia sino alle isole Chatham della Nuova Zelanda.\nEsemplari accidentali sono stati inoltre osservati occasionalmente lungo le coste del Cile.\nSistematica.\nVenne inizialmente definito come \"Aptenodytes minor\" da J.R Foster nel 1781 e successivamente segregata da Bonaparte in un genere a s\u00e9 stante.\nLa specie \u00e8 suddivisa in sei sottospecie:\nLa sottospecie \"albosignata\" viene considerata da alcuni autori come specie distinta, ma tale scelta non \u00e8 accettata dal Congresso Ornitologico Internazionale."}
{"id": "706404", "revid": "1687175", "url": "https://it.wikipedia.org/wiki?curid=706404", "title": "Invasione del Trentino (Garibaldi - 1866)", "text": "Linvasione del Trentino del 1866 fu una campagna della terza guerra di indipendenza italiana che consistette nel riuscito tentativo, da parte di Giuseppe Garibaldi e dei suoi volontari, di forzare le difese austriache in Tirolo e di aprirsi la strada verso Trento.\nPremesse.\nAllo scoppio della terza guerra di indipendenza italiana, il 23 giugno 1866, ai volontari di Giuseppe Garibaldi, riuniti nel Corpo Volontari Italiani, venne comandato di controllare il lungo fronte che divideva la Lombardia dal Tirolo, principalmente attraverso tre vie di penetrazione: il passo dello Stelvio, a nord, il passo del Tonale, al centro, il lago d'Idro, a sud.\nLe truppe a disposizione.\nSul fronte del lago d'Idro, Garibaldi ebbe inizialmente a disposizione quattro battaglioni di volontari (maggioranza lombardi e piemontesi), giunti appena il 23 giugno dalla loro precedente base a Sal\u00f2. I rinforzi arriveranno poi, essendo proceduto con grande lentezza l'inquadramento dei moltissimi volontari a disposizione. In generale, infatti, nel 1866 le operazioni di mobilitazione si rivelarono disastrose ed a soffrirne furono soprattutto le forze non direttamente pertinenti all'Esercito Regio.\nGaribaldi, in ogni caso, giunse a disporre di circa 35.000 soldati volontari, contro i 16.000 (maggioranza tirolesi) del comandante austriaco del Trentino, generale barone Kuhn. Ma quest'ultimo aveva truppe addestrate alla guerra in montagna, come gli Sch\u00fctzen trentini, e conduceva una guerra di contenimento, appoggiandosi a posizioni fortissime, per la natura dei luoghi e molte opere permanenti di fortificazione. Il teatro bellico costringeva, inoltre, l'attaccante italiano a procedere lungo percorsi limitati e prevedibili, negandogli ogni vantaggio tattico di sorpresa.\nSul lago di Garda, la flotta italiana era in netta inferiorit\u00e0 rispetto a quella austriaca, come pot\u00e9 verificare lo stesso generale a Sal\u00f2 il 18 giugno. Il 19 giugno si assicur\u00f2 delle povere difese costiere visitando le batterie di Maderno e spingendosi fino a Limone sul Garda.\nLa situazione era particolarmente grave nell'alto lago, come avrebbe dimostrato la cattura, il 19 luglio a Gargnano, del piroscafo Benaco da parte di due vapori austriaci, che effettuarono, per soprannumero, un bombardamento del paesino.\nLe prime azioni di Garibaldi.\nIl primo fatto d'armi si ebbe il 21 giugno, quando un reparto di volontari italiani assal\u00ec un posto di guardia al passo di Bruffione, sopra Cimego.\nNel settore bresciano, fra il lago d'Idro e il lago di Garda, il confine passava poco a nord del primo, lungo il corso del Caffaro. Da l\u00ec, verso nord si estendono le Valli Giudicarie che, lungo il corso del Chiese ed attraverso Stenico, consentivano di liberare il lato orientale del passo del Tonale, ovvero scendere su Trento.\nGi\u00e0 il 21 giugno, due giorni dopo la dichiarazione di guerra, Garibaldi aveva comandato al 2\u00ba Reggimento Volontari Italiani e al 2\u00ba Battaglione bersaglieri di raggiungere le posizioni di confine, specie il monte Suello, luogo forte che dominava il Piano d'Oneda e lo strategico passaggio di confine al ponte sul Caffaro.\nIl passaggio appariva obbligato in quanto, fra i due laghi, non esisteva altra strada percorribile con artiglierie. La sponda orientale del lago di Garda, d'altra parte, era tenuta dalle fortezze di Verona e dalla superiorit\u00e0 navale austriaca.\nIl 25 giugno veniva occupato il ponte sul Caffaro: le avanguardie assalirono Ponte Caffaro, ed avanzarono attraverso Lodrone sino a Darzo. Qui vennero agganciate dagli austriaci ed inseguite sino al ponte, ove poteva contrattaccare e mettere in fuga il nemico, respingendolo sino a Lodrone.\nMa la sera del 25 giugno, all'indomani della battaglia di Custoza, Garibaldi ricevette dal capo di stato maggiore italiano, generale La Marmora, l'ordine di ritirarsi all'estremit\u00e0 sud-occidentale del lago, sul triangolo Sal\u00f2-Desenzano-Brescia con centro a Lonato, in previsione di un'avanzata nemica oltre il Mincio. Garibaldi trasfer\u00ec, quindi, 15.000 uomini tra Lonato e Desenzano e mise Brescia in stato di difesa. Lasciando alcuni reparti a difesa di Rocca d'Anfo (che gli austriaci chiamavano \"spia d'Italia\").\nL'esercito austriaco non segu\u00ec, tuttavia, il La Marmora nel suo ripiegamento e, gi\u00e0 il 1\u00ba luglio, Garibaldi, lasciati tre reggimenti tra Sal\u00f2 e Lonato e spostate ulteriori truppe in Valcamonica a protezione del passo del Tonale (battaglia di Vezza d'Oglio), pot\u00e9 riprendere la marcia verso il lago d'Idro e la frontiera trentina.\nL'agganciamento delle posizioni austriache.\nIl Kuhn si era limitato a rioccupare le posizioni di confine perdute, avanzando una decina di chilometri sino a Rocca d'Anfo, salvo subito rinunciare ad ogni iniziativa e subito sloggiare. Nel frattempo due piccole colonne erano penetrate verso la media Valcamonica e la Val Sabbia: si mantennero requisendo generi alimentari, esplorarono e rientrarono alla base.\nIl 3 luglio Garibaldi assal\u00ec la forte posizione sul monte Suello, che gli austriaci avevano nel frattempo occupato e che difesero molto bene, salvo, minacciati di aggiramento, abbandonarla durante la notte.\nLe perdite italiane erano state, per\u00f2, gravi, e Garibaldi era stato ferito alla coscia. Egli dovette cos\u00ec riparare in una casa di Anfo, il primo paese italiano a sud del confine, affidando il comando al Corte.\nLa vittoriosa battaglia di Monte Suello consent\u00ec ai volontari di procedere a nord, in territorio trentino: i volontari passarono il Caffaro, quindi Lodrone e Darzo. Il 5 luglio ed il 10 luglio, due ricognizioni austriache giunsero attraverso Darzo a Lodrone, dove si ebbero degli scontri. I garibaldini ne profittarono per occupare, il 12 luglio, Storo, loro nuovo quartier generale, e Condino. Garibaldi era giunto il 12 luglio in carrozza.\nIl 13 luglio la posizione dei volontari in Storo era gi\u00e0 talmente forte che una colonna austriaca rinunci\u00f2 ad avvicinarsi. Il 14 luglio Garibaldi poteva ricevervi la visita di Francesco Crispi. Nei giorni successivi l'avanguardia garibaldina si install\u00f2 a Cimego, col suo ponte sul Chiese, circa 20\u00a0km a nord del Caffaro.\nLa via era ora ostruita da due complessi fortificati austriaci: i cosiddetti forti di Lardaro, a nord lungo il fiume Chiese ed il forte d'Ampola, ad ovest subito sopra Storo verso la Val di Ledro.\nLo stesso 14 luglio, il re Vittorio Emanuele II di Savoia e lo Stato Maggiore, nel corso di un Consiglio di Guerra tenuto a Ferrara, stabilirono finalmente un atteggiamento aggressivo al prosieguo della guerra. In particolare il Cialdini avrebbe guidato un esercito principale di 150.000 attraverso il Veneto, mentre Garibaldi avrebbe dovuto penetrare a fondo in Trentino, avvicinandosi il pi\u00f9 possibile al capoluogo.\nInfatti, ora che l'acquisizione del Veneto era certa, appariva soprattutto urgente procedere all'occupazione del Trentino e delle citt\u00e0 della Venezia-Giulia, per non vedersele sfuggire alle trattative di pace.\nParallele azioni sul fronte dello Stelvio e del Tonale.\nParallelamente si svolgeva una seconda piccola guerra alpina, pi\u00f9 a nord, l\u00ec dove la Lombardia confina con il Trentino sul passo del Tonale, ma questa volta a parti invertite: un corpo di circa tremila austriaci discese la valle attraverso ponte di Legno, sino ad attestarsi fra Vezza d'Oglio e Tem\u00f9, in prossimit\u00e0 di una linea fortificata tenuta dal Regio Esercito.\nIl quattro luglio respinsero un furioso assalto \"alla garibaldina\", baionetta in canna e quasi completamente allo scoperto, lanciato dal 2\u00ba battaglione di bersaglieri, del quale ebbero facilmente ragione. Cadde il comandante colonnello Nicostrato Castellini oltre a 19 altri bersaglieri e 60 feriti (battaglia di Vezza d'Oglio).\nL'avanzata austriaca aveva proceduto anche dal secondo dei grandi passi alpini che dividono la Lombardia italiana dall'Alto Adige: il passo dello Stelvio. Il 2 luglio una colonna aveva occupato Bormio ed il passo del Mortirolo. La Guardia Nazionale Mobile, attestata alla stretta di Sondalo, seppe riconquistare le posizioni perdute, rioccupandole l'11 luglio (Operazioni in Valtellina del 1866)\nL'offensiva austriaca, comunque, non venne ulteriormente alimentata dai comandi tirolesi e le linee sui passi mantenute sino al termine della guerra.\nLa vittoria di Condino.\nLa reazione austriaca appariva fiacca ma, in effetti, l'ottimo generale Kuhn stava preparando una controffensiva aggirante da nord, da Lardaro lungo il Chiese, e da sud, sul fianco destro garibaldino, da Bezzecca e la Val di Ledro, gi\u00f9 dal forte d'Ampola. Si trattava di impedire a Garibaldi di consolidare le posizioni o, perlomeno, di scompaginarne le file per ritardare l'avanzata.\nIl 16 luglio la colonna settentrionale assal\u00ec Cimego ed il ponte sul Chiese, ricacciando i volontari gi\u00f9 verso Condino, mentre la colonna meridionale giunse solo a bombardare la strada da Storo verso Condino (battaglia di Condino).\nL'azione di accerchiamento era fallita e gli austriaci non avevano forze sufficienti ad inseguire gli Italiani gi\u00f9 per il Chiese. La strada per Trento contava ancora troppe posizioni forti e luoghi adatti alla battaglia perch\u00e9 gli austriaci gettassero una parte importante delle proprie forze in una singola battaglia.\nA Condino e Storo, infine, Garibaldi poteva sempre contare su una grande superiorit\u00e0 numerica, forze in larga misura non ancora entrate in combattimento. Il Kuhn ordin\u00f2 quindi alle tre colonne di riguadagnare le posizioni di partenza.\nL'avanzata verso Riva del Garda.\nL'azione di aggiramento austriaca aveva reso chiaro il rischio di proseguire verso nord, lungo le valli Giudicarie, senza prima aver assicurato il fianco destro ed aver neutralizzato il forte d'Ampola.\nD'altra parte, la presa del forte avrebbe aperto una via alternativa verso Trento: la val di Ledro che, attraverso Tiarno e Bezzecca, porta dal lago di Ledro gi\u00f9 sino al lago di Garda, consentendo di agganciare (o aggirare) i forti di Riva del Garda, poco pi\u00f9 lontano.\nLa notte del 16 luglio veniva dunque posto l'assedio del Forte d'Ampola, che si concludeva il successivo 19 luglio con la resa della guarnigione.\nNel frattempo i volontari avevano sloggiato un drappello austriaco dal passo di Monte Nota, e occupato anche il passo di Monte Giovo, da cui era passata la colonna austriaca che il 16 luglio aveva bombardato Storo e Condino.\nIl 17 luglio un contrattacco austriaco al passo Giovo era stato respinto ed i volontari avevano inseguito gli austriaci, costringendoli a ripiegare sino a Lenzumo ed al passo sotto Monte Pichea, abbandonando l'intera Val di Ledro.\nIl 18 luglio due compagnie austriache risalivano la Val di Ledro da Riva del Garda, dirette a ricongiungersi con i commilitoni che, si supponeva, occupavano ancora Pieve di Ledro e Bezzecca. Inaspettatamente esse incontrarono in localit\u00e0 Pr\u00e9 le avanguardie italiane, che, come da istruzioni, ripiegarono su Molina e poi su Pieve di Ledro, poco oltre Bezzecca. I garibaldini avevano gi\u00e0 occupato il borgo con quattro compagnie dopo la battaglia di Pieve di Ledro che aveva costretto la colonna austriaca a ripiegare oltre la sovrastante Cima Pari, verso i forti di Riva del Garda. Dove, il 20 luglio, si ricongiunse con le restanti truppe sgomberate dalla Val di Ledro.\nAppena ebbe conoscenza di queste vicende, il Kuhn stabil\u00ec di rioccupare l'intera Val di Ledro, spezzare l'assedio al forte d'Ampola (seppe della caduta solo il 21 luglio) e respingere i volontari gi\u00f9 sino a Storo ed oltre. Si trattava, in ogni caso, di impedire a Garibaldi di stabilirsi in val di Ledro e farne una base di ulteriori operazioni verso Riva e la valle dell'Adige.\nLa peggiorata condizione strategica degli austriaci.\nLa situazione degli austriaci stava, nel frattempo, rapidamente peggiorando. Dopo la sconfitta contro i prussiani alla battaglia di Sadowa, il 3 luglio, parte dell'armata austriaca in Italia era stata ritirata a protezione di Vienna e, dopo alcuni tentennamenti, il generale Cialdini aveva diretto una brillante marcia attraverso il Veneto ed era ormai lanciato verso l'Isonzo.\nIl 19 luglio, due giorni prima della battaglia di Bezzecca, lo stesso Cialdini aveva affidato una sua divisione al generale Giacomo Medici, antico compagno d'arme di Garibaldi, con il compito di avanzare da Padova ormai liberata e risalire il fiume Brenta verso Trento.\nIn tal modo le forze austriache in Trentino sarebbero state pressate da due lati e, sperabilmente, spinte a ritirarsi verso l'Alto Adige, a protezione di Bolzano.\nA Kuhn, quindi, restavano solo pochi giorni per cercare di battere separatamente Garibaldi, per poi porsi con pi\u00f9 decisione a protezione di Trento e della strada che garantiva le comunicazioni fra il Tirolo e le fortezze del Quadrilatero.\nLa battaglia di Bezzecca.\nIl Kuhn dispose per un'azione aggirante, da nord, dalla Valle del Chiese, e da ovest, sul nuovo fianco destro garibaldino in val di Ledro e concentrato su Bezzecca: la prima colonna composta dalle truppe del colonnello Montluisant, di Philipp Graf Grunne e del maggiore Julian von Krynicki doveva scendere in Val di Ledro, sloggiare i garibaldini da Pieve di Ledro e Bezzecca, inseguirli sino e Tiarno ed al forte di Ampola e poi gi\u00f9 sino a Storo e Darzo. Le forze si unirono a Campi, di l\u00e0 dal Monte Par\u00ec, sopra Riva, il 20 luglio. Contemporaneamente, la seconda colonna composta da truppe del Kaim e dell'H\u00f6ffern doveva tenere a bada il nemico nella valle del Chiese, ancora una volta a Cimego e a Condino. Le forze si riunirono a Roncone, sopra Lardaro, il 20 luglio.\nLa mattina del 21 luglio due forti colonne austriache presero contatto con le posizioni tenute dai garibaldini nei pressi di Bezzecca. Gli austriaci presero il punto forte di Locca e poi il paese di Bezzecca. Nelle prime ore della battaglia mor\u00ec il colonnello mantovano Giovanni Chiassi (1827-1866). Garibaldi, giunto nel frattempo, comand\u00f2 un contrattacco che spinse gli austriaci a ripiegare sulle posizioni di partenza. Una parallela azione contro Cimego e Condino ebbe analogo esito.\nL'offensiva austriaca aveva fallito in pieno l'obiettivo strategico di liberare la Val di Ledro. Gli scontri, anzi, avevano dimostrato la seriet\u00e0 della minaccia italiana e Garibaldi poteva ora consolidarsi in Val di Ledro e avviare nuove azioni offensive.\nIl ripiegamento generale austriaco.\nLa battaglia di Bezzecca consentiva a Garibaldi di aprire la strada verso Trento, passando a fianco dei forti di Riva del Garda, ancora tenuti dagli austriaci, ovvero aprendosi la strada verso nord, passando per la cattura dei forti di Lardaro. Preparativi per quest'ultima azione vennero, in effetti, predisposti.\nMa nel frattempo si sviluppava anche l'azione di Medici. Il 22 luglio egli occupava, combattendo, Primolano, all'imbocco della Valsugana. Il 24 luglio scacciava gli austriaci da Borgo Valsugana eppoi, con un assalto notturno, Levico, a 27\u00a0km da Trento. Il 25 luglio si attestava di fronte a Civezzano, una stretta subito a ridosso di Trento ed assaliva Vigolo Vattaro, al passo della Valsorda, da cui si accedeva all'Adige subito sotto Trento (Invasione del Trentino (Medici - 1866)).\nIl 24 luglio le truppe di Heribert H\u00f6ffern von Saalfeld, che tenevano Lardaro, ricevettero l'ordine di ritirarsi immediatamente e la sera stessa raggiunsero Stenico, al termine delle Valli Giudicarie. Le truppe del maggiore Philipp Graf Grunne (reduce dalla azione di Bezzecca alla battaglia di Bezzecca) stazionavano ad Arco, a guardare la strada dalla Val di Ledro verso Trento. Si trattava, in pratica, dei due unici passaggi disponibili dal lago d'Idro a Trento per il generale Garibaldi.\nLe truppe a difesa della Vallarsa da Vicenza, via Schio o Valdagno su Rovereto, vennero comandate a Mattarello, allo sbocco della menzionata Valsorda a due km da Trento: Kuhn rinunciava, cos\u00ec, alla difesa di Rovereto.\nI restanti accessi all'Adige dalle valli a nord di Trento vennero chiusi inviando a Cavalese una brigata (per assicurare la Val di Fiemme, pericolosa in quanto scende su Ora, a met\u00e0 strada fra Bolzano e Trento e lasciando a difesa dello Stelvio e del Tonale le poche truppe col\u00e0 gi\u00e0 acquartierate.\nTutte le altre truppe disponibili vennero comandate a Trento.\nIl successo strategico della campagna italiana.\nI movimenti del Kuhn stavano precisamente a significare che gli austriaci si predisponevano all'assedio di Trento. Il risultato strategico del Garibaldi e del Medici poteva dirsi quasi raggiunto.\nIl comandante austriaco, in effetti, aveva ottenuto dall'arciduca Alberto l'autorizzazione a ritirarsi, se costretto, a difesa dell'Alto Adige di lingua tedesca, abbandonando il Trentino di lingua italiana. Solo, egli era deciso a dare battaglia davanti a Trento prima dello sgombero del Trentino.\nMa non si trattava ancora, per lui, della battaglia decisiva. C'era ancora da salvare Bolzano. Dopo un duro e glorioso scontro, si sarebbe probabilmente ritirato e gli Italiani lo avrebbero lasciato passare: come il Medici aveva dimostrato sin da Primolano, l'obiettivo della campagna era occupare quanto pi\u00f9 del Trentino fosse possibile: ricacciare il nemico, non necessariamente schiacciarlo.\nGli ultimi scontri.\nIl 25 luglio, in mattinata una forte colonna di volontari sal\u00ec i ripidi pendii rocciosi a picco sul lago di Garda, che dividono la parte terminale della Val Di Ledro da Riva. Quando presero a scendere a dirotto sulla cittadina subirono il bombardamento delle batterie del forte austriaco di San Nicol\u00f2, posto sul lago all'estremit\u00e0 opposta della cittadina, a met\u00e0 strada fra Riva e Torbole. Contribuirono al bombardamento anche le cannoniere della flottiglia lacuale, che a Riva avevano base.\nUn secondo tentativo avvenne la mattina presto del 26 luglio, quando i volontari scesero da Campi e Pranzo sino a Deva, giusto alle porte di Riva.\nMa nella notte era giunta la notizia che dalla mattina del 25 luglio era entrata in vigore una tregua d'armi di 8 giorni, fra Italia ed Austria. Trenta uomini della guarnigione del forte con il comandante, tenente Bellovaric, si fecero incontro ai volontari pretendendo dagli ufficiali il rispetto dei termini della tregua e questi ultimi, ad un passo dall'obiettivo, si arrestarono.\nLa tregua d'armi.\nLa tregua, in effetti, era stata sottoscritta il giorno precedente, 24 luglio, e prevedeva una sospensione d'armi dalle 8 di mattina, per 8 giorni.\nLo stesso 24 luglio, infatti, era stata sottoscritta una tregua d'armi fra austriaci e prussiani, ed anche l'Italia si trov\u00f2 obbligata al medesimo passo.\nLe difficolt\u00e0 della posizione austriaca sono, comunque, ben rappresentate dagli ordini scritti di quel 25 luglio. L'arciduca Alberto ordinava a Kuhn e ai suoi trentini: \"le estreme punte dell'armata rimangono nelle loro attuali posizioni. Poi tenere Trento fino all'ultimo\".\nIl Kuhn ordinava ai suoi comandanti: \u201cNel caso le truppe avanzate fossero costrette a ritirarsi, debbono farlo difendendo strenuamente ogni tratto di terreno metro per metro, ogni cascina, ogni casa. Dopo avere evacuato la prima linea dove attualmente si trovano le truppe, si deve tenere ad ogni costo \u2026 naturalmente dopo aver difeso gli intervalli di terreno \u2026 la terza linea \u00e8 per ultimo la citt\u00e0 stessa; il direttore del genio tenente colonnello Wolter ha il compito di far eseguire immediatamente le necessarie fortificazioni. Ritengo personalmente responsabile ciascuno dei signori ufficiali che la difesa venga compiuta col massimo valore secondo gli ordini di sua altezza imperiale l'arciduca Alberto.\"\nGiungevano a rinforzo da Innsbr\u00fcck appena due reggimenti e una batteria.\nContemporaneamente le truppe a del Gr\u00fcnne ad Arco vennero comandate a Trento: veniva cos\u00ec, sostanzialmente, abbandonata anche la Valle Sarca, dopo tutto il corso inferiore dell'Adige. In esse erano ormai presenti solo piccoli drappelli, a mostrar la bandiera: le guarnigioni a Lardaro e Riva, due compagnie inviate di corsa a Rovereto: nulla che potesse offrire alcun potenziale difensivo.\nNei giorni successivi si intensific\u00f2 lo sforzo politico, con i garibaldini impegnati ad organizzare i consueti plebisciti per l'annessione al Regno d'Italia delle comunit\u00e0 appena occupate e relative petizioni al re Vittorio Emanuele II di Savoia. Gli austriaci, con piccoli drappelli, a dissuadere le popolazioni da eventuali manifestazioni o sollevazioni, che avrebbero potuto pesare al tavolo della pace.\nLa pace.\nIl 9 agosto giungeva la notizia del prossimo armistizio tra il Regno d'Italia e l'Impero austriaco e con essa l'ordine de La Marmora di sgomberare il Trentino entro 24 ore.\nDalla piazza di Bezzecca, Garibaldi rispose con un telegramma, \u00abObbedisco\u00bb, divenuto in seguito celebre. L'ordine di arresto, comunque, venne vissuto come una profonda ferita, come riportato dalla stampa popolare. . In generale, .\nAl seguito della ritirata garibaldina si mossero gli austriaci che trovarono strade sgombre, salvo alcune unit\u00e0 isolate che vennero accompagnate al confine. .\nAttualmente la portantina adoperata da Garibaldi si trova al Tiroler Kaiserj\u00e4ger museum di Innsbruck.\nLa cessazione delle ostilit\u00e0 venne sancita con l'armistizio di Cormons, il 12 agosto 1866, firmato dal generale Agostino Petitti Bagliani di Roreto. Il 3 ottobre fu firmata la pace, a Vienna.\nConsiderazioni conclusive.\nGiuseppe Garibaldi, comunque, aveva condotto una buona campagna contro un nemico inferiore di numero, ma difeso da posizioni ben fortificate e dai combattenti tirolesi, da lungo tempo preparati alle insidie del territorio di montagna. Soprattutto, la vittoria di Bezzecca venne ricordata come l'unico successo italiano di una guerra segnata dalle sconfitte nelle battaglie di Custoza e di Lissa.\nConseguenze: la creazione del corpo degli Alpini.\nLa campagna aveva dimostrato l'importanza di disporre di un'adeguata forza di protezione dei valichi alpini del Trentino e dell'Alto Adige austriaci, dal momento che, con l'acquisizione del Veneto, il confine alpino si estendeva per alcune centinaia di chilometri. Meglio ancora se tale difesa fosse stata affidata agli stessi valligiani. La stessa strategia del Kuhn, d'altra parte, doveva gran parte della sua efficacia alla disponibilit\u00e0 di reparti e milizie indigene tirolesi, avvezze alle marce e ai combattimenti in quota.\n\u00c8 significativo che i primi centri di mobilitazione (Distretti Militari) costituiti nel regno italiano gi\u00e0 nel 1870 fossero quelli di Cuneo, Torino, Novara, Como (che allora includeva Sondrio, Lecco e Varese), Brescia, Treviso e Udine, cio\u00e8 quelli ai quali pi\u00f9 tardi vennero assegnate le compagnie alpine.\nLa nascita ufficiale del corpo degli Alpini risale a sei anni dopo la battaglia di Bezzecca, il 15 ottobre 1872, ad opera del capitano Giuseppe Perrucchetti, ufficiale dei bersaglieri."}
{"id": "706405", "revid": "174925", "url": "https://it.wikipedia.org/wiki?curid=706405", "title": "Gnu", "text": ""}
{"id": "706412", "revid": "180559", "url": "https://it.wikipedia.org/wiki?curid=706412", "title": "Glaucoma da cortisone", "text": "Si definisce glaucoma da cortisone una forma di glaucoma che pu\u00f2 insorgere in seguito all'instillazione prolungata (mesi o anni) nel sacco congiuntivale di colliri o pomate a base di farmaci cortisonici.\nIn ogni caso, \u00e8 stata riscontrata una certa predisposizione genetica nei soggetti ammalati. Ci\u00f2 suggerisce che l'insorgenza della patologia non sia associata solo alla somministrazione dei farmaci."}
{"id": "706422", "revid": "1543377", "url": "https://it.wikipedia.org/wiki?curid=706422", "title": "Wolves in Wolves' Clothing", "text": "Wolves in Wolves' Clothing \u00e8 il decimo album in ordine cronologico della band punk NOFX pubblicato dalla Fat Wreck Chords nel 2006.\nSul sito ufficiale dell'etichetta \u00e8 possibile ascoltare gratuitamente gli mp3 delle canzoni \"Seeing Double at the Triple Rock\" e \"100 Times Fuckeder\".\nIl disco.\nL'album presenta un nuovo \"attacco\" della band alla politica del Presidente degli Stati Uniti d'America George W. Bush. Ha raggiunto la posizione numero 46 nella classifica Billboard 200."}
{"id": "706424", "revid": "125429235", "url": "https://it.wikipedia.org/wiki?curid=706424", "title": "Giampaolo Bettamio", "text": "Biografia.\nSenatore per quattro legislature, dal 1996 al 2013, prima con Forza Italia e poi con il Popolo della Libert\u00e0.\nDal 2001 al 2006 \u00e8 stato tesoriere del gruppo di Forza Italia al Senato. \u00c8 stato sottosegretario agli affari esteri del Governo Berlusconi II (dal 30 dicembre 2004) e del seguente Governo Berlusconi III. Durante la XIV Legislatura \u00e8 stato membro della Commissione Mitrokhin.\nBettamio \u00e8 relatore insieme a Paolo Amato (PdL) e Giuseppe Esposito (PdL) del ddl sui Rifinanziamento delle missioni militari 2011 approvato al Senato il 27 luglio 2011 con 269 s\u00ec (PdL,Lega, Coesione Nazionale,Pd,Udc,Fli,Api,Mpa) 12 no (IdV, SvP) e un astenuto. Il ddl ha provocato alcune divisioni (poi rientrate con il voto del Carroccio a favore) nella maggioranza dopo le dichiarazioni del viceministro leghista Castelli che esprimeva la sua pi\u00f9 totale contrariet\u00e0.\nPur essendo vice-coordinatore regionale emiliano del PdL, Bettamio viene escluso nelle liste dei candidati per le elezioni politiche del febbraio 2013.."}
{"id": "706428", "revid": "682087", "url": "https://it.wikipedia.org/wiki?curid=706428", "title": "Glaucoma giovanile", "text": "Si definisce glaucoma giovanile una forma di glaucoma ad insorgenza precoce (tra i 5 ed i 35 anni).\nSolitamente, a differenza delle altre forme di glaucoma, essa si manifesta con un esordio alla medesima et\u00e0 in membri della stessa famiglia ed \u00e8 associata frequentemente a miopia degenerativa."}
{"id": "706430", "revid": "77358", "url": "https://it.wikipedia.org/wiki?curid=706430", "title": "R'n'B", "text": ""}
{"id": "706433", "revid": "123882198", "url": "https://it.wikipedia.org/wiki?curid=706433", "title": "Arciducato d'Austria", "text": "L'Arciducato d'Austria (in tedesco \"Erzherzogtum \u00d6sterreich\") fu uno dei pi\u00f9 importanti Stati all'interno del Sacro Romano Impero e nucleo della Monarchia asburgica, con capitale Vienna.\nL'arciducato fu preceduto dalla Marca Orientale, che fu elevata a ducato dall'imperatore Federico Barbarossa nel 1156. Il ducato pass\u00f2 quindi alla Casa d'Asburgo nel 1282. Nel 1453 il duca Federico V, eletto imperatore, tramut\u00f2 il ducato in arciducato: da quel momento, tutti gli imperatori successivi furono anche arciduchi d'Austria. \nNel 1526 Ferdinando I acquis\u00ec anche le contigue terre della Corona boema e del Regno d'Ungheria, ponendo le basi di una grande potenza europea. Il Sacro Romano Impero fu sciolto nel 1806 e sostituito dall'Impero austriaco, al cui interno l'Arciducato continu\u00f2 ad esistere bench\u00e9 formalmente diviso in Alta Austria e Bassa Austria.\nStoria.\n\"Marchia orientalis\" e margravato del Babenberg.\nNell'epoca carolingia e durante il primo Medioevo il centro del territorio che sarebbe divenuto l'Arciducato d'Austria era conosciuto come \"Marchia orientalis\". I tedeschi emigrati nella zona scacciarono le popolazioni slave nel IX e X secolo e, dopo la battaglia di Lechfeld nel 955, l'area divenne una delle terre costituenti il Sacro Romano Impero e le fu dato un margravato nel 960. Dal 976 il territorio fu governato dalla dinastia Babenberg e divenne conosciuto col nome di Ostarr\u00eechi (\"Regno dell'Est\"), l'antenato linguistico nel nome tedesco dell'Austria, \"\u00d6sterreich\".\nDucato d'Austria.\nNel 1156 il margravato fu innalzato allo \"status\" di Ducato d'Austria con il \"Minus Privilegium\" emesso dall'imperatore Federico I. Il 17 agosto 1186 vi fu la firma del trattato di Georgenberg. Nel 1278 Rodolfo I sconfisse Ottocaro II di Boemia e assicur\u00f2 il ducato alla dinastia degli Asburgo.\nArciducato d'Austria.\nNel 1359 il duca Rodolfo IV fece redigere dalla propria cancelleria un falso \"Privilegium maius\" per elevare lo \"status\" del ducato ad arciducato, ma l'azione non fu riconosciuta dal Sacro Romano Impero. Ernesto I d'Asburgo fu il primo a utilizzare il titolo di arciduca, ma l'arciducato fu riconosciuto ufficialmente solo nel 1453, quando gli Asburgo presero il controllo del governo del Sacro Romano Impero con Federico V (Federico III d'Asburgo). L'Austria fu l'unico Stato in assoluto che divenne arciducato e dal XVI secolo i membri della casata Asburgo ebbero il titolo di arciduca o arciduchessa. Dal 1512 l'arciducato fu anche al centro di un circolo imperiale del Sacro Romano Impero, il circolo dell'Austria, che comprendeva gran parte delle terre ereditarie austriache.\nNel 1740 divenne Arciduchessa d'Austria Maria Teresa d'Asburgo (prima e unica donna a ereditare il titolo) insieme al titolo di Regina d'Ungheria e di Boemia. Dopo la guerra di successione austriaca, non potendo accedere alla carica di imperatore del Sacro Romano Impero a causa della legge salica, fece incoronare nel 1745 il marito Francesco e alla sua morte nel 1765, il figlio Giuseppe II d'Asburgo-Lorena che, solo alla morte della madre nel 1780, divenne cos\u00ec arciduca d'Austria e imperatore del Sacro Romano Impero.\nImpero asburgico.\nNel 1804 l'Imperatore Francesco II promosse i suoi territori all'interno del Sacro Romano Impero da arciducato a impero d'Austria, come risposta alla proclamazione dell'Impero francese da parte di Napoleone. Il Sacro Romano Impero fu disciolto due anni dopo. Nel 1867, con un patto tra monarchia austriaca e nobilt\u00e0 ungherese, nacque l'impero austro-ungarico.\nL'Arciducato d'Austria continu\u00f2 a esistere come terra costituente della corona (\"Kronland\") all'interno dell'impero, anche se era amministrativamente diviso nei due arciducati di Alta e Bassa Austria. Il titolo di arciduca continu\u00f2 a essere utilizzato dai membri della famiglia imperiale e l'arciducato fu sciolto formalmente nel 1918, con la caduta dell'Impero austro-ungarico e la creazione degli Stati federati della Bassa e dell'Alta Austria all'interno dell'Austria e dello stato di Ungheria."}
{"id": "706443", "revid": "125838080", "url": "https://it.wikipedia.org/wiki?curid=706443", "title": "Reso", "text": "Reso (in greco antico \u1fec\u1fc6\u03c3\u03bf\u03c2 \"Rh\u1e15sos\") \u00e8 un personaggio della mitologia greca, signore di Tracia. Nella letteratura occidentale ha inizio con lui la serie dei giovani guerrieri destinati a venire uccisi nel sonno. La leggenda che lo riguarda si conclude con la sua singolarissima risurrezione.\nEtimologia.\nIl nome \"Reso\" (un antroponimo tracio) probabilmente deriva dalla radice Indoeuropea \"*reg-\", \"governare\" mutata secondo le caratteristiche tipiche di una lingua Satem. In Bitinia c'era anche un fiume chiamato \"Reso\", al quale la mitologia greca attribuisce una divinit\u00e0 protettrice che porta lo stesso nome. Il semidio trace fu parimenti associato alla Bitinia grazie alla sua storia d'amore con la cacciatrice bitina Argantone, da lui sposata poco prima della partenza per Troia, come riportato dagli \"Erotika Pathemata\" (\"Pene d'amore\") di Partenio di Nicea.\nIl mito.\nLe origini.\nReso era un giovane re della Tracia che, secondo l\"'Iliade\", nel corso della guerra di Troia si alle\u00f2 con i troiani di Priamo. Omero afferma che suo padre era Eioneo, un personaggio altrimenti sconosciuto, sebbene il suo nome sia evidentemente connesso con la citt\u00e0 di Eione che si trova nella Tracia occidentale, alla foce dello Strimone. Scrittori di epoche successive attribuirono a Reso come padre il re trace Strimone, che era originario della citt\u00e0 trace di Eione, il che pu\u00f2 fare pensare che in Omero \"Eioneo\" non sia nome proprio di persona ma voglia dire in realt\u00e0 \"l'uomo di Eione\", ovvero appunto Strimone. Sempre nelle fonti postomeriche venne data a Reso anche un'origine semidivina, in quanto ritenuto figlio, come gi\u00e0 Orfeo, di una delle nove Muse (le fonti oscillano tra Clio, Euterpe e Tersicore), che l'avrebbe fatto allevare da alcune Naiadi.\nLa morte.\nReso sal\u00ec ancora adolescente sul trono di Tracia, succedendo al padre che aveva abdicato in suo favore. Era da poco diventato re quando giunse la notizia della guerra scoppiata tra greci e troiani, e allora invi\u00f2 in aiuto del re Priamo un grande contingente di uomini guidati da due nobili in et\u00e0 matura, Acamante (zio di Cizico, il defunto sovrano dei Dolioni) e Piroo: se egli non pot\u00e9 subito intervenire direttamente in prima persona fu perch\u00e9 nel contempo si trov\u00f2 a dover difendere il suo regno da un attacco degli abitanti della Scizia. Passarono cos\u00ec dieci anni, e finalmente Reso arriv\u00f2 a Troia con un cocchio decorato in oro e argento, trainato da due cavalli bianchi che gli erano stati donati da Ares, dotati di una grandissima velocit\u00e0. Gli Achei, preoccupati di questo, inviarono Odisseo e Diomede per rubarglieli. I due eroi, penetrati nell'accampamento con il favore del buio, si introdussero nella tenda di Reso: Diomede con la spada colp\u00ec alla gola il re e dodici suoi uomini mentre dormivano, per poi allontanarsi con i preziosi animali trafugati nel frattempo da Odisseo. Ironia della sorte, il giovane condottiero stava sognando di essere ucciso da Diomede, il che aveva contribuito ad agitare ulteriormente il suo sonno, essendo egli gi\u00e0 di per s\u00e9 grande russatore. Alla strage sopravvisse Ippocoonte, cugino e coetaneo di Reso, nonch\u00e9 suo consigliere. Questi fatti sono raccontati nel libro X dell\"'Iliade\".\nNella tragedia \"Reso\", la cui attribuzione ad Euripide \u00e8 tuttora incerta e contestata, si dice che il giovane signore dei Traci fu ucciso la notte stessa del suo arrivo a Troia senza che egli avesse avuto il tempo di dissetare i cavalli con l'acqua dello Scamandro, nel qual caso la citt\u00e0 sarebbe divenuta inespugnabile: esausto per le fatiche del viaggio, si era posto a dormire nel suo letto. In quest'opera viene inoltre celebrata la straordinaria bellezza dell'eroe, definito \"simile a un nume\" mentre incede sul suo splendido carro da combattimento.\nEcco il passo omerico:\n&lt;poem&gt; \u00ab\"... Intantopiomba su Reso il fier Tid\u00ecde, e privalui tredicesmo della dolce vita.Sospirante lo colse ed affannosoperch\u00e9 per opra di Minerva apparsoappunto in quella gli pendea sul capo,tremenda vis\u00efon, d'Enide il figlio.Scioglie Ulisse i destrieri, e colle briglieaccoppiati, di mezzo a quella tormavia li mena, e coll'arco li percuote(ch\u00e9 tor dal cocchio non pens\u00f2 la sferza),e d'un fischio fa cenno a D\u00efomede.Ma questi in mente discorrea pi\u00f9 arditifatti, e dubbiava se dar mano al cocchiod'armi ingombro si debba, e pel timonetrarlo; o se imposto alle gagliarde spallevia sel porti di peso; o se proseguad'altri pi\u00f9 Traci a consumar le vite.In questo dubbio gli si fece appressoMinerva, e disse: Al partir pensa, o figliodell'invitto Tid\u00e8o, riedi alle navi,se tornarvi non vuoi cacciato in fuga,e che svegli i Troiani un Dio nemico.Ud\u00ec l'eroe la Diva, e ratto ascesesu l'uno de' corsier, su l'altro Ulisseche via coll'arco li tempesta, e quellialle navi volavano veloci.Il signor del sonante arco d'argentostavasi Apollo alla vedetta, e vistaseguir Minerva del Tid\u00ecde i passi,adirato alla Dea, mischiossi in mezzoalle turbe troiane, e Ipocoontesvegli\u00f2, de' Traci consigliero, e prodeconsobrino di Reso. Ed ei balzandodal sonno, e de' cavalli abbandonatoil quartiero mirando, e palpitantinella morte i compagni, e lordo tuttodi sangue il loco, url\u00f2 di doglia, e fortechiam\u00f2 per nome il suo diletto amico;e un trambusto levossi e un alto gridodegli accorrenti Troi, che l'arduo fattodei due fuggenti contempl\u00e2r stupiti.\"\u00bb &lt;/poem&gt;\nManca, nell'opera teatrale, la figura di Ippocoonte: la descrizione dell'uccisione di Reso viene fatta dal suo auriga, che nella strage \u00e8 rimasto ferito:\n&lt;poem&gt; \u00ab \"E, alzando il capo, un rantoloudii di moribondi; e un caldo rivolodi giovin sangue mi colp\u00ec, sprizzantedal signor mio, miseramente ucciso.\"\u00bb &lt;/poem&gt;\nLa risurrezione.\nNel finale della tragedia pseudoeuripidea, la Musa madre di Reso (non se ne fa mai il nome) prende con s\u00e9 il cadavere dell'eroe, e pur straziata per la sua morte prematura rivela che egli verr\u00e0 resuscitato dagli dei inferi: dopo che il suo corpo e la sua anima saranno riuniti, Reso otterr\u00e0 addirittura l'immortalit\u00e0; dovr\u00e0 tuttavia restare nelle viscere della terra, lontano dunque dagli uomini - che in seguito lo onoreranno come un dio - ma anche dal regno dei morti. Del luogo che accoglier\u00e0 l'eroe nel suo nuovo status di essere immortale si dice solo che \u00e8 inaccessibile a tutti, divinit\u00e0 comprese, e che la sua oscurit\u00e0 \u00e8 inferiore a quella dell'Ade: un luogo presumibilmente di grande bellezza (anche se non luminoso come i Campi Elisi) che dovrebbe infondere in Reso un senso di felicit\u00e0 nonostante il forzato isolamento.\n&lt;poem&gt; \u00ab\"Ma d'ora innanzi,per me sar\u00e0 come se morto ei sia,n\u00e9 luce vegga pi\u00f9. Perch\u00e9 trovarsidove io mi trovi, e della madre il voltovedere, ei non potr\u00e0. Dell'argent\u00edferaterra nascosto negli oscuri anfratti,uomo e Nume sar\u00e0, vivo e sepolto\"\u00bb &lt;/poem&gt;\nFortuna dell'episodio.\nLetteratura latina e moderna.\nIl tragico assassinio di Reso \u00e8 ben noto a Virgilio, che nel libro I dell\"'Eneide\" pone una sua raffigurazione in un tempio di Cartagine: Enea, che l'ha riconosciuto, non riesce a trattenersi dal pianto. Virgilio non si rif\u00e0 solo a Omero ma anche all'opera teatrale, in quanto accenna alla fatale dimenticanza dell'eroe:\n&lt;poem&gt; \u00ab\"N\u00e9 senza lagrimar Reso conobbeai destrier bianchi, ai bianchi padiglioni,fatti di sangue in mille parti rossi:che sotto v'era D\u00efomede, anch'egliinsanguinato; e si facea d'intornoalta strage di gente che nel sonno,prima che da lui morta, era sepolta.Vedea quindi i cavalli al campo addotti,che non pot\u00ear (fato a' Troiani avverso!)di Troia erba gustare, o ber del Xanto.\"\u00bb &lt;/poem&gt;\nMa soprattutto il poeta latino crea, nel libro IX del poema, un episodio quasi del tutto analogo, in cui i due grandi amici troiani Eurialo e Niso seminano un'ingente strage nelle tende dei guerrieri italici addormentati. Due di questi in particolare richiamano il re trace: il condottiero Remo, che ha un cocchio da guerra trainato da cavalli, e l'augure Ramnete (\"Amnete\" nella traduzione di Adriano Bacchielli), sovrano come Reso, oltre a essere caratterizzato dal russare affannoso. Costituisce invece un'innovazione, rispetto al modello omerico, la morte, mediante decapitazione, di alcune vittime, Remo, Lamiro e Lamo, e il bellissimo Serrano: spettacolare quella di Remo, col sangue che intride tutto il letto su cui \u00e8 coricato l'eroe.\n&lt;poem&gt; \u00ab\"nel sonno e nel sopor del vino immersi,vedono ovunque Rutuli fra l'ombre,carri funesti col timone al cielo,uomini ed armi fra le briglie, ed elmied anfore di vino a terra prone.E l'Irtacide allora: \u00ab Questo, Eurialo,\u00e8 il momento di osare!\u00bb \"\u00bb &lt;/poem&gt;\n&lt;poem&gt; \u00ab \"Cos\u00ec dice, e si tace; e d'improvvisoassale con la spada il tronfio Amneteche su cumulo folto di tappetiroco soffiava dai polmoni il sonno: ed augure egli era, e a Turno caro, ed egli stesso re; ma l'arte sua non lo salv\u00f2 da morte. Poi tre serviaccanto a lui sorprende, alla rinfusain mezzo all'armi placidi giacenti,e l'auriga di Remo fra i cavalli;e taglia loro la riversa gola.Poi con un colpo mozza il capo al siree lascia il tronco sussultar nel sangueche il letto intiepidisce e il suolo imbruna;e a Lamo poi, a Lamiro, a Serranoche fino a tarda notte avea giocato:bello d'aspetto, al suol giacente, immemore,avvinti i sensi nel sopor del vino\".\u00bb &lt;/poem&gt;\nNon si deve dimenticare, nel poema virgiliano, il passo del sesto libro in cui l'anima di Deifobo racconta ad Enea, sceso vivo nell'Ade, la propria uccisione, avvenuta per mano di Ulisse e Menelao, che lo trucidarono nel sonno dopo essere entrati in casa sua la notte della caduta di Troia. L'episodio era narrato gi\u00e0 nella \"Iliou Persis\", opera perduta del ciclo troiano, che fu composta dopo l'Iliade, sicch\u00e9 la figura di Reso \u00e8 alla base anche dello sviluppo del mito concernente Deifobo, bench\u00e9 le varie mutilazioni subite da costui siano un elemento di cui non si trova traccia nel modello di partenza.\n&lt;poem&gt; \u00ab \"Qui vide il priamide Deifobo dilaniato in tutto il corpo,crudelmente mutilo il viso, il viso e ambedue le mani,devastate le tempie, le orecchie strappate,e tronche le nari da deturpante ferita.Lo riconobbe a stento, che tremava e copriva l'orribilescempio, e gli si rivolse per primo con la nota voce:\u00abDeifobo, possente in armi, stirpe dell'alto sanguedi Teucro, chi volle vendicarsi cos\u00ec crudelmente?A chi fu lecito tanto su te? Nell'ultima nottemi giunse la fama che tu, stanco della vasta stragedi Pelasgi, eri caduto su un mucchio di confuso sterminio.Allora un muro ti eressi sulla riva cretea,e tre volte invocai a gran voce i Mani.Il nome e le armi vegliano il luogo; te, amico, partendonon scorsi, per comporti nella terra dei padri.\u00bbA ci\u00f2 il Priamide: \u00abNon hai tralasciato nulla, amico,tutto hai assolto a Deifobo e all'immagine del suo cadavere.Ma i miei fati e l'esiziale delitto della Spartanami sommersero in tale sciagura; ella ha lasciato questi ricordiCome passammo tra falso giubilo l'ultimanotte, lo sai; e bisogna ricordarlo purtroppo.Quando il fatale cavallo d'un balzo venne sull'altaPergamo, e gravido port\u00f2 nel ventre guerrieri armati,lei, simulando una danza, guidava intorno le Frigieululanti in tripudio; in mezzo brandiva una grandefiaccola, e dall'alto della rocca chiamava i Danai.Allora, sfinito dagli affanni e gravato dal sonno,mi accolse l'infausto talamo, e disteso mi oppresseun dolce e profondo riposo simile a placida morte.Intanto quell'egregia sposa sottrae tutte le armidalla casa, e mi toglie di sotto il capo la fida spada;chiama Menelao nelle stanze, e apre le porte,certo sperando che questo sarebbe un gran dono all'amante,e che potesse estinguersi cos\u00ec la fama delle antiche colpe.Ma perch\u00e9 mi dilungo? Irrompono nel talamo;si unisce a loro, consigliere di delitti, l'Eolide\"\u00bb\u00bb &lt;/poem&gt;\nIn et\u00e0 moderna Ludovico Ariosto nel suo \"Orlando Furioso\" si ispira a Omero e in parte anche a Virgilio facendo dei due guerrieri saraceni Cloridano e Medoro gli autori di un massacro notturno di cui restano vittime diversi nemici cristiani sorpresi nel sonno. Qui le figure pi\u00f9 vicine a Reso sono i due giovani fratelli Malindo e Ardalico, che come lui si sono appena aggiunti al resto dell'esercito.\n&lt;poem&gt; \u00ab\"Cos\u00ec disse egli, e tosto il parlar tenne,ed entr\u00f2 dove il dotto Alfeo dormia,che l'anno inanzi in corte a Carlo venne,medico e mago e pien d'astrologia:ma poco a questa volta gli sovenne;anzi gli disse in tutto la bugia.Predetto egli s'avea, che d'anni pienodovea morire alla sua moglie in seno:ed or gli ha messo il cauto Saracinola punta de la spada ne la gola.Quattro altri uccide appresso all'indovino,che non han tempo a dire una parola:menzion dei nomi lor non fa Turpino,e 'l lungo andar le lor notizie invola:dopo essi Palidon da Moncalieri,che sicuro dormia fra duo destrieri.Poi se ne vien dove col capo giaceappoggiato al barile il miser Grillo:avealo voto, e avea creduto in pacegodersi un sonno placido e tranquillo.Tronc\u00f2gli il capo il Saracino audace:esce col sangue il vin per uno spillo,di che n'ha in corpo pi\u00f9 d'una bigoncia;e di ber sogna, e Cloridan lo sconcia.E presso a Grillo, un Greco ed un Tedescospenge in dui colpi, Andropono e Conradoche de la notte avean goduto al frescogran parte, or con la tazza, ora col dado:felici, se vegghiar sapeano a descofin che de l'Indo il sol passassi il guado.Ma non potria negli uomini il destino,se del futuro ognun fosse indovino. Come impasto leone in stalla piena, che lunga fame abbia smacrato e asciutto,uccide, scanna, mangia, a strazio menal'infermo gregge in sua bal\u00eca condutto;cos\u00ec il crudel pagan nel sonno svenala nostra gente, e fa macel per tutto.La spada di Medoro anco non ebe;ma si sdegna ferir l'ignobil plebe.[...]Malindo uccise e Ardalico il fratello,che del conte di Fiandra erano figli;e l'uno e l'altro cavallier novellofatto avea Carlo, e aggiunto all'arme i gigli,perch\u00e9 il giorno amendui d'ostil macellocon gli stocchi tornar vide vermigli:e terre in Frisa avea promesso loro,e date avria; ma lo viet\u00f2 Medoro.\"\u00bb &lt;/poem&gt;\nArte.\nIn campo artistico va ricordato il dipinto \"Ulisse e Diomede nella tenda di Reso\" di Corrado Giaquinto, basato sulla versione del mito riferita dallo Pseudo-Euripide. Si trova custodito nella Pinacoteca di Bari.\nCinema.\nTobias Santelmann presta il proprio volto a Reso nel film del 2014 \"Hercules - Il guerriero\", dove il protagonista (interpretato da Dwayne Johnson) interagisce con l'eroe trace, il che \u00e8 un'evidente forzatura in quanto nel mito greco i due semidei appartengono a contesti differenti."}
{"id": "706445", "revid": "1745361", "url": "https://it.wikipedia.org/wiki?curid=706445", "title": "Eraclidi", "text": "Gli Eraclidi (), nella mitologia greca, sono sia i figli di Eracle, in particolare di Eracle e Deianira, sia i loro discendenti. Gli Eraclidi svolgono un ruolo di primo piano nella mitologia greca, in quanto conquistarono il Peloponneso e altre aree dell'antica Grecia nei decenni successivi alla guerra di Troia. Gli storici e i mitografi hanno individuato un parallelismo tra il cosiddetto ritorno degli Eraclidi e l'invasione dorica, evento storico avvenuto verso il 1100 a.C.. Le dinastie che rivendicavano una discendenza da Eracle governarono la Grecia e la Macedonia per molto tempo, e anche Alessandro il Grande faceva risalire la sua dinastia a Temeno, discendente di Eracle.\nFigli di Eracle ed Onfale.\nVengono definiti Eraclidi anche i discendenti di Eracle e della regina della Lidia, Onfale, figlia del fiume Iardano. La discendenza di Eracle avrebbe governato sulla regione per 505 anni, per essere poi detronizzata, dopo Candaule, da Gige, fondatore della dinastia mermnade. Tale ramo degli Eraclidi affermava di discendere dal dio del Sole che i Lidi chiamavano Sandone e i Greci identificavano, appunto, con Eracle.\nAltri Eraclidi.\nI capitani achei Tlepolemo, Fidippo e Antifo, che parteciparono alla guerra di Troia, possono essere annoverati tra gli eraclidi, in quanto rispettivamente figlio e nipoti di Eracle. \nUna delle trib\u00f9 di Atene e alcuni re di Corinto venivano fatti risalire a Antioco, figlio di Eracle e della principessa dei driopi Meda.\nMitologia.\nQuando Eracle ascese tra gli dei, i suoi figli, per sfuggire alla persecuzione di Euristeo, si rifugiarono presso Ceice, re di Eraclea Trachinia; ma Euristeo, minacciando guerra, chiese a Ceice di consegnarli. Gli Eraclidi allora lasciarono Eraclea Trachinia e si dispersero per tutta la Grecia. In seguito chiesero la protezione degli Ateniesi, di cui era re Teseo, che non solo non li consegn\u00f2, ma dichiar\u00f2 guerra al loro persecutore. I figli di Euristeo caddero in battaglia, e lo stesso Euristeo fugg\u00ec, ma, presso le Rocce Scironidi fu raggiunto e ucciso da un figlio di Eracle, Illo. Questi tagli\u00f2 la testa ad Euristeo e la port\u00f2 in dono alla madre di Eracle, Alcmena. Secondo Pausania e Pindaro Euristeo fu invece ucciso da Iolao, nipote di Eracle, e figlio del fratellastro di questi, Ificlo. Secondo Strabone invece Euristeo cadde in battaglia a Maratona.\nPausania riporta per\u00f2 una versione differente. Racconta, infatti, che fu lo stesso Ceice a suggerire agli Eraclidi di rifugiarsi presso Atene, poich\u00e9 questa \u00abaveva forze sufficienti per proteggerli\u00bb; Teseo si rifiut\u00f2 di consegnarli a Euristeo, e questo provoc\u00f2 la guerra. Secondo un oracolo, Atene l'avrebbe vinta se uno dei figli di Eracle fosse stato sacrificato: Macaria, figlia di Eracle e Deianira, si uccise, e gli Ateniesi, vittoriosi, le dedicarono a Maratona una fonte, chiamata appunto fonte Macaria. Secondo Euripide gli Eraclidi si rifugiarono non da Teseo, ma dai suoi discendenti.\nIl ritorno in patria.\nDopo la morte di Euristeo, secondo Apollodoro, gli Eraclidi tornarono nel Peloponneso, ma a un anno dal loro ritorno una pestilenza si abbatt\u00e9 sulla Grecia, e l'oracolo disse che ci\u00f2 era avvenuto perch\u00e9 erano tornati troppo presto in patria. Cos\u00ec abbandonarono nuovamente il Peloponneso e tornarono a Maratona. Illo, che nel frattempo, come voluto dal padre aveva sposato Iole si rec\u00f2 a Delfi per consultare l'oracolo e sapere quando sarebbero potuti tornare. Questi rispose che sarebbero potuti tornare \u201calla terza messe\u201d. Illo pens\u00f2 che significasse tre anni, e, lasciato passare quel tempo, ritorn\u00f2 in Attica con il suo esercito, che venne per\u00f2 attaccato e sconfitto da Tisameno, figlio di Oreste, che allora regnava su Sparta. Gli Eraclidi allora consultarono nuovamente l'oracolo e appresero che con \u201cterza messe\u201d non s'intendevano tre anni, bens\u00ec tre generazioni.\nTemeno, figlio di Aristomaco, che apparteneva alla terza generazione dopo Illo stava organizzando l'esercito e la flotta per invadere il Peloponneso, quando si present\u00f2 un indovino, di nome Carno, che predisse la distruzione dell'esercito se fossero andati nel Peloponneso; allora Ippote, uno degli Eraclidi, lo uccise. Dopo l'omicidio la flotta and\u00f2 distrutta e l'esercito fu vittima di una carestia. Temeno allora consult\u00f2 l'oracolo, e il dio disse che l'uccisore dell'indovino dovesse essere esiliato per dieci anni. Aggiunse che dovevano eleggere come capo un \u201ctrioculo\u201d, qualcuno con tre occhi. Gli Eraclidi si misero in cerca di quest'uomo e infine si imbatterono in Ossilo. Questi era in sella ad un cavallo con un occhio solo. Gli Eraclidi ritennero che Ossilo fosse il personaggio indicato dall'oracolo e lo fecero loro comandante. Con Ossilo a capo dell'esercito tornarono nel Peloponneso, e uccisero Tisameno, re di Sparta.\nRiferimenti storici.\nIl ritorno degli Eraclidi sarebbe il ricordo leggendario dell'invasione dorica, avvenuta verso il 1100 a.C. Secondo altri, poi, gli Eraclidi furono anche i fondatori di Sparta, dopo aver distrutto la Sparta micenea (pi\u00f9 precisamente Lacedemone). Da loro discesero secondo la tradizione i due Re di Sparta esistenti in epoca storica, tra cui Leonida I."}
{"id": "706446", "revid": "1155", "url": "https://it.wikipedia.org/wiki?curid=706446", "title": "Thymallus arcticus arcticus", "text": ""}
{"id": "706450", "revid": "1155", "url": "https://it.wikipedia.org/wiki?curid=706450", "title": "Thymallus", "text": ""}
{"id": "706451", "revid": "196390", "url": "https://it.wikipedia.org/wiki?curid=706451", "title": "Grande anello linfatico di Waldeyer", "text": ""}
{"id": "706452", "revid": "121116819", "url": "https://it.wikipedia.org/wiki?curid=706452", "title": "Bionica", "text": "La bionica (conosciuta anche come biomimetica, mimetica biologica) \u00e8 l'applicazione di metodi e sistemi biologici trovati in natura nello studio e nel design di sistemi ingegneristici e della moderna tecnologia. In senso pi\u00f9 stretto il termine in genere si riferisce alla branca dell'ingegneria biomedica che applica la cibernetica alla riproduzione di funzioni degli organismi viventi descritte dalla fisiologia, soprattutto dalla neurofisiologia e dell'elettrofisiologia, per esempio per la creazione di organi artificiali facenti parte del sistema nervoso o da esso controllati.\nAlcune applicazioni sono nell'acquisizione di informazione mediante organi di senso artificiale e della circolazione dei segnali nelle reti nervose.\nDescrizione.\nLa parola \"bionico\" fu coniata da Jack E. Steele nel 1958, probabilmente originandola dal lemma greco \"\u03b2\u03af\u03bf\u03bd\" (pronunciato \"bion\"), che significa \"unit\u00e0 di vita\", e il suffisso -ic, che significa \"come\", \"simile a\" o \"nella maniera di\", da cui quindi \"come la vita\". Diversi dizionari, comunque, spiegano anche che la parola \u00e8 formata dai termini \"biologia\" e \"elettronica\".\nSi tratta di una scienza interdisciplinare che applica teorie e tecniche biologiche, fisiche e matematiche basandosi su due fondamentali considerazioni operative:\nA) che una macchina artificiale possa svolgere compiti in maniera similare ad un sistema biologico;\nB) che i vantaggi di un sistema biologico dipendano dall'accumulo e riutilizzo dei dati, dalla correlazione di numerosi dati provenienti da numerosi sensori e dai processi di trasferimento utilizzati.\nQueste due fondamenta forniscono l'ispirazione per il tracciamento delle linee guida tipiche delle ricerche di bionica che possono essere riassunte come segue:\n1) la biologia svolge la prima fase con il suo lavoro di osservazione, studio ed analisi degli esseri viventi con la conseguente redazione di uno schema di funzionamento;\n2) la matematica formalizza un modello a partire dallo schema funzionale;\n3) la fisica o l'ingegneria sintetizzano quanto sopra s\u00ec da costruire un modello riproducente la funzione d'interesse.\nSi definisce \"copia omologica\" quel sistema bionico in cui viene riprodotto artificialmente l'esatto schema funzionale biologico, mentre si definisce \"modello simulato\" il sistema bionico in cui vengono sintetizzati i parametri funzionali del modello biologico in modo da riprodurre la medesima funzionalit\u00e0 di questo senza per\u00f2 riprodurre esattamente il suo schema.\nNei sistemi complessi potrebbe essere possibile osservare un insieme delle due tecniche.\nBranche scientifiche strettamente legate alla bionica sono la cibernetica (dato che i sistemi biologici sono fortemente retroattivi e lo studio della retroattivit\u00e0 \u00e8 particolarmente importante in cibernetica), la teoria dell'informazione (in quanto, come gi\u00e0 detto in B viene sviluppato lo studio del trasferimento dei dati) nonch\u00e9, pi\u00f9 in generale, l'informatica la quale da una parte potrebbe prendere a prestito concetti sviluppati in bionica e dall'altra l'aiuta, mediante l'uso di simulatori, permettendo l'affinamento dei modelli prima della produzione dei prototipi.\nGalleria d'immagini.\nUn robot (ultimo video) imita una Periplaneta americana (primo video) e un Hemidactylus platyurus (secondo video).\nStoria.\nIl nome biomimetica fu coniato da Otto Schmitt negli anni '50. Il termine bionica fu coniato da Jack E. Steele nel 1958 mentre lavorava all\"'Aeronautics Division House\" presso la Wright-Patterson Air Force Base a Dayton. Comunque, termini come biomimicry o biomimetica sono preferiti in tecnologia per evitare confusione con il termine medico omonimo. Nel 1972 Martin Caidin utilizz\u00f2 il termine \"Cyborg\", che ispir\u00f2 la serie \"L'uomo da sei milioni di dollari\". Caidin fu giornalista di aviazione industriale, prima di diventare sceneggiatore.\nMetodi.\nSpesso lo studio della bionica enfatizza implementando una funzione trovata in natura piuttosto che la sola imitazione di strutture biologiche. Per esempio, in informatica, la cibernetica tenta di modellare i \"feedback\" e i meccanismi di controllo che sono inerenti nell'intelligenza, mentre l'intelligenza artificiale tenta di modellare le funzioni d'intelligenza a prescindere dal modo per raggiungere tale scopo.\nIl copiare consapevolmente esempi e meccanismi dalla natura, organismi e ecologia, \u00e8 una forma di \"case-based reasoning\", considerando la natura come un database di soluzioni che gi\u00e0 lavorano. La selective pressure posta su tutti gli esseri viventi minimizza e rimuove i difetti.\nSi pu\u00f2 dire che tutta l'ingegneria sia una forma di biomimetica, le moderne origini di questo campo sono attribuite a Richard Buckminster Fuller e lo studio di Janine Benyus.\nSi possono distinguere tre livelli biologici nella fauna e nella flora, ove la tecnologia prende esempio:\nUsi specifici del termine.\nMedicina.\nBionica \u00e8 un termine che si riferisce a concetti dalla biologia all'ingegneria e viceversa. Ma ci sono due differenti punti di vista riguardo al significato. In medicina, bionica significa impianto o miglioramento di organi o parti del corpo grazie a versioni elettroniche. Impianti bionici differiscono dalle protesi imitando le funzioni originali molto fedelmente, o addirittura migliorandole.\n\"Bionik\" in lingua tedesca, significa tentare di sviluppare soluzioni ingegneristiche dal modelli biologici, plasmati dall'evoluzione. Un esempio reale \u00e8 l'impianto cocleare per la sordit\u00e0. Dal 2004 un cuore artificiale esiste per gli impianti. Significativi sviluppi ci si aspetta dalla nanotecnologia. Un dispositivo nano \u00e8 il respirocyte, una cellula rossa artificiale sviluppata da Robert Freitas. Kwabena Boahen dal Ghana fu professore nel dipartimento di bioingegneria dell'Universit\u00e0 della Pennsylvania. Durante gli otto anni al Penn, svilupp\u00f2 una retina in silicone che processava le immagini come quella naturale. Conferm\u00f2 i risultati comparando i segnali elettrici su occhi di salamandra. Nel 2007 l'azienda scozzese Touch Bionics lanci\u00f2 la prima mano bionica, \"i-Limb Hand\". A maggio 2010, 1.200 pazienti hanno ricevuto questa protesi.\nPolitica.\nUna forma in politologia della biomimetica \u00e8 il bioregionalismo, ove i confini politici si conformano a quelli naturali (ecoregioni) piuttosto che culturali dell'uomo o di conflitti.\nCritiche di questo approccio spesso argomentano che la selezione ecologica \u00e8 di per s\u00e9 un modello povero di mimetismo e \"manufacturing complexity\" o conflitto, e che il libero mercato agisce per cooperazione consapevole, accordi, e standard pi\u00f9 dell'efficienza \u2013 pi\u00f9 analoga alla selezione sessuale. Charles Darwin stesso sosteneva il bilanciamento nella selezione naturale \u2013 i suoi contemporanei evitavano di discutere apertamente di sessualit\u00e0, o qualunque argomentazione riguardo al libero mercato basato sulla persuasione e non sul valore.\nAvvocati dell\"'anti-globalization movement\", argomentano che il processo di mondializzazione di standard, finanza e marketing, sono gi\u00e0 esempi di \"runaway evolution\" come argomentato da Ronald Fisher \u2013 rendendo il sistema appetibile al consumatore ma non efficiente nell'uso di energie e materie prime. Biomimetica, argomentano, \u00e8 una strategia per ristabilire l'efficienza naturale. Biomimetismo \u00e8 il secondo principio del Capitalismo naturale.\nAltri usi.\n\"Business biomimetics\" \u00e8 l'ultimo sviluppo nelle applicazioni di biomimetica. Applica i principi e pratiche derivanti da sistemi biologici alle strategie aziendali, processi, organizzazioni e strategic thinking. \u00c8 stato utilizzato con successo in industrie in FMCG, difesa, enti governativi, packaging e servizi. Basato sul lavoro di Phil Richardson dell'Universit\u00e0 di Bath l'approccio fu lanciato alla Camera dei lord nel maggio 2009.\nPi\u00f9 specificatamente, \u00e8 una \"creativity techniques\" che prova a usare la natura per avere idee in soluzioni ingegneristiche. Questo approccio \u00e8 motivato dal fatto che i sistemi biologici sono stati ottimizzati nel tempo dall'evoluzione. In chimica, una \"sintesi biomimetica\" \u00e8 una sintesi chimica ispirata da processi biochimici.\nUn altro pi\u00f9 recente significato si riferisce all'unione di organismi con macchine, sistemi ibridi combinazioni di biologia e ingegneria, che possono essere definiti come organismi cibernetici (cyborg). Il lavoro di Kevin Warwick, sperimentazione di un impianto che trasmette ultrasuoni via sistema nervoso, ne \u00e8 una dimostrazione.\nStudi universitari.\nL'Universit\u00e0 di Pisa propone nella sua offerta formativa il corso di laurea in Ingegneria bionica, in collaborazione con la Scuola Universitaria Superiore Sant'Anna.\nIl corso \u00e9 a numero chiuso e prevede un numero limitato di partecipanti (30). Le materie principalmente studiate sono: biomeccanica, materiali soft ed intelligenti, sensoristica per sistemi bionici, robotica per il vivere assistito, ecc..."}
{"id": "706457", "revid": "228587", "url": "https://it.wikipedia.org/wiki?curid=706457", "title": "Climene", "text": ""}
{"id": "706458", "revid": "768068", "url": "https://it.wikipedia.org/wiki?curid=706458", "title": "Ocipete", "text": "Ocipete () \u00e8 un personaggio della mitologia greca era una delle Arpie, figlie di Taumante e di Elettra.\nOkypede viene da wjkuv\", \"veloce\" pi\u00f9 il verbo rJevw, \"scorrere\" quindi significa \"colei che scorre veloce\".\nMitologia.\nOcipete sorvegliava le sue sorelle e le aiutava a tormentare Fineo, accecato e punito dagli dei, impedendogli di mangiare alcun cibo. Fineo aveva il dono della profezia e gli Argonauti andarono a consultarlo. \nFineo chiese loro di liberarlo dalle arpie e i due figli di Borea, Calai e Zete uscirono per attaccarle. Ocipete fu sconfitta e cadde nel Peloponneso. \nOcipete chiese agli dei piet\u00e0 per lei e le sue sorelle, Iris si rivolse a Calai e Zete per fermarli e, in cambio della pace, le Arpie promisero di smettere di tormentare Fineo. Dopodich\u00e9 si nascosero in una grotta di Creta."}
{"id": "706459", "revid": "1516566", "url": "https://it.wikipedia.org/wiki?curid=706459", "title": "Thymallus thymallus", "text": "Thymallus thymallus (Linnaeus 1758), conosciuto comunemente come temolo, \u00e8 un pesce d'acqua dolce della famiglia Salmonidae.\nDistribuzione e habitat.\nLa specie \u00e8 presente nell'Europa centro-settentrionale, in un'area d'origine che si estende dalla Scandinavia a nord fino all'Italia settentrionale a sud, dalla Francia a ovest fino alla Russia europea ad est. Nel passato pi\u00f9 o meno recente \u00e8 stato introdotto anche con successo in aree o Stati diversi da quelli di origine, come in Spagna nella regione del fiume Tago, in Scozia o in alcuni corsi d'acqua dell'Italia centrale.\nPredilige fiumi e torrenti limpidi, con acque ben ossigenate, ma non troppo rapide con fondo sassoso e ghiaioso. Ha abitudini gregarie e vive in branchi formati anche da molti individui.\nDescrizione.\n\u00c8 un pesce dal corpo affusolato, con una piccola bocca munita di denti minuti. La caratteristica morfologica principale della specie \u00e8 una pinna dorsale molto sviluppata, in particolare nei maschi, composta da raggi molli. Le squame sono grandi e circolari. La colorazione \u00e8 argentea, con il dorso tendente al verde pallido. I fianchi possono presentare dei piccoli punti neri, pi\u00f9 o meno fitti. Durante il periodo dell'accoppiamento il maschio presenta la pinna dorsale bordata di rosso.\nIl temolo \u00e8 un pesce di taglia media. Misura 30\u00a0cm circa a 3-4 anni con un peso di 200-300 g, raramente raggiunge e supera i 50\u00a0cm (1\u00a0kg) a circa 10-14 anni di et\u00e0.\nRiproduzione.\nLa riproduzione avviene in primavera: la coppia dopo il corteggiamento depone da 2000 a 8000 uova di 3\u00a0mm di diametro nei bassi fondali sabbiosi e fangosi dei corsi d'acqua e quindi coperte con un sottile velo di sabbia. Le uova si schiudono dopo un'incubazione di alcune settimane. Gli avannotti sono indipendenti non appena consumato il sacco vitellino.\nAlimentazione.\nSi nutre di insetti e di invertebrati, acquatici e non.\nPesca.\n\u00c8 preda ambita dai pescatori. Le sue carni sono considerate pregiate.\nConservazione.\nLa specie \u00e8 molto sensibile agli inquinamenti delle acque, per questo il suo areale si \u00e8 notevolmente contratto negli ultimi 50 anni, inoltre risente dei frequenti sbalzi di livello causati dalla presenza di dighe.\nIn Italia \u00e8 presente una variet\u00e0 cromatica endemica chiamata temolo pinna blu, un tempo era presente in tutti gli affluenti di sinistra del Po, ma a causa dell'inquinamento delle acque, dell'introduzione di specie alloctone, della pesca e degli sbarramenti lungo i corsi dei fiumi oggi \u00e8 presente solo nei corsi d'acqua pi\u00f9 integri."}
{"id": "706461", "revid": "2070864", "url": "https://it.wikipedia.org/wiki?curid=706461", "title": "Sistema linfoide", "text": "Il sistema linfoide fa parte del sistema circolatorio e del sistema immunitario; comprende una rete di vasi linfatici che trasportano verso il cuore un liquido chiaro chiamato linfa (dal latino, \"Lympha\" \"acqua\").\nIl sistema linfoide \u00e8 stato descritto la prima volta nel XVII secolo in modo indipendente da Olaus Rudbeck e Thomas Bartholin. A differenza del sistema cardiovascolare, il sistema linfoide non \u00e8 un sistema chiuso. Le funzioni principali del sistema linfatico sono quelle di garantire un percorso alternativo di ritorno al sangue per i litri in eccedenza, e di difesa nel sistema immunitario.\nStoria.\nIppocrate, nel V secolo a.C. \u00e8 stato uno dei primi a parlare del sistema linfatico. Nel suo lavoro \"sulle articolazioni\", cita i linfonodi in una sola frase. Rufo di Efeso, un medico romano, ha identificato i linfonodi ascellari, inguinali e mesenterici e il timo fra il I e il II secolo d.C. La prima menzione di vasi linfatici si deve, nel III secolo d.C., a Erofilo, anatomista greco di Alessandria. Gli studi di Rufo ed Erofilo sono poi ampliati dal medico greco Galeno, che descrive i vasi chiliferi e i linfonodi mesenterici, dopo aver sezionato delle scimmie e dei maiali nel II secolo d.C. A met\u00e0 del XVI secolo, Gabriele Falloppio (scopritore delle tube di Falloppio), ha descritto i vasi chiliferi. Nel 1563 Bartolomeo Eustachi, professore di anatomia, ha descritto il dotto toracico chiamandolo \"vena alba thoracis.\"\nNel 1622, il medico Gaspare Aselli, ha identificato i vasi linfatici dell'intestino nei cani e definendoli \"venae alba et lacteae,\" ora conosciuti come vasi chliferi. Aselli li ha definiti vasi di quarto tipo (oltre arterie, vene e nervi), e ha confutato alcune delle affermazioni di Galeno (che il chilo fosse trasportato dalle vene), pur appoggiando l'ipotesi che i vasi chiliferi portassero il chilo al fegato. Aselli ha identificato anche il dotto toracico, ma non \u00e8 riuscito a notare la sua connessione con i vasi chiliferi. Questo collegamento \u00e8 stato descritto da Jean Pecquet nel 1651, che ha trovato un liquido bianco mischiato col sangue nel cuore di un cane. Sospettando che fluido fosse il chilo e ipotizzando che il suo flusso aumentasse in seguito a un aumento di pressione addominale, lo ha tracciato fino al condotto toracico, e a una sacca che ha chiamato \"receptaculum chyli,\" oggi conosciuta come cisterna del chilo; ulteriori indagini lo hanno portato a scoprire che il contenuto dei vasi chiliferi entra nel sistema venoso attraverso il dotto toracico. Johann Veslingius ha disegnato i primi schizzi dei vasi chiliferi umani nel 1647.\nL'idea che il sangue circola attraverso il corpo si \u00e8 affermata grazie a un lavoro di William Harvey, pubblicato nel 1628. Nel 1652, Olaus Rudbeck (1630-1702), un svedese, ha scoperto alcuni vasi nel fegato contenenti un liquido chiaro (e non bianco), chiamati \"vasi epatico-acquosi\". Ha anche evidenziato come venissero svuotati nel dotto toracico, e che fossero dotati di valvole. Pur avendo annunciato le sue scoperte alla corte della regina Cristina di Svezia, non ha pubblicato i suoi risultati per un anno. Conclusioni simili intermedi sono state pubblicate da Thomas Bartholin, che nel suo lavoro ha evidenziato come questi vasi siano presenti ovunque nel corpo, non solo nel fegato. Bartholin \u00e8 stato anche il primo ad aver usato il termine vasi linfatici. Questo aveva portato a un'aspra contesa tra uno degli allievi di Bartolini, Martin Bogdan, e Rudbeck, da lui accusato di plagio. Le idee di Galeno hanno prevalso nel campo della medicina fino al XVII secolo, ed erano strenuamente difese da molti medici. Alexander Monro, della University of Edinburgh Medical School, fu il primo a descrivere la funzione del sistema linfatico in dettaglio.\nStruttura.\nIl sistema linfoide \u00e8 costituito da organi linfoidi, la rete dei vasi linfatici e la linfa.\nLa linfa \u00e8 un fluido ricco di proteine molto simile al plasma sanguigno e scorre nei vasi linfatici: contiene linfociti e altri globuli bianchi, oltre che scorie e detriti cellulari insieme con batteri e proteine. Sono presenti tre tipi di vasi linfatici: i capillari linfatici (detti anche linfatici iniziali), i vasi pre-collettori e i collettori. I capillari sono vasi ciechi composti da un singolo strato di cellule endoteliali. Queste strutture hanno giunzioni specializzate e sistemi di ancoraggio che agiscono sinergicamente favorendo il passaggio della linfa dall'interstizio al lume. I vasi pre-collettori sono dotati sia di funzione assorbente che propulsiva grazie alla muscolatura liscia che li avvolge in parte. Questi vasi convergono nei vasi collettori, la cui unit\u00e0 funzionale \u00e8 rappresentata dal linfangione, definito come il segmento compreso tra due valvole. I collettori giungono e si dipartono dai linfonodi (circa 600 nella specie umana) disposti a gruppi o catene. Altri animali, come per esempio gli uccelli, possiedono altri organi linfatici, come la borsa di Fabrizio. Il sangue non viene a contatto diretto con le cellule parenchimali e tessuti dell'organismo (fatta eccezione nel caso di traumi che provocano la rottura di uno o pi\u00f9 vasi sanguigni), ma filtra attraverso i vasi sanguigni e grazie allo scambio microvascolare diventa fluido interstiziale, che viene a contatto con le cellule parenchimali. La linfa \u00e8 il liquido che si forma quando il fluido interstiziale entra nei vasi linfatici, e viene spostata lungo questa rete vasale da contrazioni intrinseche o per via della compressione estrinseca dei vasi linfatici operata dai tessuti esterni (ad esempio, le contrazioni dei muscoli scheletrici), o grazie ai cuori linfatici in alcuni animali. L'organizzazione dei linfonodi e del drenaggio segue quella del corpo; pertanto, il drenaggio linfatico della testa, gli arti, e le pareti della cavit\u00e0 corpo segue un percorso esterno, e il drenaggio linfatico del torace, addome e cavit\u00e0 pelvica segue un percorso interno. Infine, i vasi linfatici si svuotano nei dotti linfatici, che scaricano nella vena succlavia, vicino alla congiunzione con la vena giugulare interna.\nTessuto linfoide.\nTimo.\nIl timo \u00e8 un organo linfatico primario e il sito di maturazione delle cellule T, i linfociti del sistema immunitario adattativo. Il timo aumenta di dimensioni, dalla nascita in risposta alla stimolazione antigenica postnatale, per poi regredire dopo la pubert\u00e0, quando viene in gran parte sostituito da tessuto adiposo. Tuttavia, residuo linfopoiesi T continua per tutta la vita adulta. La perdita o la mancanza di timo provoca una grave immunodeficienza con conseguente aumento della suscettibilit\u00e0 alle infezioni. Nella maggior parte delle specie, il timo \u00e8 costituito da lobuli divisi da setti di epitelio ed \u00e8 pertanto un organo epiteliale. Cellule T mature, proliferano e subiscono un processo di selezione nella corteccia timica prima di entrare nel midollo per interagire con le cellule epiteliali. Il timo fornisce un ambiente ideale per lo sviluppo di cellule T da cellule progenitrici ematopoietiche. Inoltre, le cellule stromali del timo permettono la selezione di un repertorio di cellule T auto-funzionale e tollerante, grazie a questi processi l'organo \u00e8 in grado di garantire la tolleranza centrale.\nMilza.\nLa milza ha la funzione di produrre cellule del sistema immunitario al fine di eliminare gli antigeni; rimuovere le particelle e le cellule del sangue vecchie, soprattutto eritrociti; produrre globuli bianchi durante la vita fetale.\nLa milza sintetizza anticorpi nella polpa bianca e rimuove batteri e cellule del sangue che arrivano da linfonodi e circolazione linfatica. Uno studio pubblicato nel 2009, effettuato con l'ausilio di topi, ha rilevato che la milza contiene la met\u00e0 dei monociti del corpo all'interno della polpa rossa. Questi monociti, passano nei tessuti danneggiati (come il cuore), si trasformano in cellule dendritiche e macrofagi, e promuovono la guarigione del tessuto. La milza \u00e8 il centro delle attivit\u00e0 dei fagociti mononucleati e pu\u00f2 essere considerata analoga ad un grande linfonodo, visto che la sua assenza provoca una predisposizione a certe infezioni. Come il timo, la milza ha solo vasi linfatici efferenti: le arterie gastriche brevi e l'arteria splenica forniscono con il sangue all'organo. I centri germinali sono irrorati da arteriole chiamate \"radichette.\" Fino al quinto mese di sviluppo prenatale, la milza produce globuli rossi, mentre dopo la nascita il midollo osseo diviene l'unico responsabile dell'emopoiesi, mentre la milza mantiene la capacit\u00e0 di produrre linfociti. La milza pu\u00f2 immagazzinare fino al 25% di globuli rossi e linfociti, per renderli disponibili in caso di emergenza.\nI linfonodi.\nUn linfonodo \u00e8 una raccolta organizzata di tessuto linfoide, attraverso cui passa la linfa nel suo cammino verso il sangue. I linfonodi sono situati ad intervalli lungo il sistema linfatico. Diversi vasi linfatici afferenti trasportano la linfa al linfonodo che la filtra e la rilascia in un vaso efferente. Ci sono tra i cinque e i seicento linfonodi nel corpo umano, molti dei quali sono raggruppati in diverse regioni, come nelle ascelle e nelle zone addominali. Gruppi linfonodali si trovano comunemente alla base degli arti (inguine, ascelle) e nel collo, perch\u00e9 la linfa viene raccolta dalle regioni del corpo propense alla contaminazione da agenti patogeni. Il linfonodo \u00e8 costituito da follicoli, che si trovano in una porzione esterna chiamata corteccia. La porzione interna \u00e8 chiamata midollo e circonda la corteccia su tutti i lati tranne che in una porzione nota come ilo. L'ilo forma una depressione sulla superficie del linfonodo, che gli conferisce la caratteristica forma di fagiolo o ovoidale. Il vaso linfatico efferente emerge direttamente dall'ilo, e anche le arterie e le vene che alimentano il linfonodo entrano ed escono attraverso di esso. La paracorteccia circonda il midollo, ed \u00e8 provvista di cellule T immature e mature, diversamente dalla corteccia, che possiede cellule T immature o timociti. I linfociti entrano nei linfonodi attraverso venule endoteliali specializzate situate nella paracorteccia. Un follicolo linfatico \u00e8 un denso insieme di linfociti, il cui numero, dimensione e configurazione cambiano a seconda dello stato funzionale del linfonodo. Ad esempio, i follicoli si espandono in modo significativo quando incontrano un antigene esogeno. La selezione di cellule B o \"linfociti B\", si verifica nel centro germinale dei linfonodi.\nAltro tessuto linfoide.\nIl tessuto linfoide associato al sistema linfatico svolge funzioni immunitarie per la difesa dell'organismo contro le infezioni e la diffusione dei tumori. \u00c8 costituito da tessuto connettivo attraverso cui passa la linfa, formato da fibre reticolari, contenente vari tipi di leucociti, soprattutto linfociti. Regioni del tessuto linfoide densamente occupate da linfociti sono conosciute come \"follicoli linfoidi\". Il tessuto linfoide pu\u00f2 essere sia strutturalmente ben organizzato come nel caso dei linfonodi o pu\u00f2 essere costituito da follicoli linfoidi poco organizzati come nel MALT. Anche il sistema nervoso centrale ha vasi linfatici, come scoperto dai ricercatori dell'Universit\u00e0 della Virginia. La ricerca di cellule T dentro e fuori delle meningi ha portato alla scoperta di vasi linfatici funzionali lungo i seni durali, anatomicamente integrati nella membrana che circonda il cervello. &lt;q&gt;we discovered functional lymphatic vessels lining the dural sinuses. These structures express all of the molecular hallmarks of lymphatic endothelial cells, are able to carry both fluid and immune cells from the cerebrospinal fluid, and are connected to the deep cervical lymph nodes. The unique location of these vessels may have impeded their discovery to date, thereby contributing to the long-held concept of the absence of lymphatic vasculature in the central nervous system. The discovery of the central nervous system lymphatic system may call for a reassessment of basic assumptions in neuroimmunology and sheds new light on the aetiology of neuroinflammatory and neurodegenerative diseases associated with immune system dysfunction.&lt;/q&gt;\nVasi linfatici.\nI vasi linfatici conducono la linfa nelle diverse parti del corpo. Comprendono i vasi tubolari dei capillari linfatici, il dotto linfatico destro e il dotto toracico (il dotto linfatico sinistro). I capillari linfatici sono responsabili dell'assorbimento del liquido interstiziale dai tessuti, mentre i vasi linfatici spingono il fluido assorbito nei collettori pi\u00f9 grandi, dove infine ritorna al flusso sanguigno attraverso la vena succlavia. Questi vasi sono chiamati anche i canali linfatici. I vasi linfatici sono responsabili del mantenimento dell'equilibrio dei fluidi corporei. La rete di capillari e vasi linfatici lavora per drenare e trasportare in modo efficiente il fluido, insieme a proteine e antigeni, fino al sistema circolatorio. Le valvole intraluminali assicurano un flusso unidirezionale di linfa senza riflusso. Il flusso unidirezionale \u00e8 ottenuto tramite due sistemi di valvole, primario e secondario. I capillari sono a fondo cieco, e le valvole alle estremit\u00e0 dei capillari utilizzano giunzioni specializzate per l'ancoraggio dei filamenti al fine di consentire un flusso unidirezionale ai vasi primari. I vasi linfatici di raccolta, invece, spingono la linfa grazie all'azione combinata delle valvole intraluminali e cellule muscolari linfatiche.\nSviluppo.\nI tessuti linfatici cominciano a svilupparsi entro la fine della quinta settimana di sviluppo embrionale. I vasi linfatici si originano dai sacchi linfatici che nascono dalle vene in via di sviluppo, derivate dal mesoderma. I primi sacchi linfatici a comparire sono i sacchi linfatici giugulari nella giunzione fra vene giugulari e succlavia. Dai sacchi linfatici giugulari, le reti capillari linfatiche si diffondono nel torace, arti superiori, collo e testa. Alcuni dei plessi si ingrandiscono e formano i vasi linfatici nelle rispettive regioni. Ogni sacco linfatico giugulare mantiene almeno una connessione con la sua vena giugulare, nella porzione superiore del dotto toracico. La successiva sacca linfatica che appare \u00e8 quella retroperitoneale alla radice del mesentere dell'intestino. Si sviluppa dalla vena cava primitiva e vene mesonefriche. Il plesso capillare e i vasi linfatici diffondono dal sacco linfatico retroperitoneale ai visceri addominali e al diaframma. Gli ultimi sacchi linfatici (posteriori) si sviluppano dalle vene iliache. Le sacche posteriori producono reti capillari e i vasi linfatici della parete addominale, della regione pelvica, e degli arti inferiori. Le sacche posteriori si uniscono alla cisterna nel chilo e perdono le loro connessioni con le vene adiacenti. Con l'eccezione della parte anteriore del sacco da cui si sviluppa la cisterna del chilo, tutte le sacche vengono invase da cellule mesenchimali e sono convertite in gruppi di linfonodi. La milza si sviluppa dalle cellule mesenchimali tra gli strati del mesentere dorsale dello stomaco. Il timo dalla terza tasca faringea.\nFunzioni.\nIl sistema linfatico ha molteplici funzioni interdipendenti:\nTrasporto degli acidi grassi.\nI vasi linfatici chiamati chiliferi si trovano nel tratto gastrointestinale, soprattutto nel piccolo intestino. Molti nutrienti assorbiti dal tenue passano al sistema venoso portale attraverso la vena porta nel fegato per essere elaborati; i grassi (lipidi) invece vengono mandati al sistema linfatico per essere trasportati alla circolazione sanguigna attraverso il dotto toracico (a parte qualche eccezione, come i trigliceridi a catena media che diffondono passivamente dal tratto gastrointestinale al sistema portale). La linfa arricchita \u00e8 chiamato chilo. Le sostanze nutritive che vengono rilasciate al sistema circolatorio vengono elaborate dal fegato, e passano attraverso la circolazione sistemica.\nLa funzione immunitaria.\nIl sistema linfoide svolge un ruolo importante nel sistema immunitario, in particolare per le cellule del sistema immunitario adattivo tra cui le cellule T e le cellule B. Le cellule del sistema linfoide reagiscono agli antigeni presentati dalle stesse cellule o da altre cellule dendritiche. Quando un antigene viene riconosciuto, inizia una cascata immunologica che coinvolge l'attivazione e reclutamento di cellule, la produzione di anticorpi e citochine e il reclutamento di altre cellule immunologiche come macrofagi.\nPatologie.\nLo studio di drenaggio linfatico dei vari organi \u00e8 importante per la diagnosi, la prognosi e il trattamento del cancro. Il sistema linfoide, a causa della sua vicinanza a molti tessuti del corpo, \u00e8 responsabile del trasporto di cellule cancerose tra le varie parti del corpo in un processo chiamato metastasi. I linfonodi possono intrappolare le cellule tumorali, ma se non riescono a distruggerle possono diventare sede di tumori secondari.\nLinfoadenopatia.\nLa linfoadenopatia si riferisce all'ingrossamento di uno o pi\u00f9 linfonodi. Piccoli gruppi o singoli linfonodi si ingrossano in risposta a infezioni o infiammazioni. In questo caso si parla di linfoadenopatie locali, mentre quando sono coinvolti molti linfonodi in diverse zone del corpo, si parla di linfoadenopatia generalizzata.\nLinfedema.\nIl linfedema \u00e8 il gonfiore causato dall'accumulo di linfa, che pu\u00f2 verificarsi se il sistema linfatico \u00e8 danneggiato o in seguito a malformazioni. Di solito colpisce gli arti, oppure il viso, collo e l'addome. In uno stato estremo, chiamato elefantiasi, l'edema progredisce finch\u00e9 la pelle diventa spessa e con un aspetto simile alla pelle degli elefanti.\nCancro.\nIl cancro del sistema linfoide pu\u00f2 essere primario o secondario. Con linfoma ci si riferisce al cancro che nasce dal tessuto linfoide. Leucemie e linfomi linfoidi sono considerati tumori dello stesso tipo di linea cellulare. Sono chiamati leucemie quando si trovano nel sangue o midollo e linfomi quando si trovano nel tessuto linfoide. Sono raggruppati sotto il nome di neoplasie linfoidi."}
{"id": "706462", "revid": "889336", "url": "https://it.wikipedia.org/wiki?curid=706462", "title": "Olympe de Gouges", "text": "Nel 1788 pubblic\u00f2 le \"R\u00e9flexions sur les hommes n\u00e8gres\" in cui prendeva posizione contro la schiavit\u00f9, e nel 1791 la \"Dichiarazione dei diritti della donna e della cittadina\", in cui dichiarava l'uguaglianza politica e sociale tra uomo e donna. Il 3 novembre 1793 fu ghigliottinata perch\u00e9 si era opposta all'esecuzione di Luigi XVI e pare avesse attaccato il Comitato di Salute Pubblica. Con la sua morte si avvia non solo la repressione spietata di ogni dissidenza (si veda anche Condorcet), ma un'involuzione liberticida, anche dovuta allo stato di guerra ormai permanente posto in essere dalle potenze alleate e controrivoluzionarie (Prussia, Inghilterra, Austria e Russia).\nBiografia.\nMontauban.\nNata il 7 maggio 1748 a Montauban, Marie Gouze \u00e8 dichiarata figlia di Pierre Gouze e di Anne-Olympe Mouisset, sposata nel 1737, ma ella apprende ben presto, dalla madre, di essere la figlia naturale del poeta Jean-Jacques Le Franc de Pompignan, padrino di sua madre.\nNel 1765, sposa Louis-Yves Aubry e si trova subito madre di un bambino e quasi subito vedova. Delusa dalla sua esperienza coniugale, rifiut\u00f2 in seguito sempre di risposarsi, considerando il matrimonio come \"la tomba della fiducia e dell'amore\".\nSi far\u00e0 chiamare col nome di \u00ab Marie-Olympe \u00bb, o pi\u00f9 semplicemente di \u00ab Olympe \u00bb, e aggiunse la particella \"de\" al suo patronimo \u00ab Gouze \u00bb o piuttosto \u00ab Gouges \u00bb.\nVerso il 1770 lascia Montauban col figlio Pierre, futuro generale dell'esercito della Repubblica, per raggiungere la sorella sposata con un medico a Parigi, dove sognava di dare al figlio un'educazione adeguata.\nParigi e il teatro.\nA Parigi lega con un alto funzionario della marina, direttore di una potente compagnia di\ntrasporti militari che lavorava con lo Stato. Egli le domanda di sposarlo, lei rifiuta, ma il loro legame dura fino alla rivoluzione. \u00c8 dunque falso affermare che Marie-Olympe de Gouges era una \u00ab cortigiana \u00bb. Coabita con vari uomini che l'aiutano finanziariamente a mantenere un tenore di vita borghese. Ha avuto certo passioni e amori, ma nulla in confronto al libertinaggio praticato a Versailles o dall'alta borghesia parigina. Dal 1778 inizi\u00f2 a cimentarsi nello scrivere delle commedie, dato che il teatro era passione di tutta la sua vita. Indipendentemente dal suo teatro politico che \u00e8 stato rappresentato ai tempi della rivoluzione, la commedia che l'ha resa celebre ai suoi tempi \u00e8 stata \"l'Esclavage des Noirs\", pubblicata nel 1792 e inserita nel repertorio della Com\u00e9die-Fran\u00e7aise col titolo di \"Zamore e Mirza, o il felice naufragio\". Questa commedia e un'altra intitolata \"le March\u00e9 des Noirs\" (1790), come anche le sue \"Riflessioni sugli uomini negri\" (1788) le hanno permesso di farsi ammettere alla Societ\u00e0 degli amici dei Neri, la lobby degli abolizionisti, creata nel 1788 da Brissot.\nLa Rivoluzione.\nNel 1788, pubblica due opuscoli politici che suscitano clamore e dibattiti in quel periodo, in particolare sul \"Journal g\u00e9n\u00e9ral de France\", ma anche in altri giornali. Olympe sviluppa allora un progetto d'impostazione patriottica nella sua celebre \"Lettera al Popolo\", proponendo un vasto programma di riforme sociali e societarie nelle sue \"Osservazioni patriottiche\". Questi scritti sono seguiti da altri nuovi opuscoli indirizzati ai rappresentanti delle tre principali legislature della rivoluzione, ai club patriottici e a diverse personalit\u00e0 tra cui Mirabeau, La Fayette e Necker da lei ammirato particolarmente. Le sue posizioni sono sempre molto vicine a quelle degli ospiti del salotto di Auteuil di Madame Helv\u00e9tius, moglie del filosofo Adrien Helv\u00e9tius.\nIn questo luogo di incontri culturali, dove si difendeva il principio di una monarchia costituzionale, venivano discussi anche molti altri argomenti concernenti l'emancipazione della societ\u00e0 francese e in particolare del ruolo in essa della donna. In relazione con il marchese de Condorcet e con sua moglie Sophie de Grouchy, la Gouges si unisce alle posizioni dei Girondini nel 1792. Frequenta anche Fran\u00e7ois-Joseph Talma, Charles marchese de Villette, Louis Sebastien Mercier e Michel de Cubi\u00e8res, segretario generale della Comune dopo il 10 agosto. Grazie a loro, Olympe diviene repubblicana come del resto molti dei membri della societ\u00e0 d'Auteuil e tutti si opposero alla condanna a morte di Luigi XVI.\nIl 16 dicembre 1792 Olympe de Gouges si offre di assistere Malesherbes nella difesa del re davanti alla Convenzione, ma la sua richiesta \u00e8 rigettata con dispetto. Ella sostiene che le donne sono capaci di assumere delle responsabilit\u00e0 tradizionalmente riservate agli uomini e, praticamente in tutti i suoi scritti, chiede che le donne vengano ammesse ai dibattiti politici e sociali. Scrive: \u00abLa donna ha il diritto di salire sul patibolo; ella dovr\u00e0 anche avere il diritto di salire sulla tribuna.\u00bb Per prima cosa, ottiene che le donne siano ammesse a una cerimonia a carattere nazionale, \u00ab la festa della legge \u00bb del 3 giugno 1792 poi alla commemorazione della presa della Bastiglia il 14 luglio 1792.\nOlympe de Gouges fa della difesa dei diritti delle donne un compito che assolve con ardore. Rivolgendosi a Maria Antonietta redige la \"Dichiarazione dei diritti della donna e della cittadina\", ricalcata dalla Dichiarazione dei diritti dell'uomo e del cittadino del 1789, nella quale afferma l'uguaglianza dei diritti civili e politici tra i due sessi, insistendo perch\u00e9 si restituiscano alla donna quei diritti naturali che la forza del pregiudizio le ha sottratto. In quell'epoca il suffragio era basato sul censo (a un operaio il voto costava tre giornate di lavoro) e la maggioranza del popolo francese, non poteva permettersi di andare al voto. Olympe chiede la possibilit\u00e0 di sciogliere un matrimonio e l'instaurazione del divorzio, ammesso all'indomani della rivoluzione. Avanza l'idea di un contratto firmato tra concubini e milita per la libera ricerca della paternit\u00e0 e il riconoscimento dei figli nati fuori dal matrimonio.\n\u00c8 anche tra le prime persone promotrici di un sistema di welfare, formulando a grandi linee un sistema di protezione materna e infantile e raccomanda la creazione di seminari nazionali per combattere la disoccupazione. Analogamente propone la creazione di alloggi per i non abbienti e quella di ricoveri dignitosi per i mendicanti.\nLa fine.\nNel 1793 ella assume l'accusa contro i responsabili delle atrocit\u00e0 del 2 e 3 settembre 1792, indicando tra questi in particolare Marat. Sospettando poi che Robespierre aspiri alla dittatura, lo interpella con numerosi scritti che le valgono una denuncia al club dei Giacobini. Dopo la messa in stato di accusa del partito dei girondini alla convenzione, il 2 giugno 1793, indirizza una lettera piena di energia e di coraggio indignandosi di una misura presa contro i principi democratici (9 giugno 1793). La lettera \u00e8 censurata gi\u00e0 nel corso della lettura di essa in una pubblica assemblea. Opponendosi a una legge del marzo 1793 sulla repressione degli scritti denuncia il fatto che essa confligge con i principi repubblicani. Redige poi un manifesto di ispirazione federalista, dal titolo \"Le Tre urne o il Saluto della patria, da parte di un viaggiatore aereo\". Viene arrestata e deferita al tribunale rivoluzionario il 6 agosto 1793 dove viene messa sotto accusa per le posizioni assunte.\nBench\u00e9 ammalata \u00e8 rinchiusa nella prigione dell'abbazia di Saint-Germain-des-Pr\u00e8s, richiedendo invano cure adeguate. Inviata nella \"petite Force\" divide la cella con Madame de Kolly, una donna incinta gi\u00e0 condannata a morte. Nell'ottobre seguente, ottiene il trasferimento nella pensione di Madame Mahay, una sorta di prigione per ricchi dove il regime carcerario era pi\u00f9 blando e tollerante e dove, si dice, avrebbe avuto una relazione con un altro prigioniero. Questi la convince a tentare l'evasione, ma ella preferisce seguire le vie legali contrastando le pesanti accuse contro di lei, reclamando pubblicamente il processo con due manifesti molto coraggiosi che riusc\u00ec a far uscire clandestinamente di prigione.\nTradotta in tribunale il mattino del 2 novembre, appena 48 ore dopo l'esecuzione dei suoi amici girondini, viene condannata a morte. Contrariamente a quello che il biografo postumo Jules Michelet scrisse nel secolo successivo, le testimonianze dell'epoca affermano che ella sal\u00ec sul patibolo senza alcun timore, con grande coraggio e dignit\u00e0.\nLa sua ultima lettera \u00e8 per suo figlio, l'aiutante generale Aubry de Gouges, che la disconobbe per paura di essere inquisito. Nella sua \"Dichiarazione dei Diritti della Donna\", aveva ribadito: \"Come la donna ha il diritto di salire sul patibolo, deve avere altres\u00ec il diritto di salire alle pi\u00f9 alte cariche\". Ma il procuratore della Comune di Parigi, Pierre-Gaspard Chaumette, nel suo discorso ai repubblicani, aveva irriso alle sue dichiarazioni e manifestato compiacimento per la condanna a morte, meritata secondo lui, se non altro perch\u00e9 aveva \"dimenticato le virt\u00f9 che convenivano al suo sesso\".\nOlympe de Gouges venne sepolta presso il Cimitero della Madeleine.\nPosterit\u00e0.\nNella sua vita, Olympe de Gouges ha spesso subito pregiudizi (si diceva, per esempio, che non sapesse scrivere e qualcun altro scrivesse per lei) e, nello stesso tempo, una certa ostilit\u00e0 da parte delle donne e dopo la sua esecuzione sar\u00e0 ricordata soprattutto come una prostituta.\nBisogner\u00e0 attendere la fine della Seconda guerra mondiale perch\u00e9 Marie-Olympe de Gouges esca dalla caricatura e dall'aneddoto. Studiata, discussa, particolarmente negli Stati Uniti, in Giappone e in Germania, la sua originalit\u00e0, la sua indipendenza di spirito, i suoi scritti coraggiosi e la sua generosit\u00e0 senza fine, la sua onest\u00e0 intellettuale ne fanno una delle pi\u00f9 belle figure umaniste della fine del Settecento.\nIn Francia, nei preparativi delle manifestazioni per il bicentenario della rivoluzione, i testi di Olympe de Gouges sono stati letti, editi, assicurandole una prima e modesta forma di riconoscimento.\nDopo l'ottobre 1989, grazie a l'iniziativa della storica Catherine Marand-Fouquet, molte petizioni sono state indirizzate alla presidenza della Repubblica per chiedere che le ceneri di Olympe de Gouges fossero portate al Pantheon. Nel novembre 1993, la stessa Catherine Marand-Fouquet inizi\u00f2 una manifestazione davanti al Panth\u00e9on per commemorare il bicentenario dell'esecuzione di Olympe.\nIl 7 marzo 2007, a Digione, durante la campagna presidenziale, S\u00e9gol\u00e8ne Royal ha promesso che, nel caso fosse stata eletta alla Presidenza della Repubblica, avrebbe trasferito le ceneri di Olympe de Gouges al Pantheon di Parigi."}
