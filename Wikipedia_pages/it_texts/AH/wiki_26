{"id": "684659", "revid": "1543377", "url": "https://it.wikipedia.org/wiki?curid=684659", "title": "0-day", "text": "0-day (o zero-day), in informatica, \u00e8 una qualsiasi vulnerabilit\u00e0 di sicurezza informatica non espressamente nota allo sviluppatore o alla casa che ha prodotto un determinato sistema informatico; definisce anche il programma - detto \"exploit\" - che sfrutta questa vulnerabilit\u00e0 informatica per consentire l'esecuzione anche parziale di azioni non normalmente permesse da chi ha progettato il sistema in questione. Vengono chiamati 0-day proprio perch\u00e9 sono passati zero giorni da quando la vulnerabilit\u00e0 \u00e8 stata conosciuta dallo sviluppatore e quindi lo sviluppatore ha avuto \"zero giorni\" per riparare la falla nel programma prima che qualcuno possa scrivere un exploit per essa. Nel momento in cui il bug viene risolto, lo 0-day perde parte della sua originale importanza perch\u00e9 non pu\u00f2 pi\u00f9 essere usato contro i sistemi aggiornati alla versione in cui viene risolta la vulnerabilit\u00e0 di quel preciso sistema.\nNormalmente si parla di 0-day riferendosi ad essi come attivit\u00e0 espressamente dolose compiute da cracker che si adoperano per trovarle proprio con l'intenzione di guadagnarsi un accesso abusivo ad un sistema informatico vulnerabile oppure a causare in esso comportamenti imprevisti che possono andare dalla perdita di dati a malfunzionamenti anche molto gravi.\nLe vulnerabilit\u00e0 0-day costituiscono una seria minaccia.\nDescrizione.\nEtica.\nEsistono differenti ideologie relative alla collezione e uso delle informazioni delle vulnerabilit\u00e0 0-day. La maggior parte delle aziende di sicurezza informatica compie ricerche sulle vulnerabilit\u00e0 0-day in modo da capirne la natura e il loro utilizzo da parte di individui, worm e virus. Oppure, alcune aziende comprano vulnerabilit\u00e0 per accrescere la loro capacit\u00e0 di ricerca. Un esempio di questo tipo di programma \u00e8 la Tipping's Point Zero Day Initiative. Anche se vendere e comprare queste vulnerabilit\u00e0 non \u00e8 tecnicamente illegale nella maggior parte del mondo, c'\u00e8 una grande controversia riguardo al metodo di divulgazione. Nel 2006 una decisione della Germania di includere l'articolo 6 della Convention Of Cybercrime e di EU Framework Decision on Attacks against Information Systems potrebbe far s\u00ec che la vendita o anche la produzione di vulnerabilit\u00e0 diventi illegale.\nLa maggior parte dei programmi ufficiali segue alcune forme di linee guida di RFPolicy o del pi\u00f9 recente OIS Guidelines for Security Vulnerability Reporting and Response. In generale queste regole vietano la pubblica divulgazione di vulnerabilit\u00e0 senza la relativa notifica al produttore e prima di un tempo sufficiente a rilasciare una patch.\nFinestra di vulnerabilit\u00e0.\nIl tempo che intercorre tra la prima volta che un exploit diventa attivo e quando il numero di sistemi vulnerabili si riduce fino a diventare insignificante \u00e8 chiamato finestra di vulnerabilit\u00e0.\nLa time-line per ogni vulnerabilit\u00e0 \u00e8 definita dai seguenti eventi principali:\nPer le vulnerabilit\u00e0 normali abbiamo che t1b-t1a &gt; 0. Questo implica che il distributore di software era a conoscenza della vulnerabilit\u00e0 (al tempo t \u2265 t0) e ha avuto il tempo di pubblicare una patch di sicurezza (t1a) prima che un hacker abbia avuto il tempo di creare un exploit funzionante (t1b). Per gli exploit 0-day, abbiamo che t1b-t1a \u2264 0, quindi l'exploit diventa attivo prima che una patch sia stata resa disponibile.\nNon divulgando le vulnerabilit\u00e0 note, un distributore di software spera di raggiungere t2 prima che t1b venga raggiunto, cos\u00ec da evitare exploits. Comunque, il distributore di software non ha garanzie che l'hacker non trover\u00e0 delle vulnerabilit\u00e0 per conto proprio. Tra l'altro, le patch di sicurezza possono essere analizzate per rilevare le vulnerabilit\u00e0 sottostanti e generare automaticamente exploits funzionanti: perci\u00f2 avremo sempre t0 \u2264 t1a e t0 \u2264 t1b.\nIn pratica, la dimensione della finestra di vulnerabilit\u00e0 varia a seconda dei sistemi, dei distributori e delle singole vulnerabilit\u00e0. \u00c8 spesso misurata in giorni: un report del 2006 la stima in 28 giorni.\nMetodi di attacco.\nGli sviluppatori di malware possono sfruttare le vulnerabilit\u00e0 0-day attraverso alcuni diversi metodi di attacco.\nAlcune volte, quando gli utenti visitano siti web non affidabili, codice malevolo sul sito pu\u00f2 sfruttare le vulnerabilit\u00e0 dei browser Web. I browser Web sono un obiettivo particolare per i criminali a causa della loro enorme diffusione e utilizzo. I cybercriminali possono anche mandare email con allegati malevoli attraverso SMTP, i quali sfruttano vulnerabilit\u00e0 nell'applicazione che apre l'allegato. Gli exploit che sfruttano tipi di file comuni sono numerosi e frequenti.\nProtezione.\nLa protezione 0-day \u00e8 l'abilit\u00e0 di fornire protezione contro gli exploit 0-day. Dal momento che gli attacchi 0-day sono generalmente sconosciuti al pubblico, \u00e8 spesso difficile difendersi da essi. Gli attacchi 0-day sono spesso efficaci contro reti \"sicure\" e possono rimanere ignoti anche dopo che vengono lanciati. Perci\u00f2, gli utenti di questi sistemi \"sicuri\" devono usare il buonsenso e abitudini sicure durante l'uso del computer.\nLa maggior parte delle tecniche esiste per limitare l'efficacia delle vulnerabilit\u00e0 0-day che corrompono la memoria, come ad esempio i buffer overflow. Questi meccanismi di protezione esistono negli attuali sistemi operativi come macOS, Windows Vista, Solaris, Linux, Unix e ambienti Unix-like; Windows XP Service Pack 2 include una protezione limitata contro le generiche vulnerabilit\u00e0 di corruzione della memoria e le versioni precedenti la includono ancora meno. Il software di protezione dei desktop e server esiste anche per ridurre le vulnerabilit\u00e0 0-day di buffer overflow. Tipicamente queste tecnologie sfruttano algoritmi euristici, bloccando i buffer overflow prima che causino dei danni.\n\u00c8 stato suggerito che una soluzione di questo tipo possa essere inattuabile perch\u00e9 \u00e8 algoritmicamente impossibile, nel caso generale, analizzare ogni codice arbitrario al fine di determinare se sia malevolo, in quanto l'analisi riduce il problema della terminazione a un automa lineare limitato, in definitiva irrisolvibile. Comunque non \u00e8 necessario riferirsi, la maggior parte delle volte, al caso generale (dividere tutti i programmi in malevoli e no) per eliminare una grande fetta di comportamenti malevoli.\nWorms.\nI worm che sfruttano 0-day approfittano di un attacco a sorpresa finch\u00e9 sono sconosciuti ai professionisti di sicurezza informatica. La storia recente mostra un aumento della propagazione di worm. Worm ben progettati possono diffondersi anche nell'arco di minuti con conseguenze devastanti su Internet.\nVirus.\nUn virus 0-day \u00e8 un virus o malware per computer in precedenza sconosciuto per il quale la protezione degli antivirus non \u00e8 ancora disponibile.\nTradizionalmente, i software antivirus si affidano a firme per identificare i malware. Questo pu\u00f2 essere davvero efficace, ma non pu\u00f2 difendere contro i malware a meno che le firme siano gi\u00e0 state ottenute e gli update distribuiti. A causa di questo, l'approccio basato sulle firme non sono efficaci contro i virus 0-day.\nGli antivirus pi\u00f9 moderni usano ancora le firme, ma effettuano anche altri tipi di analisi.\nAnalisi del codice.\nNell'analisi del codice, il linguaggio macchina del file viene analizzato per vedere se c'\u00e8 qualcosa che sembra sospetto. Tipicamente, i malware hanno un comportamento caratteristico e l'analisi del codice tenta di rilevare se questo \u00e8 presente nel codice.\nAnche se utile, l'analisi del codice ha limitazioni significative. Non \u00e8 sempre semplice determinare a cosa una sezione del codice \u00e8 destinata; in particolare se \u00e8 davvero complesso ed \u00e8 stato scritto deliberatamente cos\u00ec con l'intenzione di ostacolarne l'analisi. Un'altra limitazione dell'analisi del codice \u00e8 il tempo e le risorse disponibili. Nel mondo competitivo dei software antivirus, c'\u00e8 sempre un equilibrio tra l'efficacia dell'analisi e il tempo impiegato.\nEmulazione.\nUn approccio per superare le limitazioni dell'analisi del codice \u00e8 l'esecuzione di sospette sezioni di codice, da parte del software antivirus, in una sandbox e l'osservazione dei comportamenti. Questo pu\u00f2 essere ordini di grandezza pi\u00f9 veloce dell'analisi dello stesso codice.\nFirme generiche.\nLe firme generiche sono firme che sono specifiche di un certo comportamento invece che di uno specifico elemento o malware. La maggior parte dei nuovi malware non \u00e8 totalmente nuovo, ma \u00e8 una variazione di malware precedenti, o contiene codice di uno o pi\u00f9 malware precedenti. Perci\u00f2 i risultati delle analisi precedenti possono essere utilizzati contro i nuovi malware.\nCompetitivit\u00e0 nell'industria dei software antivirus.\n\u00c8 generalmente accettato nell'industria degli antivirus che la protezione basata sulle firme della maggior parte delle aziende \u00e8 effettivamente identica. Se una firma \u00e8 disponibile per un elemento o malware, allora ogni prodotto (tranne quelli malfunzionanti) dovrebbe rilevarla. Comunque, alcuni produttori sono significativamente pi\u00f9 veloci di altri a venire a conoscenza di nuovi virus e/o aggiornare i database delle loro firme per rilevarli.\nC'\u00e8 una grande differenza di efficacia in termini di protezione da virus 0-day. Il German Computer Magazine c't ha scoperto che il tasso di rilevamento per virus 0-day varia dal 20% al 60%. \u00c8 principalmente nell'ambito dei virus 0-day che i produttori competono ai giorni nostri."}
{"id": "684660", "revid": "767487", "url": "https://it.wikipedia.org/wiki?curid=684660", "title": "Eighteen Visions", "text": "Eighteen Visions (a volte abbreviato a 18V) sono stati una band hardcore, Metalcore nata in California nel 1995, attualmente sotto contratto con la Epic Records.\nStoria.\nIl gruppo fu fondato nell'ottobre del 1995 da James Hart e Ken Floyd, gli unici membri originali rimasti nella band fino al suo scioglimento.\nL'anno dopo fu pubblicato l'EP di debutto \"Lifeless\", a cui segu\u00ec il primo LP intitolato \"Yesterday Is Time Killed\", registrato con la Cedargate Records. Dopo aver cambiato casa discografica, firmando un contratto con la Trustkill Records, incisero un album nel 2000, \"Until the Ink Runs Out\". Per la raccolta \"Best Of\" la band ri-registr\u00f2 molte delle loro precedenti canzoni.\nIl loro stile cambi\u00f2 nel 2002 con l'uscita di Vanity, dal quale fu tratto il loro primo video \"You Broke Like Glass\". Eighteen Visions pubblicarono quindi \"Obsession\" nel 2004 che fu il loro ultimo album con la casa discografica Trustkill Records.\nIl 28 luglio 2006, pubblicarono l'album Eighteen Visions firmato dalla casa discografica Epic Records. Il loro singolo \"Victim\" scal\u00f2 le classifiche e fu utilizzata come base ufficiale dello show di wrestling WWE Vengeance di quest'anno.\nIl 9 aprile 2007 i membri annunciano lo scioglimento della band per permettersi di dedicarsi ad altri progetti."}
{"id": "684661", "revid": "18397", "url": "https://it.wikipedia.org/wiki?curid=684661", "title": "Contratti tipici", "text": ""}
{"id": "684664", "revid": "29990", "url": "https://it.wikipedia.org/wiki?curid=684664", "title": "Autauga County", "text": ""}
{"id": "684667", "revid": "287204", "url": "https://it.wikipedia.org/wiki?curid=684667", "title": "Contea di Autauga", "text": "La contea di Autauga, in inglese Autauga County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di abitanti. Il capoluogo di contea \u00e8 Prattville. Il nome della contea deriva dagli indiani Autauga che la popolavano. \nGeografia fisica.\nLa contea di Autauga si trova nella parte centrale dell'Alabama. Lo United States Census Bureau certifica che l'estensione della contea \u00e8 di 1.566 km\u00b2, di cui 1.544 km\u00b2 composti da terra e i rimanenti 22 km\u00b2 composti di acqua. Il fiume Alabama scorre lungo il confine meridionale della contea.\nLa contea ha un clima prevalentemente subtropicale umido.\nLaghi, fiumi e parchi.\nLa contea comprende i seguenti laghi, fiumi e parchi:\nContee confinanti.\nConfina con le seguenti contee: \nStoria.\nLa contea di Autauga fu costituita il 21 novembre 1818, un anno prima dell'annessione dell'Alabama agli Stati Uniti, con un atto dell'Alabama Territorial Legislature. Quando fu fondata, la contea comprendeva (oltre all'attuale territorio) anche quello delle contee di Elmore e di Chilton. Al tempo gli indiani Autauga (trib\u00f9 nota anche con il nome di Tawasa) occupavano il territorio della contea in villaggi chiamati Atagi (\"acqua pura\") situati sulle rive di un fiume chiamato Atagi Creek (il fiume prese successivamente il nome di Pearl Water Creek). Gli Autauga facevano parte della trib\u00f9 degli Alabama, che inviarono molti guerrieri per resistere all'invasione di Andrew Jackson nella cosiddetta Creek War.\nLa contea occupava parte del territorio ceduto dagli indiani Creek nel Trattato di Fort Jackson del 1814. Il primo capoluogo fu Jackson's Mill, ruolo che ricopr\u00ec per poco tempo. La sede del capoluogo venne infatti trasferita quasi subito a Washington nella parte sud-est della contea. Nel 1830 il capoluogo venne nuovamente spostato, e venne stabilito a Kingston, e la cittadina di Washington vide diminuire velocemente il numero di residenti, fino a diventare una citt\u00e0 fantasma poco prima del 1840.\nLe contee di Elmore e di Chilton vennero create rispettivamente nel 1866 e nel 1868 dal territorio della contea di Autauga. Il capoluogo fu quindi spostato all'attuale Prattville.\nIl primo palazzo di giustizia, una struttura italiana progettata da George Littlefield Smith, fu costruito nel 1870; fu sostituito dall'attuale tribunale nel 1907. Nel 1833, l'industriale Daniel Pratt si stabil\u00ec nella contea di Autauga e costru\u00ec una societ\u00e0 di produzione di sgranatrici di cotone, che divenne la pi\u00f9 grande del mondo. Pratt costru\u00ec inoltre la prima ferrovia della contea e contribu\u00ec a finanziare le prime imprese siderurgiche; costru\u00ec anche una strada pubblica, la Old Plank Road, tra Washington e Prattville. Nel 1859, Pratt apr\u00ec la Prattville Male and Female Academy per educare i figli dei suoi operai. Nel 1868, il capoluogo della contea fu trasferito a Prattville. \nMonumenti e luoghi d'interesse.\nNella contea sono presenti diversi luoghi d'interesse inclusi nel National Register of Historic Places: \"Bell House\", \"Casa Montgomery\u2013Janes\u2013Whittaker\", \"Lassiter House\", \"Montgomery-Janes-Whittaker House\", \"Mount Sinai School\". \"Buena Vista\", costruita da William Montgomery intorno al 1830, fu il primo sito storico della contea di Autauga; ospita l'Autauga County Heritage Association e l'Heritage Center Museum.\nSociet\u00e0.\nEvoluzione demografica.\nAl censimento del 2010, risultano abitanti, nuclei familiari e famiglie residenti nella contea. La densit\u00e0 della popolazione \u00e8 di 34,86 ab./km\u00b2. Ci sono alloggi con una densit\u00e0 di 14/km\u00b2. La composizione etnica della citt\u00e0 \u00e8 78,5% bianchi, 17,7% neri o afroamericani, 0,4% nativi americani, 0,9% asiatici, 0,1% isolani del pacifico, 1,6% di due o pi\u00f9 razze. Il 2,4% della popolazione \u00e8 ispanica.\nDei nuclei familiari, il 39,4% ha figli di et\u00e0 inferiore ai 18 anni che vivono in casa, il 56,2% sono coppie sposate che vivono assieme, il 13,7% \u00e8 composto da donne con marito assente, e il 25,5% sono non-famiglie. Il 22,0% di tutti i nuclei familiari \u00e8 composto da singoli e il 8,0% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,68 mentre la dimensione media di una famiglia \u00e8 di 3,13.\nLa suddivisione della popolazione per fasce d'et\u00e0 \u00e8 la seguente: 26,8% sotto i 18 anni, 8,5% dai 18 ai 24, 27% dai 25 ai 44, 25,7% dai 45 ai 64, e 12,0% oltre i 65 anni. L'et\u00e0 media \u00e8 37 anni. Per ogni 100 donne ci sono 94,9 uomini.\nIl reddito medio di un nucleo familiare \u00e8 di $, mentre per le famiglie \u00e8 di $. Gli uomini hanno un reddito medio di $ contro i $ delle donne. Il reddito pro capite della citt\u00e0 \u00e8 di $. L'8,3% delle famiglie e il 12,1% della popolazione \u00e8 sotto la soglia di povert\u00e0. Sul totale della popolazione, il 17,5% dei minori di 18 anni e il 7,0% di chi ha pi\u00f9 di 65 anni vive sotto la soglia di povert\u00e0. \nCultura.\nIstruzione.\nL'Autauga County School System \u00e8 il sistema scolastico pubblico della contea. Include 13 contee, dove sono iscritti circa 10.000 studenti. Tutte le scuole sono accreditate dall'Alabama State Department of Education e dalla Southern Association of Colleges and Schools. \nIn un'area non incorporata vicino a Prattville \u00e8 presente l'EMCA (East Memorial Christian Academy). \nEconomia.\nDurante il diciannovesimo secolo l'economia della contea era basata sull'agricoltura e sulla produzione. La guerra civile e il periodo della ricostruzione sconvolsero l'economia di Autauga County, vista la diminuzione di manodopera.\nLa forza lavoro nell'attuale contea di Autauga \u00e8 suddivisa tra le seguenti categorie professionali:\nInfrastrutture e trasporti.\nPrincipali strade ed autostrade.\nIl Prattville-Grouby Airport Field \u00e8 l'unico aeroporto pubblico della contea.\nAmministrazione.\nLo sceriffo della contea \u00e8 Joe Sedinger."}
{"id": "684668", "revid": "466539", "url": "https://it.wikipedia.org/wiki?curid=684668", "title": "Daejeon", "text": "Daejeon () \u00e8 una citt\u00e0 nel centro della Corea del sud. \u00c8 la quinta citt\u00e0 pi\u00f9 grande della Corea con una popolazione di 1.537.324 nel giugno 2012.\nDal punto di vista amministrativo \u00e8 contemporaneamente capoluogo della provincia del Sud Chungcheong e citt\u00e0 metropolitana autoamministrata con rango di provincia.\nStoria.\nLa zona di Daejeon \u00e8 stata abitata fin dall'et\u00e0 della pietra, rientrando successivamente nei territori dei regni coreani di Baekje, Silla e Joseon. Nonostante le ridotte dimensioni, il villaggio crebbe e si svilupp\u00f2 a causa della costruzione della ferrovia di Gyeongbu tra Seul e Pusan, nel 1905, e della ferrovia di Honam, tra Daejeon e Mokpo nel 1926. Nel 1932 \u00e8 diventata la capitale della provincia del Chungcheong Meridionale.\nDurante la guerra di Corea, tra alcune nazioni dell'ONU e la Corea del Nord, Daejeon \u00e8 stata teatro di una lunga battaglia, tra il 14 e 21 luglio 1950, dall'esito incerto. Le Nazioni Unite ebbero l'occasione di stabilire il perimetro di Pusan o Busan (teatro di un'altra battaglia vinta dall'ONU stessa), anche se i coreani avevano ottenuto una vittoria tattica, catturando il maggior generale William Frishe Dean.\nA partire dal 1997 \u00e8 stata avviata la costruzione del \"Daejeon Government Complex\" nel quadro dello sforzo di decentrare alcuni uffici governativi della capitale Seul; tra gli altri Daejeon \u00e8 sede di Statistics Korea, l'ufficio statistico coreano.\nInfrastrutture e trasporti.\nFerrovie.\nLa citt\u00e0 \u00e8 servita dalla stazione di Daejeon che tramite il treno ad alta velocit\u00e0 KTX la collega alla capitale Seul in meno di un'ora.\nMobilit\u00e0 urbana.\nLa citt\u00e0 conta su una linea di metropolitana con un'altra linea in costruzione e altre tre in progetto. Ad affiancare la linea metropolitana c'\u00e8 un'importante rete di autobus."}
{"id": "684670", "revid": "29990", "url": "https://it.wikipedia.org/wiki?curid=684670", "title": "Autauga", "text": ""}
{"id": "684671", "revid": "547992", "url": "https://it.wikipedia.org/wiki?curid=684671", "title": "Non ragioniam di lor, ma guarda e passa", "text": "Non ragioniam di lor, ma guarda e passa \u00e8 un celebre verso della \"Divina Commedia\" di Dante Alighieri, diventato un modo di dire comune, sebbene con numerose varianti, uguali nel senso, ma storpiate nel testo (\"non ti curar di loro\", \"non parliam di loro\", ecc.).\nNel Canto III dell'\"Inferno\", al verso 51 della diciassettesima terzina, Virgilio sta descrivendo i cosiddetti \"ignavi\" (un'attribuzione, in realt\u00e0, mai usata da Dante ma nata in seno alla critica), cio\u00e8 i vili, \"coloro che visser sanza 'nfamia e sanza lodo\":\nDante, infatti, ha una pessima opinione di quelli che, per vilt\u00e0, nella loro vita non si schierarono mai (gli ignavi), a differenza di lui, il cui destino (si pensi solo alla condizione di esule) fu proprio segnato dall'aver abbracciato idee politiche. Egli li pone nell'Antinferno, una collocazione che permette che i dannati possano perfino sentirsi superiori a loro: i malvagi, almeno, hanno scelto una strada, hanno preso una posizione, seppur quella della perdizione. \nPer questo fa pronunciare a Virgilio la sdegnosa frase: di loro, che nessuna traccia hanno lasciato nel mondo, non vale neppure la pena parlare.\nIl verso riprende \"Il Tesoretto\" di Brunetto Latini, maestro di Dante che sar\u00e0 poi protagonista del Canto XV:\nNel linguaggio comune questo modo di dire viene usato con un tono di biasimo, rivolgendolo a quelle persone per le quali non vale nemmeno la pena di sprecare parole di condanna: si deve solo andare oltre, soprassedendo in silenzio."}
{"id": "684672", "revid": "31886", "url": "https://it.wikipedia.org/wiki?curid=684672", "title": "Filtri digitali a onda", "text": "I filtri digitali ad onda o WDF \"Wave Digital Filters\" sono uno\nstrumento matematico per l'integrazione di sistemi di equazioni differenziali\ndescriventi reti elettriche a costanti concentrate.\nLa teoria \u00e8 stata sviluppata principalmente da Alfred Fettweiss alla fine degli anni sessanta del XX secolo e compare per la prima volta nell'articolo \"Digital filters related to classical structures\" [1].\nIl componente elementare di una rete elettrica \u00e8 il bipolo, un oggetto a due terminali per cui \u00e8 possibile definire due segnali coniugati, corrente e tensione. La relazione tra corrente e tensione \u00e8 regolata dall'impedenza.\nNel dominio Z abbiamo:\n \nIl nucleo della teoria dei filtri digitali ad onda \u00e8 di integrare sistemi di equazioni differenziali, anche molto complessi, decomponendoli in sottounit\u00e0 elementari (i bipoli nel caso di reti elettriche), regolate da relazioni del pi\u00f9 basso ordine possibile.\nA questo scopo non \u00e8 per\u00f2 possibile utilizzare i segnali corrente e tensione, perch\u00e9 non si pu\u00f2, nel discreto, scrivere relazioni in cui V[\"n\"] sia indipendente da I[\"n\"] o viceversa (dove n \u00e8 l'ennesimo intervallo di campionamento). L'impossibilit\u00e0 di eliminare la dipendenza istantanea tra corrente e tensione impedisce la realizzazione di un algoritmo risolutivo dell'equazione alle differenze finite.\nBipoli.\nLa soluzione al problema della dipendenza istantanea tra corrente e tensione \u00e8 quella di introdurre due nuovi segnali di\ningresso-uscita che chiameremo A e B, tali che:\nCon:\nformula_1\nInfatti se:\nformula_2\ncon pochi e semplici passaggi la (1) pu\u00f2 essere scritta come la (2). Il termine formula_3 \u00e8 detto coefficiente di riflessione e gioca per A e B lo stesso ruolo che gioca Z per V ed I.\nformula_4 \u00e8 un parametro libero, la sua scelta opportuna permette di scrivere relazioni tra A e B per i bipoli passivi tali che b[\"n\"] sia indipendente da a[\"n\"]. Tali relazioni sono elencate di seguito per resistenza, capacit\u00e0 induttanza e generatore resistivo.\nResistenza.\nL'impedenza \u00e8 ovviamente:\nformula_5\nScegliendo formula_6 si ottiene:\nformula_7\nformula_8\nformula_9\nCondensatore.\nUsando la trasformazione bilineare:\nformula_10\nsi ottiene per la trasformata formula_11 dell'impedenza:\nformula_12\nda cui scegliendo formula_13 :\nformula_14\nformula_15\nformula_16\nInduttanza.\nSeguendo lo stesso ragionamento fatto per il condensatore abbiamo:\nformula_17\nformula_18\nformula_19 \nformula_20 \nGeneratore resistivo.\nLa relazione tra tensione ai capi del bipolo e corrente di ramo sar\u00e0:\nformula_21\nscegliendo come per la resistenza formula_22 otteniamo:\nformula_23 \nformula_8 \nformula_25 \nAdattatori.\nIl bipolo \u00e8 un elemento a una porta; quando si connettono due porte 1 e 2, ad esempio due bipoli, si ha formula_26 e formula_27 se e solo se formula_28. Se per\u00f2 la scelta delle impedenze di porta non \u00e8\nlibera, sar\u00e0 necessario inserire tra le due porte un elemento che adatti le impedenze.\nL'adattatore \u00e8 l'elemento (a n porte) che \"adatta\" le impedenze e gestisce le connessioni tra i bipoli in\nbase alla loro connessione topologica. Le posizioni topologiche necessarie per descrivere ogni tipo di rete elettrica sono due: serie e parallelo.\nSerie.\nDalle Leggi di Kirchhoff, per N bipoli connessi in serie si ha:\nformula_29\nsiano ora formula_30 e formula_31 le variabili d'onda del bipolo connesso alla formula_32 pora dell'adattatore, si possono definire le variabili d'onda di tale porta:\nformula_33\ntali che se formula_34\nCon pochi passaggi si arriva a scrivere per l'adattatore serie:\nformula_35\nformula_36\nNotiamo che se formula_37, allora se ad esempio\npossiamo scrivere:\nformula_38\nformula_39\nLa (4) mostra che quando \u00e8 valida la (3) l'uscita della porta 1 non dipende istantaneamente dal suo ingresso, ovvero la porta 1 \u00e8 detta priva di riflessione istantanea.\nParallelo.\nQuando N bipoli sono connessi in parallelo abbiamo:\nformula_40\nSeguendo lo stesso ragionamento fatto per gli adattatori serie possiamo scrivere:\nformula_41\nformula_42\nDove formula_43 \u00e8 l'inverso dell'impedenza della formula_32 porta.\nAnche per l'adattatore parallelo se formula_45, e quindi se:\nformula_46\nOtteniamo:\nformula_47\nformula_48\nPorte prive di riflessione.\nCome mostrato dalle (4) e (5) quando l'impedenza di una delle porte \u00e8 libera e formula_49, un adattatore (serie o parallelo) pu\u00f2 avere una (ed una sola) porta priva di riflessione. La possibilit\u00e0 di costruire adattatori con porta priva di riflessione \u00e8 fondamentale, infatti il tema centrale della teoria dei filtri digitali ad onda \u00e8 l'eliminazione di cicli a ritardo nullo, che sarebbe impossibile se ad esempio si dovessero connettere tra loro due adattatori.\nIl problema si risolve impostando una delle due porte che connettono due adattatori come priva di riflessione.\nUtilizzo.\nLa teoria dei filtri digitali ad onda pu\u00f2 essere utilizzata per implementare la simulazione di una larga categoria di reti elettriche; attive o passive, lineari o non lineari . Inoltre si possono simulare tutti quegli eventi descritti da equazioni differenziali uguali a quelle di un circuito elettrico, ad esempio, utilizzando l'Analogia elettromeccanica, il moto di una massa collegata ad una molla (\u00e8 descritto dalle stesse equazioni di un circuito rlc serie). I filtri digitali ad onda sono particolarmente indicati per simulare sistemi complessi grazie a notevoli caratteristiche quali la modularit\u00e0 e l'ottima stabilit\u00e0 rispetto alla quantizzazione dei segnali ed all'overflow."}
{"id": "684673", "revid": "767487", "url": "https://it.wikipedia.org/wiki?curid=684673", "title": "Ilona Mitrecey", "text": "Biografia.\n\u00c8 diventata famosa in Francia dopo l'uscita del suo singolo \"Un monde parfait\" (\"Un mondo perfetto\"), canzone gi\u00e0 pubblicata in Italia nel marzo 2004 a nome di \"Tr\u00e8s Bien featuring Ilona\".\nLa canzone ha raggiunto la vetta della classifica francese il 6 marzo 2005, e vi \u00e8 rimasta per quindici settimane consecutive. Dato l'enorme successo in Francia, il singolo \u00e8 anche stato pubblicato in molti altri paesi europei; ha avuto successo minore in Irlanda e nel Regno Unito rispetto a quello ottenuto nel resto d'Europa.\nIl suo secondo singolo, \"C'est les vacances\" \u00e8 stato pubblicato il 20 giugno 2005. Nello stesso anno \u00e8 stato pubblicato anche l'album di debutto, anche questo intitolato \"Un monde parfait\", che ha raggiunto la seconda posizione in Francia e in Belgio. Lo stesso album \u00e8 stato pubblicato, con una lista tracce differente e il titolo \"Ilona\", in Svizzera e in Germania.\nOltre ai primi due singolo, dall'album sono stati estratti anche \"Dans ma fus\u00e9e\", \"No\u00ebl, que du bonheur\" e \"All\u00f4, All\u00f4\". Nello stesso anno \u00e8 stato pubblicato anche un DVD, anch'esso intitolato \"Un Monde parfait\", contenente i video musicali della cantante.\nAl primo album ne \u00e8 seguito un secondo, a distanza di un anno, intitolato \"Laissez-nous respirer\", che ha raggiunto appena la settantesima posizione della classifica francese. Questo album \u00e8 stato promosso dalla title-track \"Laissez-nous respirer\" e da \"Chiquitas\".\nDato lo scarso successo del secondo disco, la cantante ha abbandonato le scene musicali."}
{"id": "684676", "revid": "486946", "url": "https://it.wikipedia.org/wiki?curid=684676", "title": "Wave digital filters", "text": ""}
{"id": "684681", "revid": "486946", "url": "https://it.wikipedia.org/wiki?curid=684681", "title": "Wdf", "text": ""}
{"id": "684690", "revid": "84184", "url": "https://it.wikipedia.org/wiki?curid=684690", "title": "Poletti", "text": "Poletti \u00e8 un cognome italiano, presente quasi esclusivamente nel Nord Italia, specialmente al confine tra Piemonte e Lombardia e in Emilia Romagna. "}
{"id": "684696", "revid": "1924342", "url": "https://it.wikipedia.org/wiki?curid=684696", "title": "Berliner Zeitung", "text": "La Berliner Zeitung, fondato nel 1945, \u00e8 un quotidiano tedesco di centro-sinistra, con sede a Berlino.\nFu, insieme alla Neues Deutschland, il quotidiano pi\u00f9 venduto nell'intera Germania Est e, dopo la riunificazione tedesca, l'unico giornale della ex Germania Est a raggiungere una popolarit\u00e0 nazionale.\nNel 2003 la \"Berliner\" era il maggiore quotidiano di Berlino. L'edizione del fine settimana vendeva approssimativamente copie con un numero di lettori pari a ."}
{"id": "684700", "revid": "124536482", "url": "https://it.wikipedia.org/wiki?curid=684700", "title": "H\u00f4tel Ritz (Parigi)", "text": "L'H\u00f4tel Ritz \u00e8 un hotel che si trova nel centro di Parigi al n.15 di Place Vend\u00f4me e che appartiene al gruppo The Leading Hotels of the World.\nStoria.\nL'edificio fu costruito nella prima parte del XVIII secolo come residenza privata e la facciata \u00e8 stata progettata da Jules Hardouin Mansart. Nel 1854 fu comprato dai fratelli Pereire, che ne fecero la sede del loro Cr\u00e9dit Mobilier e in seguito acquistato da C\u00e9sar Ritz che lo trasform\u00f2 in un hotel di lusso e lo apr\u00ec il 1\u00ba giugno 1898. Grazie anche al talento culinario del socio di minoranza, Auguste Escoffier, l'hotel divenne sinonimo di opulenza, servizio e cibi raffinati. \nDurante il 1940, dopo la conquista di Parigi da parte dei tedeschi, l'Hotel Ritz fu scelto dal capo della Luftwaffe (l'aviazione militare tedesca) Hermann G\u00f6ring, come quartier generale dell'aviazione.\nIl Ritz si compone degli edifici Vend\u00f4me e Cambon con camere sulla piazza Vend\u00f4me e, dall'altro lato, camere che guardano il famoso giardino. L'hotel divenne meta obbligata per alcune delle persone pi\u00f9 ricche al mondo, al punto che le \"suites\" hanno preso il nome dagli illustri ospiti che le occuparono in passato tra cui Ernest Hemingway, che ha dato il nome a un bar dell'hotel, Francis Scott Fitzgerald, Marcel Proust, re Edoardo VII del Regno Unito, Rodolfo Valentino, Charlie Chaplin, Greta Garbo. La stilista Coco Chanel abit\u00f2 al Ritz per oltre trent'anni e vi mor\u00ec il 10 gennaio 1971.\nNel 1979 la famiglia Ritz vendette l'hotel al magnate egiziano Mohamed Al-Fayed, che lo restaur\u00f2 e nel 1988 aggiunse la scuola di cucina francese Ritz-Escoffier. Fu proprio dall'hotel che il figlio Dodi Al-Fayed e la sua compagna Diana Spencer, partirono per il viaggio che si concluse con la loro morte, nel tunnel di Pont de l'Alma il 31 agosto 1997. Da quel giorno, l'hotel Ritz \u00e8 meta di turisti e curiosi che, ogni giorno, dalla Place Vendome, tentano di riconoscere personaggi pi\u00f9 o meno noti negli ospiti che raggiungono e lasciano l'hotel. Nel 1998 (centenario dell'apertura) l'hotel Ritz \u00e8 stato eletto \"best hotel in the world\".\nLa Suite Imperiale dove soggiornarono Dodi Al-Fayed e Diana Spencer \u00e8 monumento nazionale."}
{"id": "684701", "revid": "767487", "url": "https://it.wikipedia.org/wiki?curid=684701", "title": "W\u00fcrzel", "text": "Biografia.\nPrima di unirsi ai Mot\u00f6rhead nel 1984 ha fatto parte dell'esercito e partecipato in band come i Bastard e i Warfare.\nNel 1984 si \u00e8 presentato a un'audizione per far parte della nuova formazione dei Mot\u00f6rhead, per la quale Lemmy cercava un chitarrista relativamente sconosciuto. Alla fine, riuscirono a spuntarla in due, cos\u00ec che Lemmy dopo averli sentiti suonare insieme, decise di tenerli entrambi, ossia Burston e Phil Campbell. La nuova formazione dei Mot\u00f6rhead a due chitarre esord\u00ec il 14 febbraio 1984.\nBurston ha visto un certo numero di cambiamenti di formazione della band fino all'anno in cui \u00e8 rimasto, il 1995; infatti abbandon\u00f2 il gruppo all'indomani dell'uscita di \"Sacrifice\". Tenne il suo ultimo concerto coi Mot\u00f6rhead ad Amburgo, in Germania, il 22 dicembre 1994.\nNel 1998, quasi-ispirato dalle esperienze psichedeliche in Belgio, realizza improvvisamente un disco ambient dal titolo \"Chill Out Or Die\", che ha ricevuto recensioni da riviste come \"The Wire\", \"The Daily Mail\" e \"Metal Hammer\".\nW\u00fcrzel ha suonato nuovamente con i suoi ex-compagni di squadra in varie occasioni, come al Download Festival del 2008 e al Guilfest del 2009. Ha partecipato (sempre come ospite) anche ad alcune date dei Mot\u00f6rhead nei loro tour inglesi del 2008 e del 2009. Il musicista \u00e8 morto il 9 luglio 2011, all'et\u00e0 di 61 anni a causa di fibrillazione ventricolare, causata da cardiomiopatia.\nIl soprannome tedesco di W\u00fcrzel (che significa \"radice\") \u00e8 dovuto alla somiglianza dei capelli di Michael Burston con il personaggio televisivo inglese Worzel Gummidge, con l'aggiunta di una umlaut dietro suggerimento di Lemmy."}
{"id": "684703", "revid": "1632387", "url": "https://it.wikipedia.org/wiki?curid=684703", "title": "Until the Ink Runs Out", "text": "Until the Ink Runs Out \u00e8 il secondo album della band metalcore statunitense Eighteen Visions del 2000."}
{"id": "684704", "revid": "287204", "url": "https://it.wikipedia.org/wiki?curid=684704", "title": "Wurzel", "text": ""}
{"id": "684706", "revid": "30610", "url": "https://it.wikipedia.org/wiki?curid=684706", "title": "Michael Burston", "text": ""}
{"id": "684707", "revid": "1005847", "url": "https://it.wikipedia.org/wiki?curid=684707", "title": "Rino Nicolosi", "text": "Biografia.\nDottore in Chimica industriale. Dirigente sindacale della Cisl, fu un esponente di spicco della corrente di sinistra della Democrazia Cristiana.\nConsigliere comunale di Acireale in giovent\u00f9, nel 1976 fu eletto la prima volta Deputato all'Assemblea regionale siciliana nel collegio di Catania. Rieletto nel 1981, fu consecutivamente assessore all'Industria e poi ai Lavori pubblici. Nel 1985 venne eletto presidente della Regione Siciliana e mantenne la carica per sei anni negli anni ottanta, guidando cinque governi della Regione.\nRieletto per la quarta legislatura nel 1991, il 22 ottobre dello stesso anno si dimette dall'Ars, per potersi candidare nell'aprile 1992 alla Camera con la DC, dove fu eletto deputato con ben 110\u00a0000 preferenze, nel collegio Sicilia orientale. Fu vice-capogruppo del suo partito alla Camera dei deputati.\nNel gennaio 1994 ader\u00ec al PPI. Finito nello scandalo di Tangentopoli a causa dell\"'affaire\" del Centro le Ciminiere di Catania, nel marzo 1994 tent\u00f2 di rientrare in parlamento con Sicilia Futura una lista locale e si candid\u00f2 al Senato nel collegio di Acireale, ma ottenne circa il 9% dei consensi ed il suo tentativo fu effimero.\nUn suo memoriale che consegn\u00f2 nel 1997 ai magistrati della procura di Catania, gett\u00f2 scompiglio nella classe politica siciliana della prima repubblica facendo i nomi tra gli altri dei DC Sergio Mattarella, Calogero Mannino, Salvo Lima, Nino Drago, dei comunisti Luigi Colajanni, Michelangelo Russo, Gianni Parisi, dei socialisti Salvo And\u00f2, Salvatore Lauricella, Nicola Capria, e dei repubblicani Aristide Gunnella ed Enzo Bianco. Mor\u00ec nel 1998 a causa di un tumore."}
{"id": "684709", "revid": "767487", "url": "https://it.wikipedia.org/wiki?curid=684709", "title": "Saint John's Cemetery", "text": "Saint John's Cemetery \u00e8 il cimitero di Middle Village un quartiere del Queens a New York.\nVi sono sepolti i corpi di molti membri della mafia italo-americana di New York."}
{"id": "684710", "revid": "1305772", "url": "https://it.wikipedia.org/wiki?curid=684710", "title": "Gran calavera elettrica", "text": "Gran calavera elettrica \u00e8 il quarto album di Cesare Basile, pubblicato nel 2003.\nIl disco.\nSi tratta del primo album di Basile prodotto da John Parish (gi\u00e0 produttore di PJ Harvey, Sparklehorse, Giant Sand, Tracy Chapman, Eels, Goldfrapp) che coordina in cabina di regia e il mixaggio (affiancato da Daniele Grasso).\nIl titolo del disco si ispira all'incisore messicano Jos\u00e9 Guadalupe Posada, famoso per l'utilizzo nelle sue opere di teschi (in spagnolo \"calavera\").\nLa realizzazione dell'album ha visto il cantautore siciliano affiancarsi alla sua band di fiducia, composta da Marcello Caudullo (chitarra), Beppe Sindona (basso) e Marcello Sorge (batteria). Vanno segnalate anche le collaborazioni di John Bonnar (Dead Can Dance), Nada (in \"Senza sonno\"), Lorenzo \"Musical Buzzino\" Corti (Cristina Don\u00e0, Delta V), Valentina Galvagna e Marta Collica (Sepiatone)."}
{"id": "684711", "revid": "54354", "url": "https://it.wikipedia.org/wiki?curid=684711", "title": "Joseph Profaci", "text": ""}
{"id": "684712", "revid": "29990", "url": "https://it.wikipedia.org/wiki?curid=684712", "title": "Baldwin County (Alabama)", "text": ""}
{"id": "684714", "revid": "287204", "url": "https://it.wikipedia.org/wiki?curid=684714", "title": "Freeman (cognome)", "text": "Freeman \u00e8 un cognome di lingua inglese.\nEtimologia.\n\"Freeman\" significa letteralmente \"uomo libero\", e deriva dalla condizione sociale di essero libero, per nascita o per affrancamento, dalla schiavit\u00f9 o dalla servit\u00f9 della gleba."}
{"id": "684715", "revid": "181699", "url": "https://it.wikipedia.org/wiki?curid=684715", "title": "Senza infamia e senza lode", "text": "Senza infamia e senza lode \u00e8 un modo di dire italiano, usato per indicare qualcosa di mediocre, che pur non avendo palesi difetti non presenta per\u00f2 neanche particolari qualit\u00e0.\nQuesta espressione che \u00e8 entrata nel linguaggio corrente ha una genesi dotta, essendo filtrata dalla \"Divina Commedia\" di Dante Alighieri.\nNel Canto III dell'\"Inferno\" egli sta descrivendo la massa dei cosiddetti \"ignavi\" (parola che non appartiene al linguaggio del poeta, ma che \u00e8 frutto della critica successiva), cio\u00e8 di coloro che rifiutarono di schierarsi in favore qualsiasi causa per vigliaccheria o per semplice indifferenza o amore del quieto vivere.\nDante allora li definisce come:\nAll'epoca il significato di queste parole era pi\u00f9 duro di quello odierno. Dante disprezza infatti coloro che sono stati neutrali per vigliaccheria o anche per semplice indifferenza, avendo invece egli vissuto sulla propria pelle le conseguenze delle proprie idee politiche (si pensi solo al suo esilio). Giudicandoli \"sciaurati che mai non f\u00fbr vivi\", egli li colloca nell'Antinferno, non ritenendoli degni nemmeno di stare tra i dannati. Di essi nel mondo non rimane traccia (\"Fama di loro il mondo esser non lassa\") e anche Dio li ignora (\"misericordia e giustizia li sdegna\"): non vale neanche la pena stare a parlare di loro (non ragioniam di lor, ma guarda e passa)."}
{"id": "684718", "revid": "6066", "url": "https://it.wikipedia.org/wiki?curid=684718", "title": "Myolnir", "text": ""}
{"id": "684719", "revid": "6066", "url": "https://it.wikipedia.org/wiki?curid=684719", "title": "Miolnyr", "text": ""}
{"id": "684721", "revid": "1784425", "url": "https://it.wikipedia.org/wiki?curid=684721", "title": "Lee Hsien Loong", "text": "Biografia.\nFiglio del primo ministro Lee Kuan Yew, padre fondatore della Repubblica di Singapore, studi\u00f2 presso le Universit\u00e0 di Cambridge e di Harvard.\nEntr\u00f2 nell'esercito, terminando la carriera militare nel 1984, col grado di generale di brigata.\nCominci\u00f2 cos\u00ec la carriera politica, entr\u00f2 nel governo negli anni ottanta del XX secolo, fu vice-premier di Goh Chok Tong dal 1993, dal quale successe il 12 agosto 2004."}
{"id": "684722", "revid": "1652635", "url": "https://it.wikipedia.org/wiki?curid=684722", "title": "Danze francesi", "text": "Le danze francesi sono estremamente vive e seguite dai ballerini di danza tradizionale.\nVi \u00e8 una grande variet\u00e0 di danze con caratteristiche coreutiche e musicali molto diverse con una distribuzione geografica regionale.\nBourr\u00e9e.\nLe bourr\u00e9e sono le pi\u00f9 diffuse, ballate in tutta la Francia, quelle maggiormente conosciute sono del Berry, d'Alvernia, del Borbonese, del Morvan.\nSi possono ballare in coppia o con un diverso numero di ballerini fino al cerchio o semicerchio.\nBretoni.\nNumerosissime, sono spesso provenienti da zone molto limitate della Bretagna, a volte un piccolo paese. Molte danze bretoni sono in catena o in cerchio come l'An Dro, l'hanter dro', il rond de Landeda, il Larid\u00e9, la kost ar c'hoat, il Rond de Saint-Vincent, il trikot ecc. Altre sono organizzate in suite (generalmente composte di tre parti): plinn, fisel, treger, gavotte des montagnes.\nBranle.\nSono tra le danze pi\u00f9 antiche vengono fatte risalire alle \"rondes\" celtiche, praticate durante i riti sacrificali. Vengono eseguite perlopi\u00f9 in cerchi aperti con direzione oraria.\nGuasconi.\nIl pi\u00f9 conosciuto \u00e8 il rondeau, deriva il suo nome dal latino \"rotundus\", in origine si danzava in cerchio chiuso, successivamente in cerchio aperto ed ora in catena o in coppie in \"cort\u00e8ge\".\nTroviamo inoltre il cong\u00f2, i sauts du B\u00e9arn, i branle, la bourr\u00e9e plani\u00e8re e la ronde du Quercy.\nPoitou.\nIn questa regione troviamo l'avant-deux, la maraichine, il pas d'et\u00e9, il bal limousin e la marchoise de blanzay.\nAltre danze.\nVi sono altri balli di gruppo molto diffusi, come il cercle circassien, la cochinchine la chapelloise, i rigaudon, i rond e ovviamente quelli di coppia come la valse, la polka, la scottish e la mazurka francese.\nDi tradizione tutta francese sono i \"valzer impari\", ve ne sono a cinque, otto e undici tempi, per costruire questi tempi uniscono a uno o pi\u00f9 passi di \"valzer\" (tre tempi) dei passi di \"marcia\" (due tempi), la particolarit\u00e0 di quello a otto tempi, che ha un numero di \"appoggi\" pari \u00e8 quella di partire sempre con lo stesso piede, caratteristica forse unica nei balli di coppia.\nBibliografia.\nYves Guilcher, \"La danza tradizionale in Francia, dall'antica cultura contadina al revival\" Giancarlo Zedde - Torino 2006 ISBN 978-88-88849-23-2"}
{"id": "684724", "revid": "767487", "url": "https://it.wikipedia.org/wiki?curid=684724", "title": "Johnny Belinda (film 1948)", "text": "Johnny Belinda \u00e8 un film del 1948 diretto da Jean Negulesco e interpretato da Jane Wyman e Lew Ayres. La pellicola \u00e8 un adattamento cinematografico di un dramma teatrale scritto da Elmer Blaney Harris e sceneggiato da Irma von Cube e Allen Vincent.\nLa storia \u00e8 basata su un fatto realmente accaduto vicino alla residenza estiva dell'autore, Harris, a Fortune Bridge nell'Isola del Principe Edoardo. Il personaggio principale che d\u00e0 il titolo alla pellicola \u00e8 basato sulla vita di Lydia Dingwell di Lingwen Mills.\nTrama.\nBelinda McDonald, una ragazza sordomuta, conosce il giovane medico Robert Richardson. Il dottore si rende presto conto che la ragazza, sebbene sorda e muta, dimostra un'intelligenza molto vivace. Belinda abita in una fattoria con suo padre Black e sua zia Aggie, e vive un'esistenza molto solitaria ed isolata. Sia suo padre che sua zia provano rancore nei suoi confronti, perch\u00e9 la madre di Belinda \u00e8 morta dandola alla luce. Richardson insegna a Belinda il linguaggio dei segni e ben presto in lui nasce un sentimento molto forte per la ragazza.\nLa segretaria del dottore, Stella McCormick, cerca di convincerlo a corteggiare la ragazza, ma quest'ultimo \u00e8 rest\u00eco a farlo."}
{"id": "684728", "revid": "110157", "url": "https://it.wikipedia.org/wiki?curid=684728", "title": "Hellequin Song", "text": "Hellequin Song \u00e8 il quinto album in studio di Cesare Basile, pubblicato nel 2006.\nIl disco.\nSi tratta del secondo album di Basile prodotto da John Parish. Il disco \u00e8 stato missato da Marco Tagliola e John Parish e vede la collaborazione di artisti e colleghi di Basile: Hugo Race, Marcello Caudullo, Marcello Sorge, Giorgia Poli, Michela Manfroi, Roberta Castoldi, Marta Collica, Kris Reichert, Jean Marc Butty, Stef Kamil Carlens, Enzo Mirone, Lorenzo Corti e Manuel Agnelli.\nL'album \u00e8 stato anticipato dal primo singolo, \"Fratello Gentile\". Durante la primavera 2006 \u00e8 stato diffuso il video del brano \"Dal cranio\"."}
{"id": "684731", "revid": "103483", "url": "https://it.wikipedia.org/wiki?curid=684731", "title": "Parricida", "text": ""}
{"id": "684732", "revid": "117752342", "url": "https://it.wikipedia.org/wiki?curid=684732", "title": "Ngoni", "text": "Gli Ngoni sono un popolo dell'Africa del Sud, nel quale si possono individuare costumi differenti in tre gruppi principali: gli Zulu, gli Swazi e gli Ndebele.\nLa loro organizzazione sociale era abbastanza semplice. Praticavano l'allevamento di buoi, che costituivano la loro grande ricchezza. I lavori agricoli erano riservati alle donne.\nStoria.\nNel Settecento iniziarono diversi movimenti di popolazione. Poich\u00e9 la densit\u00e0 era elevata, i vari gruppi si scontrarono fra loro e scoppiarono diverse guerre. Questo fenomeno, in lingua zulu si chiama Mfecane, cio\u00e8 \"turbine\", \"confusione\". Alla forte pressione demografica si aggiungeva la nuova presenza dei coloni boeri provenienti dai Paesi Bassi, che cercavano in queste terre una nuova patria per fuggire alle persecuzioni religiose. Mentre i Boeri premevano a sud, al nord i commercianti portoghesi, dal territorio dell'attuale Mozambico, conducevano i loro traffici di oro, avorio e schiavi. La presenza dei Boeri riduceva la disponibilit\u00e0 di terre per il pascolo e costringeva alcuni gruppi di popolazione a spostarsi sulle terre di altri.\nAlla fine del Settecento, Shobuza I, re degli Swazi, intraprese un'opera di unificazione e fond\u00f2 il regno che prosegue ancora oggi nell'attuale eSwatini.\nDinginswayo, capo dei Mtetwa, tent\u00f2 la stessa impresa agli inizi dell'800. Shaka, zulu, fu chiamato da questi al comando di un reggimento del proprio esercito. Con Shaka i Mtetwa furono la prima potenza militare fra gli Ngoni dell'Est. Quando mor\u00ec Dinginswayo, Shaka fu acclamato re.\nIn undici anni, il territorio zulu pass\u00f2 da meno di 300\u00a0km2 a oltre 30.000. Aveva dato una risposta ai problemi demografici dello Mfecane, riducendo le nascite con il sistema del celibato obbligatorio e allargando il territorio a disposizione della sua trib\u00f9 con la guerra. La lingua zulu fu imposta fra tutti i dialetti nguni. Era la base per fondare una nazione, ma Shaka non ebbe eredi e gli oppositori lo assassinarono nel 1828.\nTutti gli Ngoni che non accettavano di stare sotto la sua organizzazione furono dispersi, mentre gli Olandesi boeri figli del Groot Trek furono accolti nelle terre occupate dagli Zulu. Questo per\u00f2 si rivel\u00f2 un errore poich\u00e9, dopo una sconfitta leggendaria, l'impero Zulu croll\u00f2."}
{"id": "684736", "revid": "1318658", "url": "https://it.wikipedia.org/wiki?curid=684736", "title": "Monastero della Trinit\u00e0 di San Sergio", "text": "Il monastero della Trinit\u00e0 di San Sergio (in russo: \u0422\u0440\u043e\u0301\u0438\u0446\u0435-\u0421\u0435\u0301\u0440\u0433\u0438\u0435\u0432\u0430 \u041b\u0430\u0301\u0432\u0440\u0430, \"Troice-Sergieva Lavra\") \u00e8 il pi\u00f9 importante monastero e lavra, ovvero centro spirituale, della Chiesa ortodossa russa. \u00c8 situato nella citt\u00e0 di Sergiev Posad, circa 70\u00a0km a nord-est di Mosca, sulla strada che collega la capitale russa con Jaroslavl'. Il monastero fa parte dei patrimoni dell'umanit\u00e0 dell'UNESCO.\nGeografia e clima.\nIl monastero \u00e8 situato nella citt\u00e0 di Sergiev Posad, appartenente all'Oblast' di Mosca.\nIl clima \u00e8 molto rigido d'inverno e tiepido d'estate. Infatti, nel mese di gennaio si raggiungono anche i -20\u00a0\u00b0C; a luglio, invece, si arriva fino a 25\u00a0\u00b0C. Da novembre a marzo la temperatura pu\u00f2 scendere sotto zero. Le nevicate nella stagione invernale sono piuttosto frequenti: da ottobre a maggio le nevicate sono presenti. Il mese pi\u00f9 piovoso \u00e8 luglio, con circa 80\u00a0mm di pioggia.\nIl monastero \u00e8 situato circa a 75 chilometri a nord-est da Mosca, la capitale della Russia. Si raggiunge attraverso l'autostrada per Jaroslavl', che verso questa citt\u00e0 diviene strada principale.\nIl complesso dedicato a San Sergio \u00e8 raggiungibile tramite il treno: si deve scendere alla stazione ferroviaria \"Jaroslavskij\". Il mese di novembre \u00e8 sconsigliato per fare una vacanza in Russia perch\u00e9 qui \u00e8 il mese pi\u00f9 umido e piovoso.\nStoria.\nFondato attorno al 1345 da Sergio di Radone\u017e, il Monastero della Trinit\u00e0 di San Sergio \u00e8 uno dei pi\u00f9 importanti centri religiosi e mete di pellegrinaggio della Russia. Nel 1608, durante la cosiddetta \"epoca dei disordini\", i monaci resistettero all'assedio dell'esercito polacco e intorno al 1680 il giovane Pietro il Grande vi trov\u00f2 rifugio durante la rivolta degli Strelitzi. Il monastero fu chiuso nel 1919, ma riapr\u00ec nel 1946 quando divenne la sede centrale della Chiesa ortodossa russa. Nel 1988 la sede fu trasferita. Il monastero \u00e8 oggi aperto al turismo.\nXIV secolo.\nIl monastero fu fondato nel 1345 da uno dei pi\u00f9 venerati santi russi, Sergio di Radone\u017e, che, insieme al fratello Stefano Radone\u017e, costru\u00ec una chiesa di legno in onore della Santa Trinit\u00e0 all'interno dei boschi presso la collina Makovets, a pochi chilometri dalla citt\u00e0 di Radone\u017e. Il santo inizi\u00f2 da allora una vita eremitica di ascesi vivendo in solitudine per pi\u00f9 di un anno. Attirati da questo esempio altri monaci si unirono successivamente a lui finch\u00e9 nel 1354 venne eletto egumeno del monastero. A quei tempi il cenobio era costituito da un insieme di celle in legno disposte in prossimit\u00e0 della chiesa.\nNel 1355 Sergio introdusse una regola monastica inviatagli, secondo la \"Vita\" del santo, dall'allora patriarca di Costantinopoli Filoteo, che disponeva la costruzione di edifici ausiliari, come refettori, cucine e forni per il pane. Questa regola fu un modello per i discepoli di Sergio che pochi anni dopo, partendo dal Lavra, iniziarono la predicazione in ogni angolo della Russia centrale e settentrionale, fondando oltre 400 monasteri, tra i quali i pi\u00f9 famosi sono quelli di Solovetskij, Kirilov, e Simonov.\nSan Sergio support\u00f2 Dimitri Donskoj nella sua guerra contro i tartari inviando lui due monaci, Peresvet e Osljabja, per partecipare alla battaglia di Kulikovo (1380). Poco prima dell'inizio dei combattimenti Peresvet mor\u00ec in un duello contro un campione tartaro. Anche a causa dell'appoggio al sovrano russo, il monastero fu devastato e dato alle fiamme durante un raid di un'unit\u00e0 di cavalleria tartara nel 1408.\nXV secolo.\nSan Sergio fu dichiarato santo patrono di Mosca nel 1422. Il medesimo anno, per volere del nuovo egumeno Nikon, iniziarono i lavori per la costruzione di una nuova cattedrale in pietra costruita da un gruppo di monaci serbi che avevano trovato rifugio nel monastero dopo la battaglia di Kosovo Polje. Le reliquie di San Sergio furono ivi disposte al termine della costruzione di questa, anch'essa dedicata alla Santa Trinit\u00e0. I pi\u00f9 grandi decoratori di icone viventi in Russia, Andrej Rubl\u00ebv e Daniil \u010c\u00ebrnyj, furono chiamati a decorarla con affreschi.\nNel 1476, Ivan III assunse molti muratori di Pskov per costruire la chiesa dello Spirito Santo, la struttura della quale \u00e8 una dei pochi esempi rimasti di chiesa russa con annessa torre campanaria. L'interno contiene i primi esempi di decorazione con piastrelle verniciate. All'inizio del XVI secolo fu ampliata da Vasili III.\nXVI secolo.\nDal 1551 il monastero ospit\u00f2 il religioso, umanista e linguista Massimo il Greco, che tradusse i Testi Sacri e la letteratura filosofico-teologica bizantina dal greco al russo ed \u00e8 venerato come santo.\nNel 1559 Ivan il Terribile commission\u00f2 la cattedrale dell'Assunzione che fu portata a termine ventisei anni dopo. La cattedrale, simile alla sua omonima posta nel Cremlino, che sembra essere stata presa come modello, ma molto pi\u00f9 larga di quest'ultima, contiene innumerevoli icone, dipinte da diverse mani tra il XVI e il XVIII secolo raffiguranti l'ultima cena. L'interno fu decorato da un gruppo di pittori della vicina Jaroslavl' nel 1684 con affreschi dalle forti tinte blu e violetto. La cripta contiene la tomba di Boris Godunov, della sua famiglia e di alcuni patriarchi ortodossi del XX secolo.\nAll'evoluzione del monastero in questo secolo corrispose una rapida crescita degli insediamenti posti intorno ad esso che, gradatamente, aumentarono fino a dar luogo alla moderna citt\u00e0 di Sergiev Posad. Lo stesso monastero si evolse in un rinomato centro frequentato dai maggiori storici e pittori di icone della Russia. Appena fuori dalle mura del chiostro furono inoltre costruiti il convento di Santa Paraskeva con annesse l'omonima chiesa e la chiesa dell'Introduzione (entrambe del 1547).\nXVII secolo.\nVerso la fine del XVI secolo il monastero venne fortificato: la palizzata di legno che circondava il chiostro venne sostituita con una di pietra lunga 1,5\u00a0km e furono costruite dodici torri di difesa, sempre in pietra. Tali accorgimenti furono indispensabili per il Lavra nel sostenere i sedici mesi di assedio polacco (1608-1610). Nel 1618 un altro assedio, portato da Ladislao IV Vasa, fu nuovamente sostenuto dal monastero il quale, pur non capitolando a fronte dei ripetuti attacchi, fu comunque danneggiato come dimostra l'ammaccatura al portale della cattedrale mai riparato per preservare il ricordo degli scontri. Un altro avvenimento storico di questo secolo degno di nota fu il rifugiarsi all'interno delle mura del monastero del futuro zar Pietro I, che per ben due volte riusc\u00ec in tal modo a sfuggire i propri nemici.\nDurante il XVII secolo furono aggiunte al monastero numerose strutture, quali un piccolo e lussuoso palazzo in stile barocco che ospitava i patriarchi, un palazzo reale con la facciata dipinta a scacchi, un refettorio intitolato a san Sergio, anch'esso dipinto con motivi a scacchiera, con i suoi 510 metri quadrati era considerato la stanza pi\u00f9 grande di tutta la Russia, nuove celle per i monaci, un ospedale per la comunit\u00e0 e una cappella costruita al di sopra di un pozzo santo scoperto nel 1644. La cattedrale a cinque cupole dedicata alla nativit\u00e0 di San Giovanni Battista fu inoltre commissionata dalla famiglia Stroganovy e costruita appena oltre i cancelli del Lavra tra il 1693 e il 1699.\nXVIII e XIX secolo.\nNel 1744 l'imperatrice Elisabetta confer\u00ec al monastero il titolo di Lavra, attribuendo la carica di archimandrita al Metropolita di Mosca. Elisabetta favor\u00ec in pi\u00f9 modi il monastero e manifest\u00f2 la propria venerazione verso di questo compiendo ogni anno un pellegrinaggio a piedi fino al Lavra. Il suo sposo segreto, il conte Aleksej Razumovskij, oltre ad accompagnarla in questi viaggi commission\u00f2 la chiesa della Beata Vergine di Smolensk, l'ultimo grande luogo di culto ad essere costruito all'interno delle mura claustrali. Un altro segno di affetto di Elisabetta per il monastero fu la costruzione, ordinata dalla sovrana, di una torre campanaria barocca che, con i suoi 88 metri, fu la pi\u00f9 alta struttura costruita in Russia fino a quel tempo. I suoi architetti furono Ivan Mi\u010durin e Dmitrij Uchtomskij. Per tutto il XIX secolo il Lavra mantenne il suo status di monastero tra i pi\u00f9 importanti di Russia. Nel 1814 una accademia ecclesiastica sostitu\u00ec il seminario costruito nel 1742. Il Lavra conteneva inoltre una delle pi\u00f9 supreme collezioni di manoscritti medioevali presenti al mondo, in grado di attirare migliaia di visitatori. Durante questo secolo, nel territorio monasteriale furono sepolti i filosofi conservatori Konstantin Nikolaevi\u010d Leont'ev e Vasilij Vasil'evi\u010d Rozanov.\nXX secolo.\nDopo la rivoluzione russa del 1917, il governo sovietico chiuse il monastero nel 1920, affidando le costruzione a differenti istituti cittadini o trasformandoli in museo. Nel 1930 le campane del monastero, inclusa la campana degli zar, dal peso di oltre 65 tonnellate furono fuse, i manoscritti dispersi in differenti collezioni.\nDopo che, nel corso della seconda guerra mondiale, il governo aveva attenuato il contrasto all'attivit\u00e0 della Chiesa ortodossa russa, il Lavra torn\u00f2 propriet\u00e0 di quest'ultima nel 1945. Il 16 aprile 1946 fu celebrato il primo servizio divino dopo la chiusura sovietica, nella chiesa dell'Assunzione. Il monastero fu inoltre la sede del patriarca di Mosca fino al 1983, quando quest'ultimo fu autorizzato a trasferirsi al monastero Danilov di Mosca.\nIl celebre cosmonauta Jurij Gagarin visit\u00f2 il monastero nel 1964, insieme ad un amico. Giunti nel luogo sacro, Gagarin fu riconosciuto dalla folla e il rettore del monastero lo invit\u00f2 ad andare nella sua cella. Gagarin rispose: \"Padre, andiamo prima alle reliquie di San Sergio - e poi ovunque\". Dopo essersi recato a vedere le reliquie, il cosmonauta chiese al suo amico se avesse sentito qualcosa durante l'adorazione delle reliquie. L'amico rispose: \"S\u00ec. Una sorta di grazia, Jura\" e Gagarin replic\u00f2: \"Vedi, significa che non \u00e8 stata una mia impressione\".\nImportanti lavori di restauro furono posti in essere tra gli anni sessanta e i settanta del XX secolo. Nel 1993 \u00e8 stato dichiarato dall'UNESCO patrimonio dell'umanit\u00e0.\nIl monastero.\nAll'interno del Monastero della Trinit\u00e0 di San Sergio vi sono molte attrazioni, le pi\u00f9 visitate delle quali sono la Cattedrale dell'Assunzione, la Cattedrale della Trinit\u00e0 e il Refettorio di San Sergio. Ci sono molte altre chiese, un palazzo che ospita gli appartamenti degli zar e il refettorio, dedicato a San Sergio. \u00c8 particolare il campanile, dagli esterni molto decorati, intonacati in azzurro e in bianco.\nCattedrale dell'Assunzione.\nQuesta cattedrale, dalla cupola centrale dorata, circondata da altre quattro blu con stelle brillanti, \u00e8 situata nel cuore del monastero. Ivan il Terribile la commission\u00f2 nel 1559 per celebrare la vittoria sui Mongoli a Kazan'. Fu completata 26 anni pi\u00f9 tardi.\nCattedrale della Trinit\u00e0.\nQuesta bellissima cattedrale bianca \u00e8 decorata con frontoni \"koko\u0161iniki\" su un triplice fregio ed \u00e8 il pi\u00f9 antico edificio in pietra del monastero. Fu eretta sulla tomba di San Sergio nel 1422, anno della sua canonizzazione. Le spoglie del santo sono racchiuse in una teca all'interno della cattedrale e sono ancora meta di pellegrinaggio.\nRefettorio di San Sergio.\nI lavori di costruzione del refettorio dei monaci inizi\u00f2 nel 1686, e fu terminato nel 1692, grazie il denaro donato da Pietro il Grande e il fratellastro, Ivan V, in segno di gratitudine per il rifugio dato durante la rivolta degli Streltzi. Le mura esterne sono divise in una serie di pannelli, recanti in cima delle conchiglie smerlate e intagliate. I pannelli sono separati da colonne decorate con foglie di vite e ciascuno di essi \u00e8 dipinto in modo da simulare una sfaccettatura tridimensionale simile a quella del Palazzo dei diamanti del Cremlino di Mosca. La facciata principale del refettorio ha un terrazzo coperto da ricchi decori. Alla sua estremit\u00e0 a est c'\u00e8 la chiesa di San Sergio, la cui iconostasi arriv\u00f2 dalla chiesa di San Nicola situata a Mosca nel 1688. Il delicato lavoro a traforo dell'iconostasi sembra metallo, ma in realt\u00e0 \u00e8 legno.\nCampanile.\nSi innalza sul lato nord della piazzetta delle cattedrali. La sua costruzione dur\u00f2 dal 1741 al 1768. \u00c8 alto 88 metri, vale a dire 11 metri in pi\u00f9 del campanile del monastero di Novodevi\u010dij e 6 in pi\u00f9 del campanile di Ivan il Grande, nel Cremlino di Mosca. L'originale aspetto architettonico, grazie al quale il campanile viene annoverato tra i pi\u00f9 belli di tutta la Russia, \u00e8 opera dell'architetto Uchtomskij. I suoi cinque piani di particolare forma ed eleganza, la ricercatezza delle finiture e degli ornamenti ne fanno uno dei maggiori monumenti dell'architettura russa del XVIII secolo. Sul campanile era appesa una silloge unica di campane che fu seriamente danneggiata nel 1930. In quell'anno ne furono distrutte ben 25, tra di esse anche la pi\u00f9 grande di tutta la nazione il cui peso raggiungeva le 64 tonnellate. Il peso della nuova campana, la \"campana zar\" (in russo \"Car Kolokol\"', \"\u0426\u0430\u0440 \u041a\u043e\u043b\u043e\u043a\u043e\u043b\u044c\"), che fu fusa nel 2003 raggiunge le 72 tonnellate.\nAltre chiese.\nCi sono cinque chiesette all'interno delle mura del monastero. La pi\u00f9 antica \u00e8 quella dello Spirito Santo, costruita nel 1476 da un artigiano di Pskov, citt\u00e0 a nord-est di Mosca. L'infermeria e la successiva chiesa dal tetto a piramide dei santi Zosima e Savvatij fu costruita tra il 1635 e il 1638. La Cappella sul Pozzo fu eretta nel XVII secolo su una sorgente sacra. La vicina rotonda aperta fu aggiunta nel XIX secolo. I pellegrini vengono ancora oggi al monastero per riempire d'acqua santa le loro bottiglie. Di fronte alla chiesa di San Sergio c'\u00e8 la piccola chiesa di San Michele. Questa, con una singola cupola, prende il nome da un discepolo di San Sergio, che \u00e8 sepolto al suo interno. La chiesa barocca della Vergine di Smolensk, una piccola rotonda blu e bianca, \u00e8 del 1745: \u00e8 l'ultima delle chiese del monastero ad essere stata costruita e ospita l'icona della Vergine da cui prende il nome.\nChiesa di San Nikon.\nLa Chiesa di San Nikon si trova dietro la Chiesa della Trinit\u00e0. Fu eretta nel 1548 sulla tomba di san Nikon, un discepolo di San Sergio, nel 1428. Il suo aspetto odierno deriva dalla completa ricostruzione avvenuta nel 1623. Al suo interno \u00e8 da vedere l'iconostasi dorata e il ciborio sopra la tomba di san Nikon. Nell'angolo nord-occidentale della chiesa, in un reliquiario di legno intagliato, vi sono stati deposti i resti di San Nikon. La festa del santo ricorre il 30 novembre, il giorno in cui qui viene celebrata una Santa Messa in suo onore.\nChiesa dello Spirito Santo.\nSituata ad est della cattedrale della santa Trinit\u00e0, la chiesa dello Spirito Santo delimita la parte sud-orientale della piazzetta delle cattedrali. Essa fu costruita nel 1476 dagli architetti di Pskov, una citt\u00e0 a nord di Mosca, e si presenta come un grande esempio di architettura moscovita del XV secolo per la particolarit\u00e0 del suo campanile sovrastato da una cupola blu con strisce dorate. Appesa al campanile c'era una campana i cui rintocchi, al tempo dell'assedio del monastero da parte delle truppe polacche e lituane (1608-1610), avvisavano i monaci del pericolo. La chiesa dello Spirito Santo \u00e8 abbellita, al suo interno, da una iconostasi in legno di rosa e da icone dipinte nella met\u00e0 del XIX secolo. Nella parete nord della chiesa sono sepolti i resti di san Massimo il Greco (1556); su quella meridionale, invece, sono custodite le spoglie di sant'Antonio di Radone\u017e (1877).\nChiesa dei Santi Zosima e Saba.\nLa chiesa si trova nell'angolo nord-occidentale del monastero. Costruita tra il 1635 e il 1637, divenne sede dell'ospedale del complesso. Le sue proporzioni architettoniche e la facciata abbellita dall'uso di mattonelle verdi, ne fanno uno dei pi\u00f9 interessanti monumenti della prima met\u00e0 del XVII secolo. Costruita grazie agli sforzi di Alessandro Bulatnikov, nominato cellario della Trinit\u00e0 dai monaci del monastero di Solovetskij, essa, probabilmente, ha avuto come modello la cattedrale dell'Intercessione (ora non pi\u00f9 esistente), la chiesa pi\u00f9 importante del monastero di Solovetskij.\nChiesa di San Giovanni Battista.\nLa chiesa \u00e8 situata nella parte orientale del monastero, sopra la grande apertura ad arco dove, fino allo spostamento (avvenuto a met\u00e0 del XVI secolo) del muro di cinta verso est, era situata la porta santa, principale ingresso al monastero. La chiesa fu costruita tra il 1692 e il 1699 grazie al finanziamento del mercante e uomo d'affari Stroganov (1656-1715). La chiesa \u00e8 ritenuta uno degli edifici in stile barocco moscovita pi\u00f9 significativi. Il tetto della chiesa \u00e8 sovrastato da cinque cupole dorate. Gli affreschi sono stati rifatti nel 1948 e imitano quelli originali del 1872. Un'iconostasi del XIX secolo ne impreziosisce l'interno. Nell'atrio \u00e8 custodita una stufa del XVII secolo. In questa chiesa avviene la confessione dei pellegrini.\nChiesa di San Michea.\nFu costruita nel 1734 sulla tomba del santo che fu discepolo e cellario di san Sergio. La chiesa \u00e8 situata presso l'uscita nord-occidentale del refettorio. \u00c8 una chiesa di modeste dimensioni, la cui parte superiore termina con un complesso tetto il cui stile \u00e8 detto \"all'olandese\" e una cupola in miniatura sovrastata da una croce. Al suo interno si trova una piccola iconostasi del XVIII secolo. Le pareti sono abbellite da pitture ad olio del XIX secolo. Le spoglie di san Michea sono la principale reliquia della chiesa. Il santo \u00e8 festeggiato il 19 maggio, giorno nel quale si svolge una Santa Messa.\nPalazzi e musei.\nTra i tesori del monastero ci sono doni degli zar custoditi nell'ex sacrestia e tesoriera. I visitatori possono ammirare preziose copertine dorate con icone, croci e vangeli, oltre alla bara del fondatore del monastero, San Sergio. Realizzati nel tardo XVII secolo per lo zar Alessio Michailovi\u010d, di cui i suoi appartamenti ospitano un collegio teologico. Alcune parti all'esterno sono decorate in modo da sembrare sfaccettate. Nell'angolo sud-ovest del monastero c'\u00e8 il Palazzo dei metropoliti del XVIII secolo, il primo a ripristinare la funzione religiosa quando i sovietici permisero ai metropoliti e ai patriarchi di ritornare nel 1946.\nTorri.\nIl Monastero della Trinit\u00e0 di San Sergio fu edificato durante il regno di Ivan il Terribile. Le mura sono alte 12 metri e risalgono, nel loro stato attuale, al tardo XVII secolo. L'entrata principale \u00e8 costituita dalla Torre Bella nella cui arcata affreschi raffigurano scene della vita di San Sergio. Dietro questa torre c'\u00e8 la Chiesa di San Giovanni Battista. All'estremit\u00e0 nord delle mura vi \u00e8 la Torre dell'Anatra, cos\u00ec chiamata perch\u00e9 si dice che da qui Pietro il Grande sparasse alle anatre. La guglia, con l'anatra intagliata, e gli ordini superiori sono degli anni 1672-1686. Il leggero campanile a cinque ordini, blu e bianco, \u00e8 stato costruito tra il 1741 e il 1769."}
{"id": "684742", "revid": "123817193", "url": "https://it.wikipedia.org/wiki?curid=684742", "title": "Chiesa di Santa Maria in Via", "text": "La chiesa di Santa Maria in Via \u00e8 un luogo di culto cattolico di Roma, nel rione Trevi, all'angolo tra via del Tritone e la via che dalla chiesa prende il nome, via di Santa Maria in Via. Gi\u00e0 parrocchia della diocesi di Roma, soppressa il 18 ottobre 2020.\nLa chiesa.\nSi trova alle spalla della Galleria Alberto Sordi, nelle vicinanze della Fontana di Trevi.\nLe ipotesi sul nome sono diverse: o si fa riferimento alla via Flaminia, che porta attualmente il nome di via del Corso, o pi\u00f9 probabilmente, ad una deformazione di Vinea (vigna) come attestato da documenti antichi. \u00c8 menzionata in documenti che risalgono al 955.\nC'\u00e8 la cappella del Pozzo, creata durante il pontificato di papa Alessandro IV per ospitare l'immagine della Madonna trovata in un pozzo, secondo la tradizione, nel 1256 dal cardinale Pietro Capocci.\nNel 1491 sotto il pontificate di papa Innocenzo VIII Cybo fu riedificata e poco dopo (1513) fu affidata al padri Serviti da Leone Medici. Nel 1551 Giulio III l'assegn\u00f2 in titolarit\u00e0 al nipote Fulvio Giulio della Corgna, creato cardinale. Nel 1594 fu completamente ricostruita, su un progetto di Giacomo della Porta, da Francesco Capriani da Volterra. La facciata, iniziata da quest'ultimo, fu completata da Carlo Rainaldi.\nNel 1897, a causa dei lavori di apertura della nuova via del Tritone sub\u00ec i rimaneggiamenti sul lato nord.\nLa facciata \u00e8 su due ordini.\nFunge anche da chiesa nazionale per la comunit\u00e0 ecuadoregna a Roma\nCarlo Lambardi \u00e8 sepolto nella chiesa di S. Maria in Via, a Roma, ai cui lavori di restauro partecip\u00f2 intensamente. La sua sepoltura \u00e8 stata recentemente pubblicata per la prima volta.\nInterno.\nL'interno \u00e8 a navata unica con cappelle laterali. La volta \u00e8 di Gian Domenico Piastrini.\nLa 1\u00aa cappella sulla destra racchiude l'immagine della Madonna su tegola. La cappella Aldobrandini, la 3\u00aa sulla destra, ospita un'Annunciazione e due quadri del Cavalier d'Arpino.\nSu due cantorie ai lati dell'altare maggiore, si trova l'organo a canne Tamburini \"opus 132\", costruito nel 1930; a trasmissione elettronica, dispone di 27 registri per un totale di canne. La consolle, situata a pavimento nell'abside, dispone di due tastiere e pedaliera.\nLeggenda della \"Lourdes\" di Roma.\nSiamo nel 1256 e qui, al posto della chiesa, vi era una semplice stalla annessa al palazzo di un cardinale e, nei pressi della stalla, un normalissimo pozzo per attingere l'acqua. Era una notte di settembre, e si narra che un servo del cardinale, volontariamente o per errore, fece cadere nel pozzo un'immagine della Madonna, dipinta su una pesante tegola di terracotta. Pochi secondi passarono da questo fatto e accadde l'incredibile: dal pozzo cominci\u00f2 improvvisamente e rapidamente a salire il livello dell'acqua, fino a che essa cominci\u00f2 a straripare copiosamente. La fuoriuscita dell'acqua si rivers\u00f2 verso la stalla e in pochissimo tempo quell'ambiente cominci\u00f2 ad allagarsi. I cavalli cominciarono a nitrire e a scalpitare, svegliando cos\u00ec gli stallieri che, sebbene stupiti per lo strano fenomeno, si affrettarono a mettere le bestie in salvo. Poco dopo, cominciarono a cercare di creare dei canali di scolo dentro la stalla, che nel frattempo era gi\u00e0 diventata una sorta di piccolo stagno. Accadde durante questa operazione che uno degli uomini si accorse di un fatto \"anomalo\": una pietra galleggiava sull'acqua. Si avvicin\u00f2 a guardare meglio: era la pesante tegola con l'immagine della Madonna che aveva gettata poco prima in fondo al pozzo! Fu allora che compresero il \"perch\u00e9\" di tutta quell'acqua: il pozzo cos\u00ec facendo aveva \"rigurgitato\" la lastra con l'immagine della Madonna, come a voler dire \"non deve giacere in fondo qui\"!\nUltimo fenomeno, non meno incredibile dei precedenti, la tegola scivolava dalle loro mani come un pesce, per cui tutti i loro tentativi di tirarla fuori dall'acqua fallirono. \nCe ne era abbastanza: decisero di svegliare il cardinale Pietro Capocci, il padrone della stalla. Il cardinale accorse sul luogo con i suoi familiari e, dopo una breve preghiera, riusc\u00ec a recuperare la tegola con il dipinto, e non appena questo avvenne, le acque del pozzo spontaneamente cominciarono a ritirarsi. Il cardinale l'indomani si rec\u00f2 dal papa, Alessandro IV, per raccontargli l'incredibile fenomeno. Dopo le opportune verifiche, fu riconosciuto l'evento come sovrannaturale, e si decise di costruire (o forse riedificare) l'attuale chiesa intorno al pozzo miracoloso, e di venerarvi all'interno l'immagine riemersa.\nAncora oggi, se entrate nella chiesa, subito sulla destra, c'\u00e8 una cappella con un altare. L\u00ec trovate esposta l'effigie della Madonna che galleggi\u00f2 e, subito sotto, una sorta di piccolo rubinetto, che consente ai fedeli che lo richiedono di bere l'acqua dell'antico pozzo, in quanto tale acqua sembra che abbia prodotto molti miracoli."}
{"id": "684744", "revid": "767487", "url": "https://it.wikipedia.org/wiki?curid=684744", "title": "Sellapan Ramanathan", "text": "Ha effettuato i suoi studi alla Malaya University in Malaysia (allora unita con Singapore), ottenendo il diploma nel 1954.\nEletto nelle elezioni presidenziali del 1999, \u00e8 stato confermato a quelle del 2005."}
{"id": "684750", "revid": "287204", "url": "https://it.wikipedia.org/wiki?curid=684750", "title": "Swazi", "text": "Gli Swazi (o Swati, in lingua swati: \"emaSwati\") sono un gruppo dell'etnia Ngoni, al quale appartengono anche gli Zulu e gli Ndebele.\nDa questi si staccarono al tempo dello Mfecane (fine '700), e pare mantengano ancora quasi intatte le antiche forme culturali tradizionali. Sono stanziati nello Swaziland, nell'Africa meridionale, su un territorio morfologicamente vario che si estende in massima parte sulla scarpata dell'altipiano del Transvaal.\nLa societ\u00e0 swazi pu\u00f2 essere definita una monarchia feudale. Al vertice sta il re che, oltre a essere la suprema autorit\u00e0 politica, amministrativa e giurisdizionale, ha funzione anche di sommo sacerdote.\nAnche se molto influenzati dalla cultura europea, conservano in maniera viva la tradizione etnica del paese e questo \u00e8 dovuto essenzialmente al potere monarchico che si \u00e8 sempre opposto tenacemente a riforme che potessero in qualche modo modificare i modelli di vita antichi."}
{"id": "684752", "revid": "77358", "url": "https://it.wikipedia.org/wiki?curid=684752", "title": "Canea", "text": ""}
{"id": "684753", "revid": "104458", "url": "https://it.wikipedia.org/wiki?curid=684753", "title": "Thomas Grandi", "text": "Biografia.\nGrandi, nato a Bolzano da genitori italiani, si trasfer\u00ec con la famiglia in Canada quando aveva due anni, a Canmore.\nCarriera sciistica.\nStagioni 1991-1997.\nGrandi ottenne il primo piazzamento di rilievo in campo internazionale ai Mondiali juniores di Geilo/Hemsedal 1991, quando si piazz\u00f2 19\u00ba nello slalom gigante; in Coppa del Mondo conquist\u00f2 i primi punti il 23 marzo 1993 a Oppdal arrivando 18\u00ba nella medesima specialit\u00e0 e vinse sia la Nor-Am Cup generale, del circuito continentale nordamericano.\nEsord\u00ec ai Giochi olimpici invernali a , dove si classific\u00f2 16\u00ba nello slalom gigante e 14\u00ba nello slalom speciale; vinse sia la classifica generale . Esord\u00ec ai Campionati mondiali a Sierra Nevada 1996, dove si piazz\u00f2 45\u00ba nel supergigante, 7\u00ba nella combinata e non complet\u00f2 lo slalom gigante e lo slalom speciale; l'anno dopo ai Mondiali di Sestriere 1997 fu 26\u00ba nel supergigante, 8\u00ba nello slalom gigante e non concluse lo slalom speciale e il 30 marzo dello stesso anno ottenne l'ultima vittoria in Nor-Am Cup, a Mont-Tremblant/Mont Garceau in slalom speciale.\nStagioni 1998-2004.\nOttenne il primo podio in Coppa del Mondo il 23 novembre 1997 a Park City in slalom gigante (3\u00ba) e ai successivi XVII Giochi olimpici invernali di non concluse n\u00e9 lo slalom gigante n\u00e9 lo slalom speciale; l'anno dopo ai Mondiali di Vail/Beaver Creek 1999 si classific\u00f2 25\u00ba nello slalom gigante e non concluse lo slalom speciale, mentre nella successiva rassegna iridata di Sankt Anton am Arlberg 2001 si piazz\u00f2 13\u00ba nello slalom speciale e non concluse lo slalom gigante. Sempre nel 2001 ottenne l'ultimo podio in Nor-Am Cup, il 16 marzo a Le Relais in slalom speciale (2\u00ba).\nAi XIX Giochi olimpici invernali di fu 12\u00ba nello slalom gigante, 16\u00ba nello slalom speciale e non concluse il supergigante; l'anno dopo Mondiali di Sankt Moritz 2003 si classific\u00f2 32\u00ba nello slalom speciale e non concluse lo slalom gigante.\nStagioni 2005-2009.\nConquist\u00f2 la prima vittoria in Coppa del Mondo nella stagione 2004-2005 quando, il 19 dicembre, vinse lo slalom gigante disputato sulla classica pista Gran Risa dell'Alta Badia; due giorni pi\u00f9 tardi a Flachau ottenne il suo secondo e ultimo successo nel circuito, sempre in slalom gigante. Si tratt\u00f2 dei primi successi di uno sciatore canadese in una gara tecnica della Coppa del Mondo e al termine di quella stagione Grandi si piazz\u00f2 al 3\u00ba posto nella classifica della Coppa del Mondo di slalom gigante, staccato dal vincitore Benjamin Raich di 57 punti. Nella stessa stagione ai Mondiali di Bormio/Santa Caterina Valfurva 2005 si classific\u00f2 5\u00ba nello slalom gigante e 6\u00ba nello slalom speciale.\nAi XX Giochi olimpici invernali di , sua ultima presenza olimpica, si piazz\u00f2 10\u00ba nello slalom gigante e 9\u00ba nello slalom speciale; nella stessa stagione ottenne l'ultimo podio in Coppa del Mondo, il 18 marzo a \u00c5re in slalom speciale (3\u00ba), mentre in quella successiva ai Mondiali di \u00c5re 2007 fu 27\u00ba nello slalom gigante e non concluse lo slalom speciale. Ai Mondiali di Val-d'Is\u00e8re 2009, suo congedo iridato, non complet\u00f2 lo slalom speciale e si ritir\u00f2 al termine di quella stessa stagione 2008-2009; la sua ultima gara fu lo slalom speciale di Coppa del Mondo disputato il 1\u00ba marzo a Kranjska Gora, non completato da Grandi.\nAltre attivit\u00e0.\nDurante i XXI Giochi olimpici invernali di collabor\u00f2 come commentatore sportivo con la rete televisiva italiana Sky Sport per le gare di sci alpino. \u00c8 marito di Sara Renner, sciatrice nordica di alto livello.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale"}
{"id": "684757", "revid": "36426", "url": "https://it.wikipedia.org/wiki?curid=684757", "title": "Pape Satan aleppe", "text": ""}
{"id": "684758", "revid": "36426", "url": "https://it.wikipedia.org/wiki?curid=684758", "title": "Pape Satan Aleppe", "text": ""}
{"id": "684759", "revid": "49022", "url": "https://it.wikipedia.org/wiki?curid=684759", "title": "Guerre galliche", "text": ""}
{"id": "684761", "revid": "404449", "url": "https://it.wikipedia.org/wiki?curid=684761", "title": "39/Smooth", "text": "39/Smooth \u00e8 il primo album in studio del gruppo musicale statunitense Green Day, pubblicato nel 1990 dalla Lookout! Records.\nL'anno successivo tutti i pezzi dell'album, insieme a quelli degli EP \"1,000 Hours\" e \"Slappy\", sono stati inseriti nella raccolta \"1,039/Smoothed Out Slappy Hours\"."}
{"id": "684762", "revid": "1829344", "url": "https://it.wikipedia.org/wiki?curid=684762", "title": "Hangar", "text": "Un hangar o aviorimessa \u00e8 una struttura in metallo o legno, costruita per contenere al suo interno degli aeroplani e dei dirigibili.\nStoria.\nCarl Rickard Nyberg us\u00f2 un'aviorimessa per immagazzinare il suo \"Flugan\" alla fine del XIX e all'inizio del XX secolo.\nNel 1909, Louis Bl\u00e9riot precipit\u00f2 su una fattoria della Francia Settentrionale, a Les Baraques (tra Sangatte e Calais) e spinse il suo monoplano nella stalla dell'agricoltore. All'epoca Bleriot era in gara per essere il primo uomo ad attraversare la Manica con un velivolo pi\u00f9 pesante dell'aria, cos\u00ec stabil\u00ec la sua base nel rifugio inutilizzato. Dopo essere tornato a casa, Bleriot chiam\u00f2 la REIDsteel, fabbricante del riparo, e ordin\u00f2 tre \"hangar\" per uso personale. La REIDsteel continua ancor oggi a fabbricare aviorimesse e parti di aviorimessa.\nI fratelli Wright conservarono e ripararono il loro aeroplano in un'aviorimessa di legno che costruirono nel 1902 a Kill Devil Hills nella Carolina del Nord. Dopo aver completato il progetto e la costruzione del loro \"Wright Flyer\" nell'Ohio, i fratelli Wright ritornarono a Kill Devil Hill e trovarono la loro aviorimessa danneggiata. Ripararono la struttura e costruirono un nuovo laboratorio mentre aspettavano che il \"Flyer\" venisse consegnato.\nCaratteristiche ed utilizzo.\nLe aviorimesse possono essere costruite per proteggere gli aeroplani dagli agenti atmosferici o da attacchi nemici o semplicemente quando gli aerei non sono in uso o quando abbiano bisogno di manutenzione. In alcuni casi le aviorimesse sono costruitie per occultare gli aerei alla vista dei satelliti e degli aerei spia.\nAlcune aviorimesse molto grandi sono state costruite per contenere dirigibili. Le aviorimesse si possono trovare a terra o sulle navi (le portaerei hanno delle aviorimesse al loro interno).\nAviorimessa per dirigibili.\nGli hangar per dirigibili sono solitamente pi\u00f9 grandi di quelli per aerei (in particolare in termini di altezza). Molti dei primi dirigibili usavano l'idrogeno per avere il galleggiamento sufficiente al volo, quindi gli hangar dovevano fornire protezione dai fulmini, allo scopo di impedire l'esplosione del gas infiammabile. Gli hangar che contenevano diversi apparecchi di questo tipo erano a rischio di una esplosione a catena. Per questo motivo molti degli hangar per i dirigibili ad idrogeno erano dimensionati per ospitare solo uno o due di questi apparecchi.\nCon la I guerra mondiale all'orizzonte, il disegno degli hangar dovette tenere il passo con i progressi della tecnologia dell'aviazione. I tedeschi usarono gli Zeppelin per bombardare Parigi e Londra, mentre i britannici usarono dei \"blimp\" (dirigibili senza struttura rigida) per pattugliare le loro coste. I dirigibili divennero in seguito uno standard per i voli transoceanici.\nDurante l'\"et\u00e0 d'oro\" dei viaggi in dirigibile, vennero costruiti piloni di ancoraggio e capannoni in tutto il mondo. Il pi\u00f9 grande di questi, alla Goodyear Tire and Rubber Company di Akron (Ohio), venne usato per la costruzione dello USS \"Akron\" (ZRS-4) e dello USS \"Macon\" (ZRS-5). La sua lunghezza era di 358 m e il suo tetto era posto all'altezza di 61 m. Capannoni per dirigibili esistono ancora a Moffett Field e a Cardington (Bedfordshire).\nLa US Navy cre\u00f2 dieci basi per velivoli \"pi\u00f9 leggeri dell'aria\" in tutti gli Stati Uniti, durante la II guerra mondiale, come parte del piano di difesa costiera, il che richiese la costruzione di alcune delle pi\u00f9 grandi strutture in legno autoreggenti del mondo. Sette dei diciassette hangar originali esistono ancora, e uno di questi ospita il Tillamook Air Museum di Tillamook (Oregon).L'hangar pi\u00f9 grosso del mondo \u00e8 in costruzione \na Dubai.\nGli hangar possono essere anche tensostrutture tipo capannoni mobili o coperture in pvc di grandi dimensioni."}
{"id": "684766", "revid": "831312", "url": "https://it.wikipedia.org/wiki?curid=684766", "title": "Coppa LEN (pallanuoto femminile)", "text": "Il LEN Trophy, noto in Italia come Coppa LEN, \u00e8 la seconda competizione pallanuotistica europea femminile per club per importanza, seconda alla LEN Euro League Women. Il torneo si svolge dalla stagione 1999-2000, anno della sua prima edizione."}
{"id": "684767", "revid": "124368484", "url": "https://it.wikipedia.org/wiki?curid=684767", "title": "Ndebele", "text": "Gli Ndebele (o amaNdebele, o ancora Matabele) sono un popolo che appartiene al pi\u00f9 ampio gruppo degli Ngoni, stanziati nell'Africa meridionale. Sebbene la loro origine sia avvolta nel mistero, vengono considerati imparentati con gli Swazi, che alla fine del XVIII secolo hanno costituito un proprio stato di stampo monarchico che tuttora sopravvive, e gli Zulu, un clan che ha avuto molta fortuna politica e militare nel XIX secolo, scompaginando la struttura antropica delle popolazioni a settentrione del fiume Vaal.\nGli Ndebele sono la terza per entit\u00e0 tra le etnie principali dello Zimbabwe (con gli Shona e gli Tswana), e grazie al forte senso di identit\u00e0 sociale e al valore attribuito ai legami di parentela sono riusciti a mantenere le proprie tradizioni. I villaggi presentano ancora l'antica struttura e sono costituiti da capanne di fasci di erbe e di legname in forma di arnia; una robusta siepe preserva l'abitato dalle incursioni di bestie selvatiche. In genere per gli insediamenti si scelgono le sommit\u00e0 di colline ricche di acqua e di alberi, di pascoli e di fertili terreni.\nL'abbigliamento, soprattutto in occasioni lavorative, segue fogge europee, mentre nelle feste torna quello di un tempo: i guerrieri sfoggiano tenute complicate ricche di piume, pelli di animali selvatici, collane e bracciali di perle di vetro o di metallo. Le donne molto giovani si limitano a un piccolo grembiule di pelle, quelle sposate indossano una vera e propria gonna di pelle di bue trattata internamente con grasso animale. Artigiani molto esperti, gli Ndebele lavorano pelle e cuoio con abilit\u00e0, ricavandone mantelli, grembiuli, sacche, scudi, accessori per le abitazioni.\nReligione e struttura sociale.\nLa religione Ndebele rispecchia la suddivisione sociale di questo popolo che annovera tre grandi gruppi:\nQueste tre caste sono strutturate in maniera gerarchica e hanno ognuna le proprie credenze e i loro privilegi. La casta Zansi rappresenta i discendenti dei primi seguaci del re Mzilikazi che lo seguirono nell'esilio dallo Zululand. Sono il gruppo pi\u00f9 esiguo numericamente, ma possono essere considerati l'aristocrazia del popolo Ndebele. Si suddividono in diversi clan, ognuno con il proprio leader e il proprio totem.\nLa casta al di sotto degli Zansi \u00e8 quella degli Enhla. Essi rappresentano i discendenti delle popolazioni sottomesse da Mzilikazi durante il suo esodo prima di giungere nel territorio dello Zimbabwe, poi assorbiti dagli Ndebele; gran parte di loro ha origine dalle trib\u00f9 Sotho, Venda e Tswana.\nL'ultima casta nella scala sociale, ma anche la pi\u00f9 numerosa, \u00e8 quella degli Hole che si suddivide ulteriormente in due gruppi ben distinti. Il primo \u00e8 composto dai discendenti delle trib\u00f9 che si sottomisero volontariamente ai sovrani Ndebele per sfuggire alla minaccia di trib\u00f9 rivali. Il secondo annovera i discendenti dei prigionieri di guerra e i giovani dati in tributo di vassallaggio alla trib\u00f9 Ndebele.\nSebbene siano il gruppo meno privilegiato, il gran numero degli Hole ha permesso loro di influenzare notevolmente la cultura e la religione del popolo Ndebele, nonostante sia appannaggio degli Zansi preservare e tramandare i valori culturali e religiosi.\nNella religione Ndebele il sovrano viene considerato il sommo sacerdote, mentre i capi dei vari clan non hanno altra funzione religiosa se non quella di fungere da sacerdoti unicamente per il proprio gruppo. La funzione di mediatore tra il mondo del sacro e quello terreno appartiene esclusivamente al re.\nIl culto degli antenati.\nSecondo le credenze Ndebele, esiste un unico creatore, \"uNkulunkulu\", considerato il primo uomo, apparso con la sua compagna \"Mvelengani\" dalla terra per abitare una sorta di \"Eden\" primitivo pieno di bestiame e di grano. Il primo uomo e la prima donna prosperarono e si moltiplicarono e, dopo avere trasmesso ai loro discendenti i loro valori, invecchiarono e tornarono alla terra da dove erano venuti, trasformati in serpenti.\nLa casta degli Zansi, pur possedendo la nozione di una divinit\u00e0 ultraterrena, non la distingue dal culto dei primi antenati, chiamati \"amadlozi.\" Tuttavia, forse anche per l'influenza del Cristianesimo, essi hanno tramutato gli \"amadlozi\" in mediatori tra i mortali e l'Essere Supremo. Gli \"amadlozi\" sono considerati esseri molto potenti e hanno la funzione di sorvegliare e proteggere i loro familiari che vivono nel mondo materiale. Richiedono, per\u00f2, un tributo di fede e di rispetto che comporta pene molto severe a chi vi contravviene. Anche tra questi spiriti esiste una gerarchia ben precisa che corrisponde a quella delle classi sociali; per questo motivo ogni capofamiglia Zansi ha il suo \"amadlozi\", il quale pu\u00f2 esercitare i suoi poteri e compiti esclusivamente sulla sua famiglia di appartenenza. L'unica eccezione a questa regola \u00e8 concessa allo spirito ancestrale del sovrano, il quale ha il compito di presidiare e proteggere l'intera nazione Ndebele.\nIl rito pi\u00f9 importante legato al culto degli antenati \u00e8 quello del \"Ukuhlanziswa\" (purificazione). Gli Zansi affermano che la morte di un individuo rappresenta fonte di disgrazia ai suoi parenti pi\u00f9 prossimi, che questi oscuri influssi possono essere trasmessi in una catena ininterrotta, e che per questo motivo \u00e8 necessario un rituale di purificazione prima che il defunto venga seppellito.\nLa credenza vuole che dopo un anno dalla sepoltura lo spirito del defunto che non si \u00e8 distaccato dal suo nucleo familiare si manifesti ai suoi parenti in forma di serpente o appaia loro in sogno. Per evitare che lo spirito inquieto possa arrecare danni alla sua stessa famiglia, il capofamiglia deve officiare il rito del \"Ukubuyisa\" (ritorno a casa), con il quale ci si propizia il defunto offrendo un bue, la cui carne viene lasciata una notte intera in segno di tributo per lo spirito e il mattino successivo viene mangiata in una grande festa dove si celebra l'unione dello spirito dei defunti con il gruppo degli antenati, diventando anch'egli oggetto di culto.\nStruttura sociale.\nLa struttura sociale degli Ndebele \u00e8 analoga a quella dei loro \"cugini\" Zulu. L'autorit\u00e0 su ogni trib\u00f9 viene assunta da un capo, denominato \"ikozi\", coadiuvato da un gruppo di consiglieri anziani, \"amaphakathi\". Il nucleo residenziale di ogni famiglia viene chiamato \"umuzi,\" e ogni \"umuzi\" \u00e8 composto dal capo famiglia, \"umnumzana\", da sua moglie e dai suoi discendenti non sposati. A volte questa struttura molto elementare dell'umuzi pu\u00f2 diventare pi\u00f9 complessa quando ad esso si uniscono i nuclei familiari dei figli sposati. In ogni caso ogni umuzi si identifica con il suo lignaggio proveniente dall'antenato ancestrale.\nProduzione artistica.\nGli Ndebele hanno elaborato una forma particolare e specifica di pittura murale a larghi motivi geometrici e dai colori brillanti, con campi monocromatici incorniciati e una prospettiva unicamente bidimensionale. Le artiste che la praticano sono donne, e le opere vengono dipinte sui muri esterni delle case. A volte vengono affrescati anche i muri interni.\nLa pittura murale Ndebele ha un forte valore simbolico ed \u00e8 strettamente legata alla casa e al rapporto della persona con essa. Al momento del matrimonio gli uomini erigono la casa con terra impastata e sterco di vacca. Le donne affrescano le pareti con ricchi motivi geometrici appresi da ragazze durante il tirocinio presso le donne della loro famiglia. Gli affreschi vengono modificati e ridipinti in momenti particolari della vita di famiglia: ai riti di iniziazione dei figli maschi o prima del raccolto e della stagione dei matrimoni.\nQuesta arte si \u00e8 sviluppata nella seconda met\u00e0 del XIX secolo, epoca in cui cominciarono a divenire pi\u00f9 frequenti le case in mattoni di fango in sostituzione delle pi\u00f9 consuete case di paglia. Il re Nyabela valorizz\u00f2 questa nuova forma d'arte, specifica del suo popolo, come strumento di identit\u00e0 e coesione della sua gente, soprattutto durante la guerra anglo-boera. Nyabela fu imprigionato dai Boeri nel 1887 mentre gli Ndebele venivano espropriati delle loro terre, distribuite poi ai Boeri nelle cui fattorie gli sconfitti furono costretti a lavorare in condizione di semi-schiavit\u00f9.\nI dispersi videro spezzarsi i legami di famiglia, di clan e quelli con il loro territorio. Mantennero l'uso della lingua \"IsiNdebele\", i riti, i costumi e l'arte come mezzo di affermazione della propria identit\u00e0 e di resistenza alla deportazione. Tutt'oggi la pittura murale \u00e8 molto diffusa, anche se spesso non usa pi\u00f9 i tradizionali colori naturali, ma quelli sintetici, pi\u00f9 resistenti alle piogge e pi\u00f9 brillanti. Le pitture Ndebele hanno ispirato fotografi e artisti occidentali, tra cui lo scultore Pietro Scampini.\nCostumi.\nLe donne Ndebele portano tradizionalmente abiti e ornamenti che rispecchiano il loro status sociale. Dopo il matrimonio le fogge dei vestiti diventano sempre pi\u00f9 complesse e variegate; nella fase iniziale dell'unione matrimoniale la donna deve indossare anelli di bronzo e rame sia alle braccia che alle gambe che al collo, simbolizzando il legame e la fedelt\u00e0 al marito dal momento della costruzione della loro casa.\nQuesti simboli esteriori possono essere rimossi solo in caso di morte del coniuge. Gli anelli, chiamati \"idzila\", sono considerati portatori di grande valore simbolico, per cui pi\u00f9 \u00e8 ricco ed elaborato l'idzila e pi\u00f9 \u00e8 importante chi lo porta e chi lo fornisce. Tuttavia, col passare del tempo, fra le popolazioni pi\u00f9 giovani questa usanza di indossare per tutta la vita gli idzila sta progressivamente svanendo."}
{"id": "684768", "revid": "287204", "url": "https://it.wikipedia.org/wiki?curid=684768", "title": "Monomotapa", "text": ""}
{"id": "684769", "revid": "2196166", "url": "https://it.wikipedia.org/wiki?curid=684769", "title": "Francesca da Rimini (disambigua)", "text": ""}
{"id": "684770", "revid": "125625852", "url": "https://it.wikipedia.org/wiki?curid=684770", "title": "Battaglia di Capo Ecnomo", "text": "La battaglia di Capo Ecnomo, odierno Poggio Sant'Angelo, Licata, fu combattuta nel 256 a.C. fra le flotte della Repubblica romana e di Cartagine nel quadro della prima guerra punica, ed \u00e8 stata una delle pi\u00f9 grandi battaglie navali dell'antichit\u00e0 e si concluse con una decisiva vittoria romana.\nPolibio, storico greco vicino al Circolo degli Scipioni, nonch\u00e9 grande esperto di arte militare, la descrive con dovizia di particolari, definendola \"la pi\u00f9 grande battaglia navale\" dell'antichit\u00e0.\nSituazione.\nSiamo gi\u00e0 nell'ottavo anno della prima guerra punica. Roma e Cartagine si sono scontrate per terra ad Agrigento e in altri scontri \"minori\" per terra e ben pi\u00f9 importanti per mare (battaglie di Lipari e Milazzo, in Sardegna (battaglia di Sulci), in Sicilia (battaglia di Tindari). Quest'ultima battaglia navale, del 257 a.C. indic\u00f2 ai due contendenti, sostanzialmente battutisi alla pari, che entrambi avrebbero dovuto compiere un ulteriore sforzo per riuscire a prevalere definitivamente sull'altro.\nIn quest'ottica, sia Roma sia Cartagine potenziarono le rispettive flotte. Cartagine doveva portare rinforzi considerevoli alle forze terrestri che in Sicilia stavano subendo la potenza delle legioni di Roma e perdendo man mano le citt\u00e0 conquistate nell'isola durante secoli di guerre.\nRoma aveva compreso che lo sforzo bellico doveva essere portato direttamente nel territorio metropolitano dei Punici per distogliere le truppe cartaginesi dalla Sicilia e terminarne la conquista. Non dimentichiamo che quella guerra che noi definiamo \"prima guerra punica\", Polibio, mutuando la definizione romana, la chiamava \"la guerra per la Sicilia\".\nNell'estate del 256 a.C., quindi, i Romani\nPolibio, esperto di arte militare, calcola che ogni nave romana portasse trecento rematori e centoventi soldati di marina. Ne deriva una forza navale di 140.000 uomini. Con un calcolo analogo i Cartaginesi venivano accreditati di 150.000 uomini. Le cifre di Polibio alternativamente discusse o accettate dagli storici porterebbero comunque a mostrare uno scontro di dimensioni epiche. Si stavano affrontando oltre settecento navi e quasi trecentomila uomini.\nPer un raffronto, forse non del tutto ammissibile a tanta distanza di tempo, ricordiamo che la battaglia delle Midway della seconda guerra mondiale, nel Pacifico, fu combattuta da 7 portaerei e altre 200 navi complessivamente. Un altro confronto pu\u00f2 essere effettuato con la celebre battaglia di Lepanto del 1571: ad essa presero parte \"appena\" 550 galee di vario genere e 170.000 uomini.\nFormazioni.\nLa formazione adottata dai Romani prevedeva le due navi a sei ordini di remi, con un console a bordo di ciascuna. I consoli erano Lucio Manlio Vulsone Longo e Marco Atilio Regolo che sostituiva Quinto Cedicio morto in carica. Affiancate sulla punta del cuneo erano poste altre due linee di navi in successione e una terza linea a chiudere la base del triangolo. Questa terza squadra doveva trainare e proteggere le navi da trasporto con i cavalli e l'equipaggiamento per l'invasione del territorio cartaginese. Una quarta linea di navi, pi\u00f9 estesa della base del triangolo chiudeva la formazione con compiti di retroguardia.\nLa formazione cartaginese, per contro, venne disposta mettendo tre quarti delle navi su una sola linea spingendo l'ala destra in mare aperto, il restante quarto, piegato ad angolo, formava l'ala sinistra dello schieramento che cos\u00ec veniva ancorato alla terraferma e protetto da attacchi navali da quel lato. Questa ala era comandata da Amilcare. Il comando delle navi pi\u00f9 potenti e veloci, poste all'estrema ala sinistra che doveva accerchiare la formazione romana, era affidato a quell'Annone che aveva visto le sue forze battute nella battaglia di Agrigento.\nLa battaglia.\nSubito dopo l'inizio del combattimento e seguendo gli ordini ricevuti, le navi del centro della formazione cartaginese volsero alla fuga per attrarre quelle romane e scompaginare la formazione. Le navi di punta romane si lanciarono all'inseguimento mentre le navi trasporto e la linea di retroguardia avanzavano lentamente mantenendo la formazione. Su questa formazione, pi\u00f9 lenta, si scatenarono le navi cartaginesi dell'ala sinistra quando videro che la punta romana si era allontanata abbastanza. Per la maggiore velocit\u00e0 i Cartaginesi riuscivano ad accostarsi e a retrocedere con pi\u00f9 sicurezza. Le navi romane utilizzavano ancora il corvo ed erano quindi in grado di immobilizzare quelle nemiche permettendo proprio alle truppe di terra, trasportate, di combattere quasi come erano abituate a fare. Nello stesso tempo l'ala destra punica, che si era spinta in mare aperto, incominci\u00f2 la manovra per attaccare le navi dell'ultima linea romana mettendole in difficolt\u00e0 e tentando di completare l'accerchiamento. La formazione dell'ala sinistra infine, cambiando disposizione, attacc\u00f2 le navi che trainavano i trasporti. Queste dovettero lasciare i cavi di traino e incominciare un duro combattimento a loro volta.\nL'esito della battaglia si decise quando i vascelli di Amilcare, ricacciati indietro con la forza, si dettero veramente alla fuga e permisero a Lucio Manlio Vulsone di ritornare verso la formazione romana portando al traino le navi catturate. Nello stesso tempo Marco Atilio e i suoi corsero in soccorso dei colleghi dell'ultima linea. Questi combattenti che gi\u00e0 stavano soccombendo all'attacco di Annone ripresero coraggio; i Cartaginesi si trovarono affrontati davanti e da tergo e per non venire circondati dovettero abbandonare lo scontro e allontanarsi in mare aperto. Le due squadre dei consoli, infine si lanciarono al soccorso di quelli che erano in pericolo e che riuscivano a resistere solo per il timore che i Punici avevano dei \"corvi\" e del confronto ravvicinato. I Cartaginesi circondati lasciarono cinquanta navi in mano ai Romani e solo poche riuscirono a sfuggire lungo la costa.\nDopo la battaglia.\nSecondo Polibio i Romani ebbero distrutte ventiquattro navi e nessuna venne catturata, invece furono sessantaquattro le navi cartaginesi che caddero in mano romana.\nRitornati a terra, i Romani celebrarono la vittoria con premiazioni agli equipaggi, ripararono le navi catturate aggregandole alla loro flotta e, completato un nuovo rifornimento di vettovaglie, salparono alla volta dell'Africa. Toccarono terra presso la citt\u00e0 chiamata Aspide, da loro poi ribattezzata \"Clupea\".\nDopo questa battaglia non vengono pi\u00f9 citati i \"corvi\". Questo particolare offre il destro a chi ne nega la storicit\u00e0. D'altra parte \u00e8 possibile ritenere che i Romani ne abbiano abbandonato l'uso dopo averne visto gli svantaggi in materia di manovrabilit\u00e0 delle navi."}
{"id": "684771", "revid": "287204", "url": "https://it.wikipedia.org/wiki?curid=684771", "title": "Philipp Otto Runge", "text": "Biografia.\nFiglio di un commerciante, Runge avrebbe dovuto seguire la carriera del padre, ma l'abbandon\u00f2 ben presto per perseguire la sua aspirazione artistica. Studi\u00f2 dapprima presso l'Accademia di Copenaghen (1799-1801), quindi a Dresda (1801-1804), dove entr\u00f2 in contatto con Ludwig Tieck e gli altri Romantici ed inizi\u00f2 ad interessarsi delle teorie del mistico tedesco del Seicento Jakob B\u00f6hme. Nel 1804 spos\u00f2 Pauline Bassenge, che aveva posato spesso come modella per i suoi quadri, e la coppia si trasfer\u00ec ad Amburgo. Runge mor\u00ec di tubercolosi nel 1810 a soli 33 anni.\nRunge \u00e8, assieme a Caspar David Friedrich, il maggior esponente del Romanticismo tedesco in arte. Entrambi, nelle loro opere, rifiutavano le convenzioni dei pittori accademici, ma, molto pi\u00f9 di Friedrich, Runge si dedic\u00f2 alla raffigurazione della figura umana e soprattutto come ritrattista di bambini cre\u00f2 le sue opere pi\u00f9 riuscite (ad esempio \"I bambini di H\u00fclsenbeck\", 1806). Ispirato dal \"K\u00fcnstlerroman\" (romanzo di formazione che narra la crescita e l'educazione di un artista) di Tieck \"Le peregrinazioni di Franz Sternbald\" (\"Franz Sternbalds Wanderungen\"), svilupp\u00f2 una concezione del \"paesaggio\" come un enorme \"geroglifico\", cio\u00e8 un'allegoria o un simbolo (ad esempio le due versioni de \"Il mattino\"). All'elaborazione di questa teoria artistica Runge contribu\u00ec con il suo scritto \"La sfera dei colori\" (\"Farbenkugel\"), sul quale fu in corrispondenza con Johann Wolfgang von Goethe: ide\u00f2 una sfera tridimensionale dei colori per classificarli secondo tonalit\u00e0, luminosit\u00e0 e saturazione.\nRunge fu anche poeta e ide\u00f2 un ciclo di dipinti, \"Le fasi del giorno\", da vedersi con uno speciale accompagnamento di musica e poesia: in questo modo, perseguiva il sogno, tipicamente romantico, di creare l'opera d'arte totale. In campo letterario, raccolse e mise per iscritto le due fiabe \"Il ginepro\" e \"Il pescatore e sua moglie\", cedendole ai fratelli Grimm. Egli stesso divenne personaggio di un romanzo, \"Il rombo\" di G\u00fcnter Grass. Ebbe uno scambio di lettere con Clemens Brentano: il carteggio venne scoperto e pubblicato nel 1974 da Konrad Feilchenfeldt.\nLa casa natale di Runge a Wolgast \u00e8 oggi un piccolo museo dedicato all'artista.\nOpere.\nSfortunatamente, gran parte delle opere di Runge and\u00f2 distrutta nel grande incendio scoppiato nel Palazzo di Vetro di Monaco nel 1931."}
{"id": "684772", "revid": "484362", "url": "https://it.wikipedia.org/wiki?curid=684772", "title": "Imperatore di Roma", "text": ""}
{"id": "684775", "revid": "729019", "url": "https://it.wikipedia.org/wiki?curid=684775", "title": "Castello di Lichtenstein", "text": "Il castello di Lichtenstein si trova nel Giura svevo in Baden-W\u00fcrttemberg, Germania, e sovrasta la localit\u00e0 di Honau, nel comune di Lichtenstein. Fu costruito nel XIX secolo.\nStoria.\nGi\u00e0 verso il 1200 i nobili di Lichtenstein costruirono un castello, chiamato \"vecchio Lichtenstein\", che venne distrutto due volte, nel 1311 e nel 1381. Dopo la seconda distruzione, rimasero solo le rovine fino al 1840. Nel 1802 la terra pass\u00f2 nelle mani del re Federico I del W\u00fcrttemberg che vi fece costruire un rifugio da caccia. Dal 1837 la terra pass\u00f2 a suo nipote Wilhelm conte di W\u00fcrttemberg il quale, ispirato dal romanzo \"Lichtenstein\" di Wilhelm Hauff, fece edificare l'attuale castello nel 1840-1842.\nL'architettura neogotica venne progettata dall'architetto Carl Alexander Heideloff.\nIl castello \u00e8 oggi una propriet\u00e0 privata ma visitabile e al suo interno \u00e8 conservata una grande collezione di stemmi e armature.\nProprietari.\nI proprietari del castello sono gli eredi del suo costruttore, i duchi di Urach:\nCollegamenti esterni.\n \u00abDer Faden Il filo di Marlene\u00bb \u00e8 un giallo/noir ambientato nel Castello di Lichtenstein https://www.edizionimontag.it/catalogo/der-faden-il-filo-di-marlene/"}
{"id": "684788", "revid": "1522738", "url": "https://it.wikipedia.org/wiki?curid=684788", "title": "Democrazia Cristiana (disambigua)", "text": ""}
{"id": "684792", "revid": "88740", "url": "https://it.wikipedia.org/wiki?curid=684792", "title": "Isola Bathurst", "text": ""}
{"id": "684793", "revid": "74173", "url": "https://it.wikipedia.org/wiki?curid=684793", "title": "Isola di Bathurst", "text": ""}
{"id": "684798", "revid": "1543377", "url": "https://it.wikipedia.org/wiki?curid=684798", "title": "Basava Premanand", "text": "Biografia.\nPremanand ha dedicato la propria vita all'esame delle affermazioni dei fachiri e dei santoni del suo paese, celandosi spesso tra i loro fedeli. Grazie alle sue conoscenze di prestigiatore, ha potuto scoprire diversi trucchi di illusionismo usati per produrre fenomeni come la materializzazione di oggetti o cenere sacra, l'incombustibilit\u00e0, la sepoltura prematura, eccetera.\nIl pi\u00f9 famoso dei santoni di cui si \u00e8 occupato \u00e8 Sathya Sai Baba, e dal 1975 ha condotto indagini su di lui, denunciando come trucchi i prodigi che avverrebbero durante i suoi incontri con i fedeli.\nDal 1978 ha portato avanti la sfida di Abraham Kovoor che, analogamente al premio Randi, mette in palio 100.000 rupie per chiunque possa dimostrare una qualsiasi capacit\u00e0 paranormale o soprannaturale in condizioni di controllo. Finora il premio non \u00e8 mai stato vinto."}
{"id": "684800", "revid": "729019", "url": "https://it.wikipedia.org/wiki?curid=684800", "title": "Isola Bathurst (Australia)", "text": "Bathurst \u00e8 un'isola dell'Australia appartenente all'arcipelago delle isole Tiwi e situata a nord delle coste del Territorio del Nord. L'isola, affiancata ad est dall'isola Melville, si trova tra il mar di Timor, a ovest, e il mare degli Arafura a nord. Il principale centro abitato di Bathurst \u00e8 Wurrumiyanga (conosciuto come Nguiu fino al 2010), che si trova a sud-est e conta una popolazione di circa 2500 abitanti; un altro centro \u00e8 Wurakuwu, situato a nord-ovest.\nCon i suoi 2600 chilometri quadrati, \u00e8 la seconda isola pi\u00f9 grande delle Tiwi. Uno stretto canale, l'Apsley Strait, lungo 64\u00a0km, la separa da Melville.\nStoria.\nLe isole sono state abitate da almeno 7000 anni dal popolo Tiwi. Sono state avvistate dagli esploratori europei in varie occasioni fin dal XVII secolo e poi esplorate da Phillip Parker King nel 1818. King intitol\u00f2 l'isola a \nHenry Bathurst, III conte Bathurst , segretario di Stato per la guerra e le colonie dal 1812 al 1827.\nDurante la seconda guerra mondiale l'isola fu oggetto del primo bombardamento giapponese contro l'Australia.\nDal 1978 l'amministrazione delle isole Tiwi \u00e8 passata al \"Tiwi Land Council\" della comunit\u00e0 aborigena."}
{"id": "684801", "revid": "4507", "url": "https://it.wikipedia.org/wiki?curid=684801", "title": "Percezioni extrasensoriali", "text": ""}
{"id": "684802", "revid": "110157", "url": "https://it.wikipedia.org/wiki?curid=684802", "title": "Oh Aaron", "text": "Oh Aaron, pubblicato il 7 agosto del 2001, \u00e8 il terzo album di Aaron Carter.\nIl disco.\nSi tratta dell'album successivo ad \"Aaron's Party (Come Get It)\", esso si apre con un duetto che Aaron ha inciso con l'aiuto del fratello Nick Carter.\nFu pubblicato il 26 marzo 2002 un DVD con lo stesso nome che conteneva il suo concerto del 2001 a Baton Rouge in Louisiana, interviste e video musicali.\nLa casa costruttrice di giocattoli Play Along Toys cre\u00f2 anche una bambola rappresentante Aaron Carter in occasione dell'uscita dell'album.\nL'album vendette meno della met\u00e0 delle copie di \"Aaron's Party (Come Get It)\". Inizialmente le vendite furono straordinariamente positive, ma calarono nettamente dopo poche settimane cos\u00ec l'album si guadagn\u00f2 solamente un disco d'oro."}
{"id": "684803", "revid": "819238", "url": "https://it.wikipedia.org/wiki?curid=684803", "title": "Apparato centrale idrodinamico", "text": "Lapparato centrale idrodinamico \u00e8 un insieme di dispositivi, centralizzati in un unico posto di comando, per manovrare a distanza deviatoi, segnali, passaggi a livello e altri eventuali dispositivi connessi, servoassistito da una trasmissione idrodinamica del moto di manovra.\nStoria.\nL'apparato venne ideato dall'ingegnere Riccardo Bianchi e brevettato insieme all'ingegnere Servettaz che lo realizz\u00f2 meccanicamente nella sua azienda. Poich\u00e9 permetteva una migliore funzionalit\u00e0, riduceva ingombri e manutenzioni dei rinvii a carattere meccanico e permetteva inoltre la diminuzione del personale occorrente, l'apparato ebbe il consenso di molte amministrazioni ferroviarie e fu adottato su larga scala. Venne presentato dalla Societ\u00e0 per le Strade Ferrate del Mediterraneo all'esposizione universale di Parigi del 1889 divenendo una delle attrazioni del settore ferroviario.\nNonostante richiedesse una notevole manutenzione delle condutture e dei raccordi di tenuta si diffuse in tutta la rete italiana da nord a sud. Negli anni ottanta si complet\u00f2 la loro sostituzione con apparati di meno onerosa manutenzione. Al momento dell'attuazione del \"Piano Integrativo\" per il potenziamento della rete ferroviaria italiana sopravvivevano i seguenti impianti con manovra idrodinamica (per lo pi\u00f9 limitata ai deviatoi e ai segnali bassi): Acqui Terme (soppresso 1988), Nizza Monferrato (soppresso nel 1994), Ceva (convertito nel 1984) e Fossano (soppresso nel 1987) per il compartimento di Torino, la Cabina A di Verona Porta Nuova (soppresso nel 1982) per quanto riguarda il compartimento di Verona, Ovada (soppresso nel 1983), Pietra Ligure (soppresso a fine anni ottanta) e la cabina F di Novi San Bovo (soppressa a inizio anni novanta) per quanto riguarda il compartimento di Genova e Roma San Pietro (soppresso nel 1990) per quanto riguarda il compartimento di Roma.\nCaratteristiche.\nL'impianto idrodinamico di comando \u00e8 essenzialmente costituito da una pompa per comprimere il fluido composto da una miscela di acqua e glicerina e da un dispositivo accumulatore di pressione che la mantiene alla pressione costante di . Tale miscela viene addotta ad un banco di manovra fornito di leveraggi di comando che, tramite delle condutture idrauliche, mandano la miscela sotto pressione, mantenuta costante, ai cilindri che azionano il meccanismo (scambio o segnale) da manovrare mediante un distributore a cassetto comandato dalla leva di azionamento.\nIl sistema idraulico ovviava alla difficolt\u00e0 presentata dai dispositivi a leveraggi meccanici esistenti al tempo e permetteva di azionare scambi posti a distanze notevoli e con poco sforzo tramite la semplice disposizione di una leva apposita in un posto centrale di comando."}
{"id": "684805", "revid": "6923", "url": "https://it.wikipedia.org/wiki?curid=684805", "title": "Isola Bathurst (Canada)", "text": "L'isola Bathurst \u00e8 una delle isole Regina Elisabetta nel territorio di Nunavut, in Canada (arcipelago artico canadese). L'area dell'isola \u00e8 di circa 16.042 km\u00b2, il che la rende la 54\u00aa isola pi\u00f9 grande del mondo e la 13\u00b0 del Canada. \u00c8 completamente disabitata.\nL'isola di Bathurst era la sede delle trib\u00f9 native Thule circa dal 1000, durante i periodi di clima mite. L'isola divenne conosciuta agli esploratori occidentali con la scoperta di \nWilliam Edward Parry nel 1819, e fu chiamata come Henry Bathurst, III conte Bathurst, segretario di Stato della Guerra e delle Colonie della Gran Bretagna (1812-1827).\nL'isola non presenta cime particolarmente alte: ci sono pochissimi picchi a pi\u00f9 di 330 metri d'altezza. La vegetazione \u00e8 abbondante e favorisce la presenza di una fauna selvatica maggiore delle altre isole artiche.\nL'isola comprende il Parco Nazionale Polar Bear Pass e l'area del Parco nazionale Tuktusiuqvialuk (per ora solo in progetto).\nIl polo magnetico nord della Terra ha attraversato l'isola di Bathurst negli anni sessanta e settanta.\nEsiste al mondo anche un'altra isola Bathurst: si trova in Australia ed \u00e8 intitolata allo stesso conte Bathurst."}
{"id": "684806", "revid": "767487", "url": "https://it.wikipedia.org/wiki?curid=684806", "title": "Exhorder", "text": "Gli Exhorder sono una band thrash/groove metal di New Orleans, Louisiana. Essi sono descritti da molti come la band che diede i principali spunti per la nascita dello stile groove metal, portato al successo dai Pantera.\nBiografia.\nBreve storia.\nGli Exhorder esordirono con la pubblicazione del demo \"Get Rude\" nel 1986, che precedette il loro album di esordio, \"Slaughter in the Vatican\". Pubblicato il secondo album, \"The Law\", nel 1992 la band si sciolse e il cantante Kyle Thomas si un\u00ec ai Floodgate. Il gruppo si era riunito occasionalmente un paio di volte e per tre anni nel 2008. Dopo una momentanea separazione son tornati insieme nel 2017 per riprendere l'attivit\u00e0 live. Nel maggio 2019, gli Exhorder annunciarono il tour \"Meditations Over North America\" per settembre, assieme a Krisiun and Hatchet in apertura dei Kataklysm. A luglio, annunciarono il terzo album \"Mourn the Southern Skies\", pubblicato il 20 settembre 2019: il primo singolo \"My Time\" era disponibile per lo streaming.\nIl caso Pantera.\nGli Exhorder sono involontariamente rimasti famosi per le lunghe critiche date alla band Pantera, accusata di aver preso eccessivamente spunto dallo stile musicale degli Exhorder per giungere al successo. Certo \u00e8 che il cambiamento stilistico dei Pantera, culminato con la produzione del disco \"Cowboys from Hell\", avvenne subito dopo la pubblicazione di \"Slaughter in the Vatican\" ma molte riviste, tra cui la celebre \"All Music Guide\", si sono schierate in difesa del gruppo texano. Comunque, molti fan e critici continuarono a sostenere il \"furto\" del sound degli Exhorder. Recentemente l'ex cantante di tale band, Kyle Thomas, ha rilasciato un'intervista dichiarando sbagliate le voci che annunciano l'avvenuta copiatura da parte dei Pantera e annunciando che la sua band era molto unita ai Pantera e amava condividere il palco con loro. Kyle ha anche espresso tutto il suo sconforto per la morte di Dimebag Darrell."}
{"id": "684809", "revid": "104485", "url": "https://it.wikipedia.org/wiki?curid=684809", "title": "Menecmi", "text": "Menaechmi (\"Menecmi\" o \"I due Menecmi\") \u00e8 una commedia di Plauto scritta verso la fine del III secolo a.C. Il nome deriva da quello dei due personaggi principali, nonch\u00e9 fratelli gemelli. La commedia, in apparenza movimentatissima, tratta di un evento molto semplice: lo smarrimento e rapimento di Menecmo I e le peripezie che consentono ai due gemelli di incontrarsi di nuovo e tornare insieme in patria.\nAttorno all'omonimia e alla straordinaria somiglianza tra i due fratelli viene costruito da Plauto il prototipo della commedia degli equivoci, simile per genere all\"'Anfitrione\" e alle \"Bacchidi\": la comparsa di Menecmo II, che non ha mai smesso di cercare il fratello, a Epidamno, dove Menecmo I si \u00e8 creato la sua nuova vita, scatena un susseguirsi di situazioni confusionali, comiche per necessit\u00e0.\nTrama.\nPrologo (vv. 1-76).\nIl prologo \u00e8 forse recitato da Messenione, servo di Menecmo II, il quale espone al pubblico \u00abtutti i particolari della faccenda\u00bb, ovvero tutte le vicende da conoscere prima di addentrarsi nella commedia.\nSi tratta della storia di due gemelli. Quando erano fanciulli il loro padre, un mercante di Siracusa, decise di portare con s\u00e9 uno dei due gemelli al mercato di Taranto e il bambino, nella ressa, si smarr\u00ec. Venne immediatamente trovato da un tale originario di Epidamno che lo adott\u00f2 come figlio legittimo. Il padre del bambino smarrito si ammal\u00f2 e mor\u00ec in pochi giorni per il dolore. Fu cos\u00ec che il nonno decise di dare all'altro gemello il nome del bambino disperso, Menecmo. Menecmo II (cos\u00ec lo chiamiamo per distinguerlo da quello che si perse nella ressa del mercato) una volta diventato adulto intraprende incessanti ricerche per trovare il fratello, finch\u00e9 non giunge a Epidamno con il servo Messenione.\nAtto I (vv. 77-225).\nIl primo atto si apre con la presentazione di Spazzola (Scopetta) agli spettatori. Egli spiega, con frasi tipiche del suo personaggio, il motivo (la sua golosit\u00e0) per cui si chiama cos\u00ec (\u00e8 detto Spazzola per il modo in cui ripulisce la tavola soprattutto nei ricchi banchetti, degni delle feste di Cerere, offerti dalla liberalit\u00e0 di Menecmo I) e di essere il parassita dello stesso Menecmo I. Dopo aver atteso impazientemente la venuta del suo padrone Menecmo I, che stava litigando pesantemente con sua moglie per l\u2019eccessiva severit\u00e0 di lei, Spazzola incontra il padrone e, prima di recarsi da Erozia, gli promette che non dir\u00e0 nulla di quello che accadr\u00e0 al banchetto, pena la rimozione di un occhio. Menecmo I approfitta volentieri della sua compagnia e cede a Erozia un pregiato mantello da 4 mine, sottratto in precedenza alla moglie, che gli stava bene addosso e lo faceva assomigliare all\u2019aquila che rapisce Ganimede. In attesa del pranzo a base di animella di porco, lardo e testa di maiale imbandito dalla cortigiana, Menecmo I, seguito dal parassita, si reca nel foro a sbrigare una faccenda. Nello stesso tempo Erozia d\u00e0 disposizioni al suo cuoco, Cilindro, inviandolo al mercato con 3 nummi per comprare il cibo per 3 persone (il parassita viene detto scherzosamente che ne vale 8)\nAtto II (vv. 226-445).\nL\u2019atto inizia con la presentazione di Menecmo II (in origine Sosicle) e del suo schiavo Messenione, intenti a giungere ad Epidamno. Terminate le spese al foro, Cilindro incontra Menecmo II, appena sceso dalla nave alla ricerca del fratello (atto che dura da 6 anni lungo tutta la penisola italiana) e, naturalmente, lo scambia per Menecmo I (1\u00ba equivoco). Lo straniero rimane sconcertato, ordina al cuoco di prendere un nummo ed immolare un maiale sacrificale vista la sua pazzia (infatti, scambiandolo per Menecmo I, Cilindro gli dice che il pranzo \u00e8 pronto) e chiede spiegazioni al suo schiavo Messenione, il quale lo mette in avviso, definendo Epidamno \u00abcitt\u00e0 dei truffatori da cui nessuno esce senza danno\u00bb. Pensano, dunque, che si tratti del raggiro di qualche cortigiana che manda i suoi servi al porto. Ma ecco che appare Erozia e vede Menecmo II, davanti alla sua casa. Lo invita cos\u00ec a entrare scambiandolo per il suo amante, tornato in anticipo dal foro (2\u00ba equivoco). Menecmo II, inizialmente riluttante, accetta l'invito della donna e il compito di portare dal sarto il mantello a lei donato, mentre il suo servo si dirige alla locanda, preoccupato che la meretrice posso prelevare ogni bene al suo padrone.\nAtto III (vv. 446-558).\nMenecmo II esce, soddisfatto e con il mantello (che non ha intenzione di restituirle), dalla casa di Erozia. Spazzola, intanto, tornato dal foro, credendo di vedere il suo padrone (3\u00ba equivoco), si arrabbia accanitamente con lui, accusandolo di essere stato abbandonato all\u2019assemblea ed escluso dalla possibilit\u00e0 di \"spazzolare\" il pranzo che Erozia aveva promesso. Per vendicarsi, Spazzola decide di svelare tutte le malefatte del marito alla moglie. A Menecmo II viene dato anche un bracciale d\u2019oro, rubato in precedenza alla moglie di Menecmo I da quest\u2019ultimo, a cui Erozia vuole fare aggiungere un\u2019oncia d\u2019oro per rinnovarlo; la schiava di Erozia lo supplica di comprare 2 pendenti da 2 nummi\nAtto IV (vv. 559-700).\nL\u2019offesa moglie di Menecmo, udite da Spazzola (e di nascosto da Menecmo, che si rimproverava di essere andato al foro ed era soddisfatto di avere rubato il mantello a sua moglie e averlo dato ad Erozia) le azioni spregevoli del marito e di Menecmo II(che aveva insultato Spazzola con indosso una corona di fiori lasciata vicino alla casa dell\u2019amante), caccia fuori di casa lo sposo finch\u00e9 non le riporter\u00e0 il mantello. Quest'ultimo decide di trovare alloggio a casa di Erozia, ma anche costei lo caccia infelicemente quando Menecmo le chiede la restituzione del mantello, ormai nelle mani del gemello dopo essere stato oggetto di mille peripezie, insieme al braccialetto.\nPersonaggi presenti sulla scena\nAtto V (vv. 701-1162).\nMenecmo II viene rimproverato dalla moglie del fratello (4\u00ba equivoco), che chiede al suo servo Decio di portare da lei suo padre. Il vecchio, che inizialmente dava ragione al marito, prende le difese dalla figlia una volta che Menecmo II persiste a negare di essere il marito di sua figlia e inizia a fingersi pazzo, immaginando di parlare con Apollo, il quale gli consiglia di picchiare la cognata e uccidere il vecchio schiacciandolo con una quadriga(in realt\u00e0 questa \u00e8 una tattica per sfuggire). Sentite queste parole, il vecchio va a chiamare un medico, a cui chiede una diagnosi del matto (Menecmo II). Arriva Menecmo I, il quale, non comprendendo l'avvenuto, risponde a delle domande fatte dal medico, ritenuto pazzo, consigliato di iniziare a prendere dell\u2019elleboro (un liquido) per 20 giorni (cosa che rifiuta, offendendo il medico) e infine portato via da 4 persone (5\u00ba equivoco). Messenione vede catturare colui che crede suo padrone e lo soccorre prontamente, togliendolo dalle mani degli schiavi fustigatori (incaricati di portare Menecmo dal medico), ottenendo in cambio la liberazione e promettendogli di riportare la borsa coi soldi e le valigie (affidategli da Menecmo II prima di entrare per la prima volta nella casa di Erozia) il prima possibile (6\u00ba equivoco). Il servo incontra poi Menecmo II (7\u00ba equivoco) che lo rimprovera per non essersi presentato e nega, pertanto, di averlo affrancato. \u00c8 a questo punto che Messenione capisce di aver incontrato il fratello gemello e riesce cos\u00ec a svelare il mistero, dopo aver dimostrato con alcune domande intime(il nome del padre, ovvero Mosco, la citt\u00e0 dove erano nati, Siracusa, quale era il ricordo pi\u00f9 antico che avevano, ovvero il giorno della fiera di Taranto dove si era perso Menecmo I, quando aveva appena 7 anni). I due gemelli, riescono finalmente a ricongiungersi e Messenione viene liberato. Menecmo I, prima di tornare a Siracusa, decide di mettere all'asta (che verr\u00e0 affidata a Messenione e compiuta 7 giorni dopo l\u2019incontro dei gemelli) tutti i suoi beni, compresa la moglie. Si sostiene, alla fine, che si ricaveranno a stento 50 sesterzi (ironicamente).\nPersonaggi presenti sulla scena\nI personaggi della commedia.\nNei \"Menecmi\" \u00e8 facile individuare alcuni dei caratteri utilizzati pi\u00f9 frequentemente da Plauto nelle sue opere pervenuteci. I caratteri riscontrati sono:\nI personaggi sopra citati sono maschere fisse ed \u00e8 per questo che il pubblico era in grado di riconoscere il loro ruolo nel momento in cui entravano in scena o venivano citati. Rappresentavano, insomma, uno stadio elementare dei rapporti sociali e apparivano prevedibili nelle loro azioni a causa della loro mancata caratterizzazione introspettiva.\nTra le figure minori vanno invece ricordate:\nQuesti ultimi non sono personaggi ininfluenti ai fini della commedia presa in esame. Difatti in altre commedie di Plauto, questi ruoli diventano cos\u00ec caratterizzanti tanto da dare il titolo alla commedia (classico \u00e8 l'esempio del \"Miles Gloriosus\").\nNei \"Menecmi\" va sottolineata la caratterizzazione data al personaggio di Spazzola.\nNella versione latina infatti \u00e8 chiamato \"Peniculus\". Questo \u00e8 un nome parlante che non rende nella traduzione italiana: \"peniculus\" significa pennello, coda e, fuor di metafora, caratterizza una persona talmente ingorda da \u201cspazzare via\u201d tutti i cibi presenti in tavola. \u00c8 il classico mangione, scroccone, un po' buffone e un po' consigliere. Pur essendo il personaggio socialmente pi\u00f9 debole, sulla scena \u00e8 la figura centrale e punto di attrazione per il pubblico e per gli altri personaggi. Tale figura era presente e molto conosciuta nella commedia greca di mezzo e nuova.\nLo stile.\nLa metrica.\nL'originalit\u00e0 di Plauto resta affidata alla sua creativit\u00e0 linguistica e metrica. Un tratto identificante \u00e8 quello dei cantica, parti in metri lirici accompagnate da musica. Ne \"I Menecmi\" infatti, i principali metri utilizzati sono il senario giambico e il settenario trocaico: il primo veniva recitato, il secondo invece, poteva essere accompagnato dal flauto. \u00c8 una grande differenza rispetto alla commedia nuova che non conosceva, di regola, parti cantate: Plauto pi\u00f9 di ogni altro autore di palliata trasforma i brani in parti cantate, scritte in metri lirici.\nC'\u00e8 da chiedersi tuttavia perch\u00e9 certe commedie plautine siano ricche di cantica e altre meno: una risposta sicura \u00e8 che, se la compagnia teatrale era composta da bravi attori, Plauto non avr\u00e0 avuto difficolt\u00e0 a trasformare in cantica parti pi\u00f9 estese dell'opera stessa. \u00c8 ci\u00f2 che accadeva anche ai compositori d'opera: Mozart scrisse una difficile parte di soprano ne \"Il ratto dal serraglio\" perch\u00e9 la primadonna della compagnia era in grado di farlo.\nIl linguaggio.\nPlauto si avvale del \"sermo familiaris\", cio\u00e8 il linguaggio della conversazione quotidiana nella Roma antica (\"Ideo quia mensam quando edo detergeo\": perch\u00e9 a tavola quando mangio, io spazzo, faccio piazza pulita).\nPoche sono le formule dialettali (il cosiddetto \"sermo rusticus\") ed esigui risultano i ricorsi a uno stile aulico (\"di te amabunt quisquis es\": chiunque tu sia, che gli dei ti proteggano).\nIl linguaggio che prevale sulla scena \u00e8 caratterizzato dal discorso diretto tra i vari personaggi. \u00c8 presente il discorso indiretto libero nel Prologo e nel primo atto con l'entrata in scena del parassita Spazzola.\nIn particolare, nel Prologo le circostanze che precedono l'inizio dell'azione sono chiaramente esposte da Plauto che per rendersi ben comprensibile al pubblico adotta quasi movenze da racconto di fiaba.\nInfine, numerose all'interno del testo sono le figure retoriche, soprattutto l'allitterazione \u201c\"proferam progredire proebabo\": che io mi affretti, e allora io cerco di affrettarmi\u201d, \u201c\"rapidus raptori pueri\": rapida la corrente rap\u00ec il rapitore\u201d .\nIl teatro come gioco.\nCome in quasi tutte le commedie plautine, l'autore smaschera la finzione teatrale per richiamare i lettori e rompere l'illusione scenica. Anche nei \"Menecmi\" \u00e8 ben visibile il carattere fittizio dell'evento teatrale: quest'azione si manifesta tramite alcuni procedimenti quali il metateatro, l'ambientazione, i riferimenti al mondo romano e il ribaltamento delle tradizionali gerarchie di potere.\nIl metateatro.\nIn questa commedia la forma di metateatro utilizzata da Plauto presenta l'assimilazione degli inganni e delle beffe, tramati dal servo ai danni della commedia, con l'identificazione del servo stesso con il poeta comico: es. \u201c\"Vosque omnis quaeso, si senex revenerit, ni me indicetis, qua plate hinc afugerim\": Cari spettatori, vi raccomando: se il vecchio ritorna, acqua in bocca. Nessuno glielo dica da che parte me la sono squagliata\u201d.\nQuesti segmenti metateatrali sono realizzati per mezzo di espedienti come la \"meditatio\" del servo che si concentra sul tentativo di risolvere un grave problema. Non a caso il servo \u00e8 il personaggio che pi\u00f9 di ogni altro gioca con le parole; egli \u00e8 il portavoce dell'originale creativit\u00e0 verbale di Plauto.\nCaratteristica \u00e8 la conclusione della commedia: \u201c\"Nunc, spectatores, valete et nobis clare plaudite\": E ora, spettatori, a voi buona salute, a noi un bell'applauso.\u201d\nAmbientazione.\nLa commedia \"I Menecmi\" \u00e8 ambientata a Epidamno, l'odierna Durazzo.\nI luoghi citati sono:\nL'allestimento scenico era estremamente semplice, rappresentato da due o tre case davanti alle quali passa la strada pubblica. Lo spettatore antico doveva, pertanto, lavorare di molta fantasia.\nRiferimenti al mondo romano.\nLa commedia costituisce uno straordinario documento storico di costume, consentendoci di gettare lo sguardo all'interno della societ\u00e0 romana. L'ambiente in cui si svolgono i fatti \u00e8 solo nominalmente greco, perch\u00e9 poi gli elementi che lo compongono sono tutti romani. Numerosi sono i termini greci che testimoniano la diffusione non solo della lingua, ma del costume greco. I riferimenti alla cultura greca vengono pertanto utilizzati come espediente per creare un'identificazione scenica tra il pubblico e i personaggi, cosicch\u00e9 il pubblico presente potesse accostare i fatti a ci\u00f2 che invece erano situazioni-tipo del vivere quotidiano di Roma. In questo modo gli intrighi, le tensioni, le trame, diventano motivi universali e riscontrabili per qualunque generazione.\nEcco i principali richiami al mondo romano:\nIl mondo alla rovescia.\nNei \"Menecmi\" assistiamo al ribaltamento dei ruoli dei personaggi, poich\u00e9 le gerarchie di potere differiscono dai modelli originari: troveremo cos\u00ec lo schiavo che umilia il padrone, le mogli che tradiscono i mariti, i giovani che hanno sempre successo nella vita senza dover rendere conto a nessuno, caratteri fuori dall'ordinario per l'antica Roma.\nIn questo ambito si colloca un ribaltamento molto interessante: quello del ruolo del giovane protagonista (in latino \"adulescens\"). Egli \u00e8 perfettamente inglobato nel ruolo di innamorato dominato dalla passione amorosa ma il ricorso al linguaggio militare crea un effetto straniante e ridicolo.\nBasta prendere come esempio questo passo: \u201c\"dove sono questi mariti scapestrati? Che aspettano a portarmi regali e congratularsi con me per il mio eroico comportamento? Poco fa, l\u00e0 dentro, ho sottratto a mia moglie questa sopravveste; la porto alla mia bella. Cos\u00ec bisogna fare: dar la baia per bene a quest'accorta spia. Che colpo! Bello, destro, a regola d'arte![\u2026] ho sottratto la preda al nemico, per salvare i nostri alleati\"\u201d (vv. 128-134) per rendersi conto dell'incongruenza del personaggio di Menecmo I che parla da uomo audace, vittorioso e soddisfatto di s\u00e9, solo per il fatto di essere riuscito a sottrarre lo scialle alla \"uxor\". Il paragone lo rende estremamente ridicolo e manifesta un allontanamento dal mondo bellico di cui lui dovrebbe, invece, far parte.\nFortuna letteraria e rielaborazioni.\n\"Menecmi\" fu una delle commedie pi\u00f9 in voga in et\u00e0 umanistica. Oltre a diventare oggetto di lavoro filologico, fu rappresentata in pi\u00f9 occasioni:\nI Menecmi sono stati rielaborati anche da molti autori successivi. Uno dei riadattamenti pi\u00f9 conosciuti \u00e8 sicuramente \"La commedia degli errori\" di William Shakespeare. Qui viene fatto riferimento ai \"Menecmi\" sia quando si accenna alla citt\u00e0 di Epidamno, sia puntando sulla presenza di due gemelli, uno dei quali, com'\u00e8 facile intuire, proviene da Siracusa.\nIl tema degli equivoci \u00e8 presente anche:"}
{"id": "684810", "revid": "1833487", "url": "https://it.wikipedia.org/wiki?curid=684810", "title": "Pontelagoscuro", "text": "Pontelagoscuro \u00e8 una frazione del comune di Ferrara di circa 6.000 abitanti.\nGeografia fisica.\nSituata in zona in prevalenza pianeggiante a circa 7 chilometri da Ferrara \u00e8 ubicata sulla sponda destra del Fiume Po, nel punto di minore larghezza del fiume, ove sono collocati i ponti ferroviario e stradale.\nDa questa collocazione (il \"ponte\") prende il nome la localit\u00e0, luogo di transito e collegamento tra la provincia di Ferrara e la Regione Veneto.\nStoria.\nLa vecchia Pontelagoscuro.\nLa fisionomia del centro storico di Pontelagoscuro era dominata dalla presenza della Via Coperta, un porticato lungo 110 metri con funzioni di magazzino, edificato nel 1648 per consentire lo stoccaggio delle merci che all'epoca risalivano il Po da ogni parte del mondo conosciuto, e qui venivano scaricate per essere smerciate nella bassa padana.\nIl porticato di Via Coperta pochi decenni dopo la costruzione era gi\u00e0 completamente chiuso ai lati da botteghe, nel '700 era trasformato in una vera e propria galleria nella quale pulsava la vita commerciale del borgo.\nNel 1812 venne inaugurata una delle prime fabbriche di saponi al mondo, la \"Chiozza Turchi\", per molti decenni fornitrice ufficiale della casa reale d'Inghilterra.\nLa nuova Pontelagoscuro.\nTra la fine del XIX secolo e i primi del XX Pontelagoscuro conobbe un vorticoso sviluppo economico-industriale: contava 3 zuccherifici, 3 distillerie, 2 mulini, 1 fabbrica di concimi chimici, oltre al saponificio e a diverse altre attivit\u00e0 minori.\nA Pontelagoscuro avevano sede molti spedizionieri per la presenza della ferrovia (fin dal 1862 con la linea Pontelagoscuro-Bologna), del porto fluviale e della strada statale.\nNel 1912 venne collegata al centro cittadino di Ferrara per mezzo della Tranvia Ferrara-Pontelagoscuro che tuttavia sar\u00e0 soppressa nel 1939.\nNel dopoguerra venne avviata la ricostruzione del paese sulla base di scelte urbanistiche : venne decisa la \"traslazione\" dell'agglomerato urbano a 600m dal fiume Po, . Venne peraltro deciso di consentire l'urbanizzazione del vecchio sito, per il 50% comunque occupato dai nuovi argini del Po, la quale avvenne in modo disordinato e senza alcun richiamo al reticolo viario originario, del quale venne conservata qualche traccia solo nella toponomastica e che venne distinto come Pontelagoscuro \"Vecchio\". Il nuovo centro, denominato per analogia Pontelagoscuro \"Nuovo\", ha pianta rettangolare ed \u00e8 composto da una maglia di strade ortogonali e parallele disposte in direzione SW-NE.\nA cominciare dagli anni cinquanta Pontelagoscuro conobbe un forte incremento demografico al quale forn\u00ec un grosso contributo l'immigrazione di lavoratori del nord delle Marche a seguito della chiusura dei bacini minerari sulfurei del comprensorio di Cabernardi, Sassoferrato, Arcevia, Pergola, Bellisio Solfare a cavallo tra la Provincia di Pesaro e Urbino e la Provincia di Ancona. A tutt'oggi a tal punto integrate che tra i prodotti tipici del luogo si annoverano senz'altro le specialit\u00e0 di quelle terre.\nIl bombardamento.\nI bombardamenti a tappeto alleati (34 incursioni) del 1944 hanno cancellato ogni traccia dell'antico borgo. Diversamente da qualsiasi altro luogo urbanizzato d'Italia \u00e8 inutile la descrizione degli edifici ed immobili distrutti o gravemente danneggiati in quanto la distruzione fu pressoch\u00e9 totale. Agli abitanti che chiedevano, all'indomani della Liberazione, di poter tornare a casa, .\nSociet\u00e0.\nIstituzioni, enti e associazioni.\nNel Centro Civico sono ospitati, oltre agli uffici comunali (consiglio, presidenza, segreteria, anagrafe), alcuni servizi sanitari (poliambulatorio medico, prelievi, ambulatori specialistici, pediatria), il comando di zona della Polizia Municipale e le sedi di varie istituzioni, associazioni, sindacati. Il complesso contiene anche l'ufficio postale di Pontelagoscuro, la Sala Mostre intitolata al pittore pontesano Nemesio Orsatti, la quale ospita ogni anno esposizioni d'arte e non solo. \nSul territorio di Pontelagoscuro sono presenti numerose altre istituzioni, tra le quali il Centro di promozione Sociale \"Il Quadrifoglio\", nato negli anni 70 del '900 come centro anziani ma che poi \u00e8 stato trasformato in un luogo di promozione sociale dotato di varie strutture, tra cui un auditorium capace di contenere oltre 1000 persone. Nel paese sono presenti anche un Circolo ACLI, un circolo ARCI, la Societ\u00e0 Canottieri Ferrara A.S.D. e la cooperativa Germoglio. Molte di queste si sono riunite nel 2000 nel Comitato Vivere Insieme, che coordinando le varie sensibilit\u00e0 e capacit\u00e0 operative, organizza varie manifestazioni nel corso dell'anno riuscendo a finanziare piccoli progetti di solidariet\u00e0 sociale. Altre istituzioni sono la neo Pro Loco di Pontelagoscuro, la Parrocchia di San Giovanni Battista e la Cooperativa Teatrale \"Teatro Nucleo\" che gestisce il Teatro Julio Cortazar in via della ricostruzione 40 (Ex Cinema Po).\nCultura.\nPremio Tito Salomoni.\nAl pittore locale Tito Salomoni \u00e8 intitolato un premio, organizzato dal centro di promozione sociale \"Quadrifoglio\" che annualmente, dal 1993, coinvolge le scuole elementari e medie del paese.\nCucina.\nIl prodotto pi\u00f9 rinomato e molto conosciuto nel ferrarese \u00e8 un dolcetto chiamato \"mandurlin dal pont\". I \"mandurlin \" sono biscottini ottenuti dalla cottura in forno di una spuma di chiara d'uovo montata a neve con zucchero e mandorle. In bocca si sciolgono ed hanno un sapore molto delicato. \nL'origine di questa delizia viene ricondotta ad un avvenimento storico: la visita straordinaria di Papa Pio IX nel 1857, il quale ebbe modo di gustarli, a quanto si dice, nella pasticceria \"Apollo\" lungo il passeggio sotto la via Coperta.\nGeografia antropica.\nUrbanistica.\nL'area residenziale del borgo parte dal quartiere Barco, a sud, fino alle rive del Po, a nord. La viabilit\u00e0 negli ultimi anni \u00e8 stata notevolmente migliorata grazie all'aggiunta dei nuovi sensi di marcia, alla nuova segnaletica stradale e alla nuova illuminazione pubblica. Il borgo assume cos\u00ec un andamento prevalentemente verticale, articolandosi lungo la via principale e, ad ovest, lungo la Via Vallelunga.\nSuddivisioni amministrative.\nPontelagoscuro, all'atto della riforma del decentramento che super\u00f2 le vecchie delegazioni comunali e istitu\u00ec 11 circoscrizioni, divenne sede della Circoscrizione Barco-Pontelagoscuro del Comune di Ferrara. A seguito di un'ulteriore riforma che ridusse la circoscrizioni da 11 a 8, nel 1990, divenne sede della Circoscrizione Zona Nord nel cui territorio vennero inseriti Francolino, Pescara, Sabbioni e Fossadalbero. Infine un'altra riforma, nel 2009, ha accorpato le circoscrizioni che sono divenute 4 e la Circoscrizione Nord, della quale fa parte e di cui rappresenta il centro urbano pi\u00f9 popolato, comprende ora anche l'ex Circoscrizione Nord-Ovest. Pontelagoscuro continua ad essere sede della Circoscrizione Nord.\nEconomia.\nLe attivit\u00e0 principali sono: industrie chimiche, alimentari, commercio all'ingrosso. Un tempo l'attivit\u00e0 principale era rappresentata dagli zuccherifici. Dal 1\u00ba gennaio 2008 anche l'ultimo ancora in attivit\u00e0 ha cessato la propria produzione. L'area nella quale sono collocate le pi\u00f9 rilevanti attivit\u00e0 economiche \u00e8 quella del Polo Chimico.\nInfrastrutture e trasporti.\nStrade.\nLa via principale di collegamento con Ferrara \u00e8 la via Padova che segue il tracciato della Strada statale 16 Adriatica. L'arteria stradale di maggiore importanza \u00e8 rappresentata dal Corso del Popolo. Tale strada collega Pontelagoscuro a Barco tramite la Via Bentivoglio e da qui a Ferrara. Da piazza Buozzi, piazza del mercato e sede della Circoscrizione Zona Nord, parte il viale Girolamo Savonuzzi il quale si innesta sulla via Vallelunga, ad ovest del borgo. Sempre da piazza Buozzi parte via Venezia, che procede verso nord collegando la parte \"nuova\" del paese con quella \"vecchia\", nei pressi della piazzetta Cavallini.\nFerrovie.\nPontelagoscuro \u00e8 servita dall'omonima fermata ferroviaria, posta sulla ferrovia Bologna-Padova e servita da corse regionali svolte da Trenitalia e TPER nell'ambito del contratto di servizio stipulato con la Regione Emilia-Romagna.\nPorti.\nEssendo stato un antico porto fluviale in passato, oggi il borgo possiede ancora una via fluviale che partendo dal Po lo collega con il Po di Volano a Ferrara e da qui sino a Porto Garibaldi sul Mare Adriatico. Il progetto dell'Idrovia Ferrarese prevede quindi l'adeguamento del canale navigabile a fini turistici e commerciali con la costruzione di una nuova conca di attracco nella zona di Pontelagoscuro che rappresenter\u00e0 il porto pi\u00f9 importante insieme a quello della darsena di Ferrara e a quello di Porto Garibaldi.\nMobilit\u00e0 urbana.\nPontelagoscuro \u00e8 servito dal trasporto pubblico locale dalle linee n\u00ba 11A, con capolinea a Santa Maria Maddalena, e 11B, con capolinea in Via Vallelunga, entrambe gestite da TPER.\nFra il 1912 e il 1939 la localit\u00e0 era capolinea della tranvia Ferrara-Pontelagoscuro, unico collegamento classificato extraurbano della rete tranviaria di Ferrara."}
{"id": "684814", "revid": "6923", "url": "https://it.wikipedia.org/wiki?curid=684814", "title": "Divisione di Rangoon", "text": ""}
{"id": "684818", "revid": "1776051", "url": "https://it.wikipedia.org/wiki?curid=684818", "title": "Slaughter in the Vatican", "text": "Slaughter in the Vatican \u00e8 il primo album in studio del gruppo musicale thrash/groove metal statunitense Exhorder, pubblicato nel 1990 dalla Roadrunner Records.\nIl disco.\n\u00c8 sicuramente da considerarsi come uno degli album pi\u00f9 influenti per il groove metal, pur essendo rimasto poco conosciuto per molto tempo. Il disco presenta ritmiche veloci e violente, cadenzate anche attraverso l'uso di chitarre molto distorte. Gli assoli puntano prevalentemente sulla velocit\u00e0 e la brutalit\u00e0, senza un uso particolare di effetti e tecniche varie. Da segnalare anche la performance batteristica, influenzata dall'uso della doppia cassa tipico del thrash metal ottantiano."}
{"id": "684820", "revid": "1982", "url": "https://it.wikipedia.org/wiki?curid=684820", "title": "Uomo e galantuomo", "text": "Uomo e galantuomo \u00e8 una commedia in tre atti scritta da Eduardo De Filippo nel 1922 e inserita dall'autore nel gruppo di opere da lui chiamato \"Cantata dei giorni pari\".\nStoria.\nLa commedia fu scritta da Eduardo per il fratellastro Vincenzo Scarpetta e messa in scena nel 1924 con il titolo Ho fatto il guaio? Riparer\u00f2!. Il 23 febbraio 1933 la farsa fu rappresentata dalla compagnia di Eduardo \"Teatro Umoristico I De Filippo\" con il titolo definitivo di \"Uomo e galantuomo\".\nTrama.\nOspiti a spese del ricco e giovane Alberto De Stefano nella localit\u00e0 balneare di Bagnoli presso l'albergo gestito da un suo amico, sono gli attori di una scalcagnata compagnia teatrale: \"L'eclettica\", cos\u00ec chiamata perch\u00e9 pretende di esprimere il suo talento in ogni genere dell'arte teatrale. Poich\u00e9 la sera precedente l'esibizione della compagnia si \u00e8 svolta tra l'indifferenza e gli insulti del pubblico \u2013 un attore per difendere la primadonna che era stata offesa, si \u00e8 preso un pugno sul naso da uno spettatore\u00a0\u2013 il capocomico Gennaro De Sia vuole riscattarsi dalla brutta figura e impone una prova del nuovo dramma che sar\u00e0 messo in scena. Si tratta dell'opera a forti tinte \"Malanova\" (\"cattiva notizia\") di Libero Bovio che gli sgangherati attori massacrano per la loro incompetenza ma che evidentemente lo stesso Eduardo non doveva stimare molto se la trasforma in una farsa, come testimoniano le risa degli ospiti dell'albergo che sopraggiunti si trovano ad assistere alla prova. \nL'esibizione penosa della compagnia verr\u00e0 interrotta dall'arrivo di Salvatore, fratello di Viola, la primadonna messa incinta dal capocomico. Salvatore precedentemente ha incontrato Alberto che l'ha scambiato per il fratello della sua misteriosa amante Bice, anch'essa incinta di lui. Sentendo che \u00e8 venuto per reclamare il matrimonio riparatore, Alberto, che \u00e8 un galantuomo, assicura a Salvatore, stupito che un signore voglia sposare un'attrice e per di pi\u00f9 incinta di un altro, che far\u00e0 il suo dovere sposandosi. \nDa qui nasce un colossale equivoco che porter\u00e0, nella confusione generale scaturitane, alla fuga di Gennaro in una camera dove sta bollendo una grande pentola che servir\u00e0 agli attori per cucinare per il loro pranzo: i bucatini per i quali \u00ab\"ci vuole molta acqua\"\u00bb, come dice Gennaro, \u00ab\"..se no vengono limacciosi\"\u00bb. Gennaro inciampa nella pentola e una cascata di acqua bollente gli si riversa sui piedi. Fortunatamente incontrer\u00e0 un dottore, il conte Tolentano che, mosso a compassione dell'ustionato, ululante e invocante \u00ab\"Sant'Antuono, protettore del fuoco! Aiutatemi!\"\u00bb, lo porter\u00e0 nella sua casa per curarlo. \nNel frattempo Alberto, venuto a sapere l'indirizzo di Bice, si \u00e8 recato alla sua casa per chiedere la sua mano: ma qui scopre che Bice \u00e8 sposata ed \u00e8 la moglie di Tolentano. Alberto, vistosi scoperto dal conte, si finge pazzo per ingannarlo e la recita, anche per il contributo di Gennaro che chiamato a testimoniare la sanit\u00e0 del giovane imbroglia invece di pi\u00f9 la situazione , riesce a tal punto che viene fatto incarcerare. \nTolentano, nel frattempo, indovinata la finta pazzia di Alberto lo mette alle strette: o si far\u00e0 ricoverare in manicomio come pazzo, salvando cos\u00ec l'onore di marito tradito oppure lo stesso conte gli sparer\u00e0 per lavare la macchia al suo blasone. Sar\u00e0 lo stesso Tolentano invece, costretto a fingersi pazzo per evitare le ire di Bice che ha scoperto una sua relazione con una donna sposata. Alberto finalmente non pi\u00f9 finto pazzo sar\u00e0 rimesso in libert\u00e0.\nCommento.\nLa commedia offre allo spettatore una serie di episodi irresistibilmente comici. Uno in particolare, quello della prova della compagnia, potrebbe di per s\u00e9 costituire l'oggetto di una farsa. La prova si svolge nell'atrio dell'albergo ed inizia con Gennaro che emette un lamentoso e terribile gnaulio accompagnato da una smorfia che gli stravolge il viso e dal movimento di un braccio che si agita nell'aria. Gli attori si precipitano a soccorrerlo, convinti che sia stato colpito da un malore, ma scoprono che invece, da vero artista, Gennaro stava imitando l'apertura della porta cigolante del \"basso\" in cui si svolge il dramma.\nSempre durante la prova della scena madre del drammone, che Eduardo ha allungato nel corso degli anni, aggiungendovi numerosi nuovi spunti, scena provata in quasi mezz'ora reale per meno di cinque minuti di recita, ricorrono numerosi litigi tra capocomico e suggeritore, tra cui la ripetizione della battuta iniziale \"Nzerra chella porta\" (\"chiudi quella porta\").\nUn'altra scena indimenticabile \u00e8 quella dell'ustionato Gennaro in casa Tolentano che assistito dai presenti si accascia su una sedia da cui per\u00f2 dovr\u00e0 alzarsi per andare nel laboratorio del dottore che lo medicher\u00e0. Il problema \u00e8 che Gennaro ha salvato dall'acqua bollente solo la punta di un piede e il tallone dell'altro: quindi per alzarsi e camminare dovr\u00e0 ben calcolare come muoversi: e cos\u00ec fa... ma non appena alzato emette un urlo di dolore sovrumano poich\u00e9 ha sbagliato ad appoggiare in terra la punta e il tallone.\nMa sopra tutte, a testimoniare la loquacit\u00e0 spesso interessata di Gennaro, c'\u00e8 il suo modo di raccontare le cose prendendole alla lunga e iniziando a raccontare del suo mestiere sempre dalla stessa frase iniziale \"Io tengo 'na buatta\" (\"ho una scatola di latta\")."}
{"id": "684821", "revid": "6923", "url": "https://it.wikipedia.org/wiki?curid=684821", "title": "Carnuti", "text": "I carnuti erano un potente popolo celtico della Gallia, stanziato tra la Senna e la Loira, nei territori che oggi corrispondono pi\u00f9 o meno ai dipartimenti dell'Eure-et-Loir, Loiret e Loir-et-Cher. Il loro territorio era conosciuto tra i romani come il centro politico e religioso delle nazioni galliche. Le loro citt\u00e0 principali erano gli \"oppida\" di Cenabum (Orl\u00e9ans) e Autricum (Chartres). E proprio in una di queste aveva luogo la grande assemblea annuale dei druidi di cui parla Cesare nel \"De bello Gallico\". Secondo una leggenda riportata da Livio, i carnuti furono una delle trib\u00f9 che al tempo di re Tarquinio Prisco invase l'Italia sotto la guida di Belloveso.\nNel I secolo a.C., i carnuti battevano moneta, su cui compaiono immagini come torque, cavalli al galoppo, triskelion, aquile, lune crescenti, serpenti, pentagrammi e croci celtiche (queste ultime simboli sia del sole sia dell'anno e delle quattro stagioni.\nAl tempo della conquista della Gallia, i carnuti erano dipendenti della trib\u00f9 dei remi, alleati di Roma, che pi\u00f9 di una volta intercedettero per loro presso il proconsole. Nell'inverno del 57-58 a.C., il generale romano impose un protettorato sui carnuti, mettendo Tasgezio sul trono di questo popolo. Ma nel giro di tre anni, costui fu assassinato. Il 13 febbraio del 53 a.C., i carnuti di Cenabum massacrarono tutti i mercanti e gli ufficiali romani presenti nella citt\u00e0. Questa rivolta fu rapidamente seguita dalla sollevazione generale di tutta la Gallia, guidata da Vercingetorige, giovane principe degli Arverni. Come rappresaglia, Cesare distrusse Cenabum, uccidendo tutti gli uomini e vendendo come schiavi donne e bambini. Il ricavato della loro vendita fu distribuito da Cesare tra i suoi soldati. Quando Vercingetorige era assediato ad Alesia dalle legioni cesariane, i carnuti mandarono in suo aiuto 12.000 uomini. Alla fine, anche loro furono sottomessi dal proconsole.\nAl tempo di Augusto, sebbene non ancora romanizzati, i carnuti, che facevano parte della Gallia Lugdunense, furono elevati al rango di \"civitas soda\" o di \"foederati\", mantenendo il loro auto-governo, le proprie istituzioni, il diritto di battere moneta. Avevano comunque l'obbligo di prestare servizio militare. Fino alla seconda met\u00e0 del II secolo, Autricum fu la loro capitale, ma nel 275 l'imperatore Aureliano ricostru\u00ec, dandole lo \"status\" di \"civitas\" e il nome di \"Aurelianum\" o \"Aurelianensis urbs\" (da cui \"Orleans\").\nDi loro parla anche Strabone nella \"Geografia\" (IV,2-3) e Tolomeo, \"Geografia\" (II,8).\nNel De Bello Gallico di Cesare, i carnuti sono definiti come la trib\u00f9 pi\u00f9 \"nobile\" fra le trib\u00f9 galliche; Quando Gaio Fabio chiede la loro resa, essi ubbidiscono, e sottostanno a tutti i suoi ordini. Poich\u00e9 lo fanno loro, anche tutte le altre trib\u00f9 galliche seguono il loro \"modus operandi.\""}
{"id": "684822", "revid": "1917447", "url": "https://it.wikipedia.org/wiki?curid=684822", "title": "Historia plantarum", "text": "Historia plantarum \u00e8 un termine latino e letteralmente significa \"la storia delle piante\", anche se in realt\u00e0 significa qualcosa pi\u00f9 simile a \"sulle piante\" o \"sul trattato sulle piante\". Nella storia c'\u00e8 stato pi\u00f9 di un libro con questo titolo.\nUna edizione d'arte di \"Historia plantarum\" \u00e8 stata pubblicata dall'editore modenese Franco Cosimo Panini."}
{"id": "684824", "revid": "599013", "url": "https://it.wikipedia.org/wiki?curid=684824", "title": "Richard Dacoury", "text": "Carriera.\nNella sua lunga carriera ha giocato solo con tre club: il Lione, il Limoges ed il Paris SG.\nHa vinto una Coppa dei Campioni, una Coppa delle Coppe, due Coppe Korac, nove campionati di Francia e sette Coppe di Francia.\nCon la nazionale di pallacanestro francese \u00e8 stato selezionato per 160 volte ed ha totalizzato 2.230 punti."}
{"id": "684828", "revid": "287204", "url": "https://it.wikipedia.org/wiki?curid=684828", "title": "Col fucile del console d'Inghilterra", "text": "Col fucile del console d'Inghilterra (titolo originale in lingua francese: \"Le rocher de Tanios\") \u00e8 un romanzo storico dello scrittore franco-libanese Amin Maalouf, edito nel 1993 da Grasset.\nIl romanzo tratta della rocambolesca vita del giovane Tanios, vissuto nella prima met\u00e0 dell'Ottocento, il cui destino si \u00e8 intrecciato con gli sconvolgimenti politici dell'epoca rimanendo nella memoria del villaggio frammisto ad un'antica superstizione. Il romanzo \u00e8 strutturato come una ricerca storica fatta dal narratore onnisciente, che sostiene di raccontare la vera storia di Tanios grazie alla consultazione di una cronistoria di un monaco dell'epoca.\nTrama.\nLibano, prima met\u00e0 dell'Ottocento. Nel piccolo villaggio cristiano di Kfaryabda la bellissima Lamia, moglie di G\u00e9rios, segretario e tesoriere dello sceicco del paese, d\u00e0 alla luce un bambino di nome Tanios. Il ragazzo, oggetto subito di maldicenze sulla sua vera paternit\u00e0 e dotato di una spiccata intelligenza e sensibilit\u00e0 che lo porter\u00e0 a diventare protagonista di alterne vicissitudini, si innamora, ricambiato, di una bella ragazza, che per\u00f2 viene data in moglie al figlio dello sceicco."}
{"id": "684841", "revid": "123124748", "url": "https://it.wikipedia.org/wiki?curid=684841", "title": "Eugenia Charles", "text": "Biografia.\nNata Mary Eugenia Charles in Pointe Michel, nella Saint Luke Parish, approd\u00f2 in politica negli anni sessanta del XX secolo. Aiut\u00f2 a fondare il suo partito, Dominica Freedom Party, di cui divenne capo dai primi anni settanta al 1995. Venne eletta in parlamento nel 1970 e divenne capo dell'opposizione nel 1975.\nLa Charles divent\u00f2 primo ministro all'indipendenza del paese nel 1979 e dal 1980 al 1990 fu anche Ministro degli Esteri. Acquist\u00f2 popolarit\u00e0 durante l'invasione statunitense di Grenada nel 1983, quando, nel ruolo di Presidente dell'Organizzazione degli Stati dei Caraibi Orientali, appar\u00ec in televisione con Ronald Reagan offrendogli il suo supporto. \nConosciuta come la \"lady di ferro\" dei Caraibi, fu la prima donna ad assumere tale ruolo nell'area caraibica e anche una delle poche rappresentanti di colore a ricoprire una carica di stato.\nPoco dopo il suo ritiro dalla politica nel 1995, il suo partito perse le elezioni.\nIl 30 agosto 2005, Dame Eugenia Charles venne portata all'ospedale di Fort-de-France, Martinica, per un'operazione per il rimpiazzo dell'anca, ma per complicazioni muore il 6 settembre, a 86 anni."}
{"id": "684846", "revid": "1543377", "url": "https://it.wikipedia.org/wiki?curid=684846", "title": "Menapi", "text": "I Menapi erano una trib\u00f9 celtica appartenente al territorio della Gallia Belgica.\nTerritorio.\nI Menapi, secondo Strabone e Tolomeo, vivevano nella zona dell'estuario del Reno e verso sud lungo la Schelda, fino alle Ardenne, in epoca pre-romana e romana. La loro citt\u00e0 principale era l\"'oppidum\" di Cassel, nei pressi di Terouanne (Francia del nord). Confinavano a ovest coi Morini, a sud-est coi Nervi, a nord-est con gli Eburoni (fino all'arrivo di Cesare, a cui si opposero strenuamente), a est coi Tungri (da dopo Augusto) e a nord (oltre la foce della Schelda) coi Sigambri e i Batavi.\nManapi d'Irlanda.\nSempre Tolomeo parla di una trib\u00f9 del sud-est dell'Irlanda, dalla denominazione omofona di \"Manapi\". Ma toponimi come Fermanagh fanno pensare anche a una loro presenza nel nord-ovest dell'isola.\nLa campagna di Cesare.\nResistettero tenacemente fino al 54 a.C. alla conquista romana. Fornirono 9 000 uomini alla coalizione belgica che nel 57 a.C. venne sconfitta dai romani e l'anno successivo si schierarono coi Veneti contro Cesare. Anche se quest'ultimo prevalse, Menapi e Morini rifiutarono la pace, continuando a fare guerra agli invasori romani. Solo dopo diverse e devastanti campagne, il generale romano riusc\u00ec a piegarli, ponendoli sotto il controllo del suo alleato Commio degli Atrebati.\nEpoca romana.\nUna coorte romana formata da ausiliari Menapi \u00e8 attestata da iscrizioni del II secolo in Britannia. E l'usurpatore Carausio, comandante della flotta romana che nel III secolo si proclam\u00f2 imperatore della Britannia e della Gallia settentrionale era un menape nato in Batavia. E nel V secolo la \"Notitia Dignitatum\" menziona una legione di menapi senior."}
{"id": "684847", "revid": "830939", "url": "https://it.wikipedia.org/wiki?curid=684847", "title": "Johann Jakob Bodmer", "text": "Biografia.\nFiglio del pastore protestante Hans Jakob e di Esther Orell, dopo aver frequentato la scuola latina e il collegio \"Carolinum\" di Zurigo, in un primo tempo un\u00ec i suoi interessi letterari e storici all'attivit\u00e0 del commercio della seta. Da giovane si rec\u00f2 spesso in Italia e in Francia.\nNel 1720 conobbe Johann Jakob Breitinger con il quale fond\u00f2 la \"Societ\u00e0 dei pittori\", nel 1721 la rivista \"Die Discourse der Mahlern\" - che, chiusa nel 1723, prosegu\u00ec nel 1746 come \"Der Mahler der Sitten\" - e la \"Societ\u00e0 di storia\" nel 1727. \nI loro scritti, critici nei confronti della Scuola di Lipsia di Johann Christoph Gottsched, esaltarono l'elemento del meraviglioso e del fantastico in letteratura a scapito delle norme della scuola francese. Nella storia dell'estetica, Bodmer evidenzi\u00f2 una notevole influenza da parte di Pietro Calepio e di Joseph Addison, propendendo per l'importanza della immaginazione e dell'atto creativo pur nel rispetto delle regole classiche e dell'ispirazione a modelli precedenti.\nBodmer frequent\u00f2 Friedrich Gottlieb Klopstock, Christoph Martin Wieland, Heinrich von Kleist, Johann Wolfgang Goethe, Johann Heinrich Tischbein il Vecchio e Wilhelm Heinse. \nDal 1725 insegn\u00f2 come supplente nel \"Carolinum\", dove dal 1731 al 1775 ottenne la cattedra di storia svizzera. Nel 1734, con il nipote Konrad Orell e con Konrad von Wyss fond\u00f2 la casa editrice Orell &amp; C. e nel 1747 entr\u00f2 a far parte del Gran Consiglio di Zurigo. \nScrisse una decina di poemi epici a sfondo religioso, una cinquantina di drammi patriottici, tradusse i poemi omerici, il \"Paradiso Perduto\" di John Milton e varie ballate nordiche, fece pubblicare nel ruolo di editore il \"Nibelungen\" e il \"Minnesinger\" (1758-1759). \nIl suo impegno culturale lo pose a met\u00e0 strada, con compiti di mediazione, tra la letteratura francese declinante e il ritorno della passione per le letterature antiche e medioevali, tra il cattolicesimo ed il protestantesimo, tra razionalismo e fantasia."}
{"id": "684848", "revid": "287204", "url": "https://it.wikipedia.org/wiki?curid=684848", "title": "Tacinga", "text": "Tacinga \u00e8 un genere di piante succulente della famiglia delle Cactaceae, caratterizzato da fusti sottili dalle protuberanze piatte e verdastre con piccoli fiori gialli.\nDistribuzione e habitat.\nIl genere \u00e8 originario del nord-est del Brasile, nei territori del Rio Grande do Norte.\nTassonomia.\nIl genere comprende le seguenti specie:"}
{"id": "684850", "revid": "104252", "url": "https://it.wikipedia.org/wiki?curid=684850", "title": "Johann Jacob Bodmer", "text": ""}
{"id": "684852", "revid": "122998383", "url": "https://it.wikipedia.org/wiki?curid=684852", "title": "Zerolandia", "text": "Zerolandia \u00e8 il quinto album in studio del cantautore italiano Renato Zero, pubblicato nel 1978 al quale fece seguito un tour denominato appunto Zerolandia Tour.\nIl disco.\nAll'uscita del disco, Renato Zero \u00e8 noto a livello nazionale, qui al suo culmine con i brani \"Triangolo\", \"Chi sei\", \"Sesso o esse\" e \"Sbattiamoci\". L'album contiene inoltre \"La favola mia\", uno dei brani pi\u00f9 apprezzati dell'artista romano; l'ironica \"Io uguale io\"; \"Fermati\" e \"Sogni di latta\"; \"Una guerra senza eroi\", eseguita a mo' di marcia militare; \"Amaro Madely\", canzone stile anni '30 che riprende i temi di \"Ti bevo liscia\" (qui il protagonista si invaghisce di una testimonial di un amaro), la quale comincia con una sorta di \"effetto radio\". Chiude l'album la canzone \"Uomo no\", la cui introduzione non \u00e8 altro che una rivisitazione al sintetizzatore della sigla di apertura dei programmi della Rai.\nIl brano \"Triangolo\" venne tradotto in lingua spagnola con il titolo \"Triang\u00f9lo\", e tale versione fu pubblicata in Spagna e (solo come disco promozionale) in America Latina nel 1979. Era il lato B del 45 giri \"La carroza\" (versione in spagnolo de \"Il carrozzone\"). Della canzone esiste anche una versione in lingua inglese, dal titolo \"Sexy Party\", che non fu mai pubblicata e di cui rimane un provino.\nGli autori de \"La favola mia\" risultano essere Evangelisti-Renatozero-Pintucci sulla prima stampa del vinile e Evangelisti-Conrado-Verecchia-Montanari sulle stampe successive. Piero Montanari, nel suo blog, ricorda di aver scritto il brano insieme a Renato Zero .\nTuttavia nell'archivio della SIAE la canzone risulta depositata da Conrado e Montanari per la musica e da Evangelisti per il testo.\nNella prima stampa del disco, alla fine del secondo lato, qualche attimo dopo le ultime note di \"Uomo, no\", si udiva la voce di Renato sussurrare: \"Ciao N\u00ec\".\nL'8 febbraio 2019, l'album \u00e8 stato inserito nella collana \"Mille e uno Zero\", edita con TV Sorrisi e Canzoni, in versione rimasterizzata.\nOrchestra.\nOrchestra composta dai turnisti della RCA Italiana, diretta da Ruggero Cini.\nCanzoni.\nIo uguale io.\n\"Io uguale io\" \u00e8 la seconda traccia dell'album, ed \u00e8 nota anche come \"Identikit\". Il brano \u00e8 stato eseguito come canzone d'apertura di quattro tour: Identikit Zero, Caravan Zero, \"MpZero\" e \"Sei Zero\", in quasi tutte le date. \u00c8 una specie di \"auto - psicanalisi\" ed anche un modo per non perdere di mente il \"proprio passato\",sia bello che brutto,e riuscire a \"smascherare la realt\u00e0\" e continuare a vivere felicemente. Il significato della canzone, se approfondito, altro non \u00e8 che un \"identikit\" che ci aiuta a riflettere.."}
{"id": "684854", "revid": "28406", "url": "https://it.wikipedia.org/wiki?curid=684854", "title": "Mega Logotea", "text": ""}
{"id": "684855", "revid": "287204", "url": "https://it.wikipedia.org/wiki?curid=684855", "title": "Consenso approssimativo", "text": "Il consenso approssimativo \u00e8, nei sistemi di decisione basati sul metodo del consenso, l'\"orientamento del gruppo\" riguardo a un particolare aspetto preso in esame. \u00c8 stato definito come \"il punto di vista dominante\" di un gruppo come determinato dal relativo coordinatore. Il termine in primo luogo \u00e8 stato usato dall\"Internet Engineering Task Force\" (IETF) nella descrizione delle relative procedure per i gruppi di lavoro. Il consenso approssimativo \u00e8 parte di altre forme di risoluzione di consenso, come per esempio il metodo del consenso dei quaccheri.\nI mezzi per stabilire il consenso approssimativo sono stati descritti dallo IETF (1998) come segue:"}
{"id": "684857", "revid": "298055", "url": "https://it.wikipedia.org/wiki?curid=684857", "title": "Katrina (Ciclo dell'Eredit\u00e0)", "text": ""}
{"id": "684859", "revid": "123495410", "url": "https://it.wikipedia.org/wiki?curid=684859", "title": "EroZero", "text": "EroZero \u00e8 il sesto album in studio del cantautore italiano Renato Zero, pubblicato nel 1979.\nIl disco.\nPer la prima volta un disco dell'artista romano raggiunge la prima posizione nella hit parade degli album pi\u00f9 venduti. Merito, soprattutto, del successo del singolo \"Il carrozzone\", canzone apprezzata anche da un pubblico pi\u00f9 ampio e popolare, coadiuvata dal brano \"Baratto\" sul lato B, grande successo nei juke-box e nelle discoteche. I testi sono tutti di Franca Evangelisti e di Renato Zero, composti insieme o separatamente. Gli arrangiamenti, la direzione d'orchestra e la produzione dell'album sono curati da Piero Pintucci, mentre il tecnico del suono \u00e8 Maurizio Montanesi. Nei cori de \"La rete d'oro\", sono da segnalare le armonie del gruppo vocale femminile delle Baba Yaga. Congiuntamente a quelli del precedente \"Zerolandia\" del 1978, i brani dell'album costituiranno la colonna sonora del film/commedia musicale \"Ciao n\u00ec\", uscito nello stesso anno.\nIl 29 marzo 2019, l'album \u00e8 stato inserito nella collana \"Mille e uno Zero\", edita con TV Sorrisi e Canzoni, in versione rimasterizzata."}
{"id": "684860", "revid": "125725623", "url": "https://it.wikipedia.org/wiki?curid=684860", "title": "Football Club Internazionale Milano 2004-2005", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 2004-2005.\nStagione.\nPer lanciare l'ennesimo assalto al tricolore ormai atteso da un quindicennio, nell'estate 2004 la societ\u00e0 ingaggi\u00f2 in panchina l'ex laziale Roberto Mancini. Sulle tracce dello jesino \u2014 distintosi nel recente biennio a Formello per i buoni risultati a dispetto della precaria situazione economica \u2014 la dirigenza si era mossa gi\u00e0 negli anni precedenti, senza mai giungere tuttavia ad un accordo.\nSul piano tattico il nuovo allenatore impost\u00f2 un modulo 4-4-2 con la variabile del tridente, avvalendosi dei numerosi acquisti: con Favalli e Mihajlovi\u0107 (anch'essi provenienti dalla capitale) a guardia delle fasce, Burdisso e Z\u00e9 Maria costituirono alternative al centrale difensivo e al laterale di spinta. In mediana il duttile Cambiasso si fece preferire all'incontrista Davids, col faro di centrocampo rappresentato da Ver\u00f3n: movimenti di piccolo calibro riguardarono invece l'attacco. Circa il mercato in uscita, si segnal\u00f2 la cessione di Fabio Cannavaro alla Juventus con l'estremo difensore Carini giunto alla Pinetina quale contropartita dell'affare.\nBench\u00e9 puntuale in fase realizzativa \u2014 coi giovani Adriano e Martins affermatisi quali titolari vestendo i panni di \u00abariete centrale\u00bb e seconda punta \u2014 la squadra manc\u00f2 nel complesso di equilibrio generale, scoprendo in particolare al fianco agli errori commessi da un pacchetto arretrato incline a sfilacciarsi. \nSotto il profilo dei risultati, i nerazzurri \u2014 fautori di una celebre rimonta casalinga contro la Sampdoria \u2014 totalizzarono un'imbattibilit\u00e0 complessiva di 38 partite tra campionato e coppe: la striscia assoluta, aperta il 9 maggio 2004 e consistente pertanto in 40 gare senza battute d'arresto, venne frantumata il 27 febbraio 2005 a causa della sconfitta nella stracittadina milanese.\nLa compagine rossonera decret\u00f2 in seguito anche l'eliminazione nei quarti di finale della Champions League, scenario contraddistinto fin l\u00ec dalle \"goleade\" inflitte al Valencia detentore della Coppa UEFA e al Porto campione d'Europa uscente: chiamata ad un'improba rimonta nel \"retour match\", la formazione di Mancini perse a tavolino dopo che le intemperanze del pubblico avevano comportato il ferimento del portiere Dida tramite un lancio di petardi e la sospensione del gioco.\nPur notevolmente distanziata in classifica dalle storiche rivali, la \"Beneamata\" (altrimenti battuta dal solo Messina) fece suo il terzo posto in campionato segnalando un record di 31 gol in campo avverso: negli annali furono poi iscritti i 18 pareggi, 11 dei quali conseguiti in trasferta. Il bilancio dell'annata risult\u00f2 comunque impreziosito dalla Coppa Italia, riconoscimento cui s'aggiunse la nomina da parte della IFFHS di miglior club a livello mondiale per il 2005.\nL'atto finale contro la Roma \u2014 avversaria cui erano precedute Bologna, Atalanta e Cagliari \u2014 fu deciso da una doppietta di Adriano all'Olimpico, col trionfo suggellato al Meazza da una punizione di Mihajlovi\u0107: il 15 giugno 2005 l'Inter pose quindi in bacheca il primo trofeo dai tempi della Coppa UEFA vinta con Luigi Simoni nel 1998.\nMaglie e sponsor.\nLo sponsor tecnico per la stagione 2004-2005 fu la Nike, mentre lo sponsor ufficiale fu la Pirelli.\nOrganigramma societario.\nArea Direttiva\nArea marketing\nArea organizzativa\nArea comunicazione\nArea tecnica\nArea sanitaria\nStatistiche.\n\"Statistiche aggiornate al 15 giugno 2005\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "684863", "revid": "33888", "url": "https://it.wikipedia.org/wiki?curid=684863", "title": "Luigi Pedrazzi", "text": "Biografia.\nFrequenta a Bologna il liceo classico Luigi Galvani, dove stringe amicizia con alcuni ragazzi che poi avranno un ruolo anche nelle fasi successive della sua vita. Per ragioni generazionali, nessuno di loro combatte nella Seconda guerra mondiale: come Pedrazzi ricorder\u00e0 molte volte, il loro antifascismo fu pi\u00f9 nei pensieri che nelle azioni. Laureatosi all'Alma Mater in Filosofia con Felice Battaglia (con una tesi su Duns Scoto), vince una borsa di studio grazie alla quale frequenta (nel 1951-52) l\u2019Istituto Italiano di Studi Storici di Napoli sotto la guida di Benedetto Croce.\nNel 1951 \u00e8 tra i promotori della rivista il Mulino, di cui sar\u00e0 direttore dal 1961 al 1965, e con la quale continuer\u00e0 sempre a collaborare. Nata originariamente come \u201cQuindicinale di informazione culturale e universitaria\u201d, diventa pochi mesi dopo un \u201cMensile di attualit\u00e0 e di cultura\u201d. Il gruppo dei fondatori \u00e8 formato, oltre allo stesso Pedrazzi, da Fabio Luca Cavazza, Pier Luigi Contessi, Gianluigi Degli Esposti, Giuseppe Federico Mancini, Nicola Matteucci e Antonio Santucci. Nel 1954 sar\u00e0 poi tra i fondatori della Societ\u00e0 editrice il Mulino (da lui presieduta tra il 1965 e il 1970) e, successivamente, della omonima Associazione di cultura e politica (presieduta dal 2009 al 2011).\nParallelamente alle attivit\u00e0 nel Mulino, negli anni cinquanta e sessanta insegna Filosofia nelle scuole superiori. Dal 1956 al 1960 \u00e8 consigliere comunale a Bologna, eletto come indipendente nelle liste della Democrazia Cristiana guidata da Giuseppe Dossetti. Assieme a Dossetti fa parte in consiglio di quella \"minoranza programmatica\", che negli anni successivi imposter\u00e0 un confronto costruttivo, improntato sulla qualit\u00e0 e il dialogo, con la maggioranza comunista e socialista. Nel 1965, avviandosi in citt\u00e0 l\u2019esperienza amministrativa dei Quartieri, viene nominato dal sindaco Guido Fanti \"aggiunto\" del sindaco nel quartiere Mazzini.\nNei primi anni settanta conduce per la Rai la trasmissione di approfondimento giornalistico Boomerang. Nel 1972 \u00e8 in Calabria al seguito di Beniamino Andreatta, con alcuni giovani professori dell\u2019Ateneo bolognese, per avviare l\u2019Universit\u00e0 della Calabria, a Rende, dove gli viene affidato il Centro televisivo \u2013 il primo esperimento di questo tipo in Italia \u2013 e il Corso di Tecnica del linguaggio televisivo.\nD\u00e0 vita insieme ad altri intellettuali di area cattolica come Pietro Scoppola alla Lega Democratica ed \u00e8 molto attivo sul fronte del \u00abno\u00bb al Referendum sul divorzio; insieme a Ermanno Gorrieri e Luigi Macario \u00e8 alla guida del gruppo di cattolici che si adopera per il mantenimento del divorzio al referendum abrogativo del 1974. Tra gli altri, oltre a Pedrazzi, ne fanno parte Pietro Scoppola, Leopoldo Elia, Raniero La Valle Romano Prodi, Giancarla Codrignani. Contrariamente ad altri, Pedrazzi non fa seguire un impegno politico diretto alla sua scelta, preferendo l\u2019attivit\u00e0 di commentatore e analista politico.\nNel 1975 fonda insieme ad Ermanno Gorrieri il quotidiano locale di opinione politica Il Foglio - dalla vita breve quanto intensa - che rompe il monopolio del Resto del Carlino di Girolamo Modesti. Il primo editoriale si intitola \"Perch\u00e9 sosteniamo Moro\". Giudicato troppo moderato, provoca l\u2019immediata riunione di redazione per protesta dei giornalisti. Come pubblicista scrive nel corso degli anni per vari giornali nazionali e locali (la Repubblica, Il Giorno, Il Messaggero, Il Mattino, Avvenire, di cui ha diretto Bologna Sette, l'inserto bolognese domenicale, Il Domani di Bologna).\nA partire dalla seconda met\u00e0 degli anni settanta, sempre all\u2019interno delle attivit\u00e0 del gruppo del Mulino, si dedica, in stretta collaborazione con Arturo Parisi, al rafforzamento del ruolo dell\u2019Istituto Cattaneo (di cui sar\u00e0 presidente fino al 1995) nel campo degli studi politici ed elettorali. Sempre attento ai temi della scuola e della formazione, d\u00e0 vita alla rivista \"Scuola e Professione\".\nInstancabile animatore di iniziative dal basso in ambito sia politico sia ecclesiale, promuove varie associazioni; una di queste (Icona) si occupa di dialogo cattolico-ortodosso nelle condizioni storiche di rapido cambiamento dovuto al crollo dei regimi dell\u2019Est. Altre, come Questa Universit\u00e0 Popolare, Ginnasio, o la Scuola della Pace di Sovere radunano persone interessate a esercizi di autoformazione politica. Costituisce anche, con alcuni amici giornalisti, Alfa Tape, per la produzione di libri e audiovisivi: il lavoro di maggior lena \u00e8 senza dubbio la traduzione della Bibbia in lingua swaili. Al centro dei suoi interessi, oltre alle vicende della politica, c\u2019\u00e8 sempre anche la vita della Chiesa, a cui ha preso parte attivamente a livello sia parrocchiale (ad esempio come insegnante di catechismo) sia, nella stagione post-conciliare, partecipando agli organismi preposti alla valorizzazione del ruolo del laicato (Consigli pastorali).\nGeneralmente restio all\u2019impegno politico diretto in termini partitici, partecipa alle battaglie referendarie al fianco di Mario Segni. Successivamente, accetta la nomina a vicesindaco di Bologna (1995) nella Giunta guidata da Walter Vitali, che d\u00e0 vita a quella che \u00e8 considerata l'anticipazione della futura coalizione dell'Ulivo, una stagione politica e culturale cui Pedrazzi partecipa a fianco di Romano Prodi. Nel ruolo di vicesindaco, in linea con l\u2019atteggiamento di \"uomo del dialogo\" che ha caratterizzato tutte le sue attivit\u00e0, \u00e8 particolarmente attivo nell'istituzione della Scuola di Pace di Monte Sole, nel rapporto con la comunit\u00e0 ebraica bolognese (Museo Ebraico) e nella concreta opera di aiuto alle popolazioni civili vittime della guerra nella ex Jugoslavia (gemellaggio Bologna-Tuzla). Cessato l\u2019impegno amministrativo, continua a seguire la politica locale animando l'associazione Cittadini in Consiglio e pubblicando resoconti e riflessioni sui lavori del Consiglio comunale attraverso il periodico \"Il Raglio\". Nel 2014 il Comune di Bologna gli conferisce l\u2019Archiginnasio d\u2019Oro, la massima onorificenza cittadina alle personalit\u00e0 che si sono distinte nel campo della cultura e della scienza.\nI principi e i valori a cui si \u00e8 sempre ispirata la sua multiforme attivit\u00e0, pur nella diversit\u00e0 dei tempi e delle situazioni, si possono rintracciare nei suoi numerosi scritti. Negli ultimi anni, mentre prosegue la sua attiva collaborazione alla rivista il Mulino, si dedica alla ricostruzione storica delle vicende che portarono al Concilio Vaticano II, alla riflessione sulla sua ricezione nei decenni successivi e alla sua riattualizzazione nel contesto presente."}
{"id": "684864", "revid": "1534111", "url": "https://it.wikipedia.org/wiki?curid=684864", "title": "Kyat birmano", "text": "Il Kyat (in birmano \u1000\u103b\u1015\u103a) \u00e8 la moneta ufficiale della Birmania (o Myanmar).\n\u00c8 spesso abbreviato in K. Nella carta moneta da 1 Kyat \u00e8 rappresentato il Generale Aung San, che compariva anche nella carta moneta da 5 e da 10 Kyat. La sua immagine \u00e8 stata sostituita, dopo il 1989, dal \"Chinze\", la statua tradizionale. I tagli vanno da 1 a 1000 Kyats, passando per 5, 10, 50, 100, 200 e 500. Dal 1\u00ba ottobre 2009 \u00e8 entrata in circolazione anche la banconota da 5000 Kyats. Un Kyat \u00e8 diviso in 100 pyas (centesimi).\nIl tasso di inflazione \u00e8 del 9,6%."}
{"id": "684867", "revid": "1543377", "url": "https://it.wikipedia.org/wiki?curid=684867", "title": "Hexagramma", "text": "L'hexagramma (in greco \u1f11\u03be\u03ac\u03b3\u03c1\u03b1\u03bc\u03bc\u03b1) era una moneta d'argento di grande modulo dell'Impero bizantino e coniata per la prima volta da Eraclio I.\nStoria.\nCon l'eccezione di poche emissioni cerimoniali del VI secolo, le monete d'argento non erano usate nei sistema monetario tardo romano e nelle prime coniazioni bizantine (monetazione bizantina), prevalentemente a causa della grande fluttuazione del prezzo dell'argento rispetto a quello dell'oro. Solo sotto l'imperatore Eraclio I (610\u2013641) furono coniate nuove monete d'argento nel 615 per rispondere alle necessit\u00e0 della guerra con la Persia. Il metallo per queste monete venne principalmente dalla confisca di oggetti liturgici.\nL'emissione rimase regolare sotto i successori di Eraclio, Costante II (641\u2013668), dal cui regno ci sono rimasti diversi esemplari, ma divenne pi\u00f9 rara con Costantino IV (668\u2013685), e sembra di conseguenza che sia stata coniata solo occasionalmente come moneta cerimoniale fino ad essere abbandonata completamente sotto Anastasio II (713\u2013715).\nNel 720 tuttavia l'imperatore Leone III l'Isaurico (717\u2013741) emise una nuova moneta d'argento, il \"miliaresion\".\nValore.\nIl suo peso era di 6 \"grammata\" cio\u00e8 ca 6,82 grammi. \nLa moneta perse il nome dal suo peso di sei \"grammata\" (\u03b3\u03c1\u03ac\u03bc\u03bc\u03b1\u03c4\u03b1) cio\u00e8 circa 6,84 grammi e probabilmente valeva un dodicesimo del solido d'oro. Valeva un doppio miliarense. \nNon era comune quanto le monete d'oro e di bronzo."}
{"id": "684868", "revid": "124679765", "url": "https://it.wikipedia.org/wiki?curid=684868", "title": "Luca di Melicucc\u00e0", "text": "Biografia.\nNacque a met\u00e0 dell'XI secolo in provincia di Reggio Calabria, nel paese di Melicucc\u00e0, gi\u00e0 famoso all'epoca per essere stato il luogo in cui Sant'Elia Speleota pass\u00f2 gli ultimi anni della sua vita.\nIncerta \u00e8 la sua data di nascita, che si dovrebbe aggirare tra il 1035 e il 1040. Suo padre si chiamava Ursino, la madre Maria.\nSulla sua formazione ebbe grande influsso Nicola, vescovo della vicina Oppido. Gi\u00e0 da giovane intraprese la via del monachesimo presso il Monastero delle Grotte, fondato a Melicucc\u00e0 da Sant'Elia Speleota, dove studi\u00f2 assiduamente i Testi Sacri.\nFu presto ordinato sacerdote, e nel 1092 fu scelto come vescovo della piccola diocesi di Isola. Negli anni successivi viaggi\u00f2 molto: si rec\u00f2 anche in Sicilia dove ordin\u00f2, seguendo il rito greco, alcuni sacerdoti. Ma la sua attivit\u00e0 pastorale si svolse soprattutto in Calabria. Fu attivo in particolare a Medino (nella Piana di Sibari), a Scilla, a Squillace, a Bovalino e in molte zone della Calabria meridionale. Tent\u00f2 anche di recarsi, invano, a Costantinopoli. La sua predicazione fu spesso accompagnata da eventi miracolosi, come l'avere messo in fuga un lupo oppure la guarigione di un ammalato.\nFond\u00f2 nei pressi di Amaroni il monastero di San Nicola di Vittorito, dove si ritir\u00f2 negli ultimi anni della sua vita. Mor\u00ec il 10 dicembre 1114. Fu prima sepolto a Solano (nei pressi di Bagnara Calabra) e successivamente fu traslato nella cattedrale di Bova. Di lui non si \u00e8 conservata nessuna opera, tantomeno le reliquie.\nChiamato \"Luca il Grammatico\" (dal greco g\"rammatik\u00f2s, \"\"letterato\") per la sua erudizione, dotato di grande eloquenza, fu anche valente innografo (e di ci\u00f2 si ha testimonianza nel \"Codice Messinese Greco\", nel quale sono presenti dei \"Canoni\" (poesie) da lui composti in onore di San Giovanni Battista) ed amanuense (ne \u00e8 prova una pergamena greca contenente il testamento dell'abate Gregorio, igumeno del monastero di San Filippo di Demenna, scritto da Luca nel 1105).\nFu il primo vescovo della diocesi di Isola Capo Rizzuto (Asylon nome greco dell'allora cittadina),fu durante la sua carica che venne ritrovata l'icona sacra della Madonna Greca. Rimangono pochi reperti della sua carica di vescovo per via di pap\u00e0 Gregorio XIII che fece trasferire tutti i documenti,molte icone(ad eccezione della Madonna Greca il cui culto \u00e8 tutt'oggi molto sentito ad Isola Capo Rizzuto) e oggetti di valore a Roma come suo personale patrimonio. A Steccato di Cutro, che fu possedimento della Diocesi di Isola Capo Rizzuto per 400 anni, esiste ancora una collinetta che continua a portare il suo nome \"Timpone San Luca\" a testimonianza del suo passaggio. "}
{"id": "684871", "revid": "367445", "url": "https://it.wikipedia.org/wiki?curid=684871", "title": "Aristotele", "text": "Biografia.\nAristotele nacque nel 384 a.C. o nel 383 a.C. a Stagira, l'attuale Stavro, colonia greca situata nella parte nord-orientale della penisola calcidica della Tracia..\nSi dice che il padre, Nicomaco, sia vissuto presso Aminta III, re dei Macedoni, prestandogli i servigi di medico e di amico. Aristotele, come figlio del medico reale, doveva pertanto risiedere nella capitale del Regno di Macedonia, Pella (fatto che gli permetter\u00e0 pi\u00f9 avanti di venire invitato dal re Filippo a fare da precettore a suo figlio Alessandro). Fu probabilmente per questa attivit\u00e0 di assistenza al lavoro del padre che Aristotele fu avviato alla conoscenza della fisica e della biologia, aiutandolo nelle dissezioni anatomiche.\nSecondo gli studiosi la biografia di Aristotele pu\u00f2 essere suddivisa in tre periodi: 1) il ventennio trascorso all'Accademia; 2) il periodo dei viaggi ad Asso, a Mitilene e in Macedonia; 3) quello successivo alla fondazione del Liceo. Il \"primo periodo\" ebbe inizio quando, rimasto orfano in tenera et\u00e0, dovette trasferirsi dal tutore Prosseno ad Atarneo, cittadina dell'Asia Minore nella regione della Misia situata nel nord-ovest dell'attuale Turchia, di fronte all'isola di Lesbo. Prosseno, verso il 367 a.C., lo mand\u00f2 ad Atene per studiare nell'Accademia fondata da Platone circa vent'anni prima, dove rimarr\u00e0 fino alla morte del suo maestro. Aristotele non fu dunque mai un cittadino di Atene, ma un meteco.\nQuando il diciassettenne Aristotele entra nell'Accademia, Platone \u00e8 a Siracusa da un anno, su invito di Dione, parente di Dionigi I, e torner\u00e0 ad Atene solo nel 364 a.C.; in questi anni, secondo l'impostazione didattica dell'Accademia, Aristotele dovette iniziare con lo studio della matematica, per passare tre anni dopo alla dialettica.\nA reggere la scuola \u00e8 Eudosso di Cnido, uno scienziato che dovette molto influenzare il giovane studente che, molti anni dopo, nell\"'Etica Nicomachea\" scriver\u00e0 che le teorie di Eudosso \u00abtrovano credito pi\u00f9 per la virt\u00f9 e per i costumi di Eudosso che per se stesse. Infatti si riteneva che egli fosse straordinariamente temperante; quindi non sembrava che sostenesse queste tesi per amore del piacere ma perch\u00e9 le cose stanno davvero cos\u00ec.\u00bb.\nAbbandono dell'Accademia.\nIl secondo periodo ha inizio quando nel 347 a.C. muore Platone e alla direzione dell'Accademia, pi\u00f9 per motivi economici che per meriti riconosciuti, viene chiamato Speusippo, nipote del grande filosofo ateniese. Aristotele, che evidentemente doveva ritenersi pi\u00f9 degno del prescelto, lascia la scuola insieme con Senocrate, altro pretendente alla guida dell'Accademia, per ritornare ad Atarneo, dove aveva trascorso l'adolescenza, invitato da Ermia, allora tiranno della citt\u00e0. Ermia, che era stato gi\u00e0 da lui conosciuto ai tempi dell'Accademia, era poi riuscito con un rovesciamento politico a diventare successore di Eubulo, signore di Atarneo, e ad impossessarsi di Asso. Nella corte di Ermia Aristotele ritrova altri due ex allievi di Platone, Erasto e Corisco. Nello stesso anno tutti e quattro si trasferiscono ad Asso, divenuta intanto la nuova sede della corte, dove fondano una scuola che Aristotele battezza come unica vera scuola platonica; ad essa aderiscono anche il figlio di Coristo, Neleo, e il futuro successore di Aristotele nella scuola di Atene, Teofrasto, suo brillante allievo.\nNel 344 a.C., su invito dello stesso Teofrasto, Aristotele va a Mitilene, sull'isola di Lesbo, dove fonda un'altra scuola, anch'essa battezzata come la sola aderente ai canoni platonici. Vi insegna fino al 342, anno in cui \u00e8 chiamato a Pella, in Macedonia dal re Filippo II perch\u00e9 faccia da precettore al figlio Alessandro Magno. Aristotele svolger\u00e0 questo incarico per circa tre anni, fino a quando Alessandro non sar\u00e0 chiamato a partecipare alle spedizioni militari del padre. Non sappiamo molto dell'educazione che Aristotele impartisce ad Alessandro ma si suppone che le lezioni si basassero prevalentemente sui fondamenti della cultura greca (a partire da Omero) facendo cos\u00ec di Alessandro un uomo greco per gli ideali trasmessigli, ma anche soprattutto sulla politica, dato il destino che attendeva Alessandro. \u00c8 inoltre possibile che durante questo incarico Aristotele abbia concepito il progetto di una grande raccolta di Costituzioni.\nLa fondazione del Peripato.\nIl terzo periodo inizia quando nel 340 a.C. Alessandro diviene reggente del regno di Macedonia, cominciando anche ad avvicinarsi alla cultura orientale. Il suo maestro Aristotele, che \u00e8 intanto rimasto vedovo e convive con la giovane Erpillide da cui ha avuto il figlio Nicomaco, negli ultimi anni della sua vita torna forse a Stagira e, intorno al 335 a.C., si trasferisce ad Atene, dove in un pubblico ginnasio, detto \"Liceo\" perch\u00e9 sacro ad Apollo Licio, fonda una sua famosissima e celebrata scuola, chiamata Peripato (dal greco \u03a0\u03b5\u03c1\u03af\u03c0\u03b1\u03c4\u03bf\u03c2, \u00abla Passeggiata\u00bb; da \u03c0\u03b5\u03c1\u03b9\u03c0\u03b1\u03c4\u03ad\u03c9 \u00abpasseggiare\u00bb, composto di \u03c0\u03b5\u03c1\u03b9 \u00abintorno\u00bb e \u03c0\u03b1\u03c4\u03ad\u03c9 \u00abcamminare\u00bb) nome che indicava quella parte del giardino con un colonnato coperto dove il maestro e i suoi discepoli camminavano discutendo. Probabilmente non \u00e8 Aristotele ad acquistare la scuola; egli l'affitta, perch\u00e9 per la citt\u00e0 di Atene egli era uno straniero e non aveva diritto di propriet\u00e0. La scuola viene inoltre finanziata dallo stesso Alessandro. Aristotele promuove attivit\u00e0 di ricerca nella citt\u00e0 di Atene soprattutto per quanto riguarda materie scientifiche quali zoologia (di cui si occupa lui stesso), botanica (che affida a Teofrasto), astronomia e matematica (che affida a Eudemo da Rodi) e medicina (affidata a Menone).\nRiguardo alla scuola abbiamo notizie vaghe; comunque sappiamo per certo che gli alunni erano chiamati per dieci giorni a dirigere la scuola in prima persona: Aristotele ci teneva a istruire i suoi allievi a questo ruolo. Inoltre i pasti venivano consumati in comune secondo un'usanza dei pitagorici e ogni mese si organizzava un simposio filosofico con giudizio (\"iudicio\") guidato dalla saggezza del maestro. Le lezioni si svolgevano di mattina; di pomeriggio e di sera invece Aristotele teneva, sempre nella scuola, delle conferenze aperte al pubblico; le materie erano appunto di interesse pubblico quindi politica e retorica, ad esempio, ma non materie astratte come la metafisica e la logica.\nNel 323 a.C. muore Alessandro Magno e ad Atene si manifestano i mai sopiti odii antimacedoni; Aristotele, guardato con ostilit\u00e0 per il suo legame con la corte macedone, \u00e8 accusato di empiet\u00e0: lascia allora Atene e con la famiglia si rifugia a Calcide in Eubea, la citt\u00e0 materna, dove muore l'anno dopo forse per una malattia allo stomaco.\nTestamento.\nDiogene Laerzio riporta il testamento di Aristotele:\n\u00abAndr\u00e0 senz'altro bene, ma qualora capitasse qualcosa, Aristotele ha steso le seguenti disposizioni: tutore di tutti, sotto ogni aspetto, dev'essere Antipatro; per\u00f2, Aristomene, Timarco, Ipparco, Diotele e Teofrasto, se \u00e8 possibile, si prendano cura dei figli, di Erpillide [\"la sua convivente\"] e delle cose da me lasciate, fino all'arrivo di Nicanore. E al momento giusto, mia figlia [\"Piziade\"] sia data in sposa a Nicanore [...] Se invece Teofrasto vorr\u00e0 prendersi cura di mia figlia, allora sia padrone lui [...]\nI tutori e Nicanore, ricordandosi di me, si prendano cura anche di Erpillide, sotto ogni aspetto e anche se vorr\u00e0 risposarsi, in modo che non sia data in sposa indegnamente, visto che \u00e8 stata premurosa con me. In particolare, le vengano dati, oltre a quello che ha gi\u00e0 ottenuto, anche un talento d'argento e tre schiave, quelle che vuole, la schiava che gi\u00e0 ha e lo schiavo Pirro. E se vorr\u00e0 abitare a Calcide, le sia data la casa per gli ospiti vicino al giardino; se invece vorr\u00e0 stare a Stagira, le sia data la mia casa paterna [...]\nSia libera Ambracide e le si diano, alle nozze di mia figlia, cinquecento dracme e la giovane serva che gi\u00e0 possiede [...] Sia liberato Ticone quando mia figlia si dovesse sposare, e cos\u00ec anche Filone, Olimpione e il suo ragazzino. Non vendano nessuno dei giovani schiavi che attualmente mi servono, ma siano impiegati; una volta dell'et\u00e0 giusta, siano liberati, se lo meritano [...]\nOvunque sia costruita la mia tomba, l\u00e0 siano portate e deposte le ossa di Piziade, come lei stessa ordin\u00f2; dedichino poi anche da parte di Nicanore, se sar\u00e0 ancora vivo - come ho pregato a suo favore - statue di pietra alte quattro cubiti a Zeus Salvatore e ad Atena Salvatrice a Stagira\u00bb.\nOpere.\nGli storici della filosofia hanno dibattuto a lungo sul rapporto dello Stagirita con il suo maestro Platone, di difficile definizione per la difficolt\u00e0 di stabilire l'ordine di composizione dei suoi scritti.\nOggi gli studiosi non concordano con queste ipotesi, le quali seppure opposte possono ambedue risultare verosimili.\nCome nota infatti Pierre Pellegrin, delle pubblicazioni di Aristotele non abbiamo alcuna notizia. Non sappiamo in alcun modo la loro originaria edizione, collocazione, datazione, possiamo solo congetturare in modo assolutamente incerto alcune supposizioni. Questi dubbi nascono dalla storia della biblioteca di Aristotele studiata dal filologo belga Paul Moraux\nHorst Blanck nel suo \"Das Buch in der Antike\" riassume questa storia che si basa su Strabone (XIII, 1, 54), confermato e integrato da Diogene Laerzio (V, 52) e da Plutarco (\"Sulla\", XXVI, 1,3).\nLe vicende della biblioteca aristotelica.\nAlla morte di Aristotele, Teofrasto, suo discepolo, diviene scolarca del Liceo ereditandone la biblioteca; nel suo testamento lo scolarca lascer\u00e0 a un gruppo di allievi (tra cui Stratone di Lampsaco e Neleo di Scepsi), l'edificio accanto al \"kepos\", mentre al solo Neleo lascia la biblioteca di Aristotele a cui, nel frattempo, si sono aggiunti ulteriori volumi oltre agli scritti dello stesso Teofrasto.\nNeleo conta di essere nominato successore di Teofrasto ma gli viene preferito Stratone. Neleo abbandona allora il Liceo a si ritira nella sua citt\u00e0 natale, a Scepsi (Asia Minore), portandosi dietro l'intera biblioteca con tutte le opere di Aristotele, privando il Liceo di questo fondamentale strumento. A questo punto a tutta la comunit\u00e0 filosofica rimasero solo gli scritti aristotelici sotto forma di dialogo platonico (esoterici), che erano per\u00f2 solo una minima parte dei suoi studi, e una serie di trasposizioni del suo pensiero, non sempre fedeli, che comunque non potevano godere della rigorosit\u00e0 di tutti i passaggi logici dell'originale. Ad essi si aggiunsero tutta una serie di falsi attribuiti al filosofo, tra cui i testi che Neleo vendette alla biblioteca di Alessandria come \u201ctesti di Aristotele\u201d (come appaiono nel registro della stessa) ma che in realt\u00e0 erano appartenuti ad Aristotele, ma non erano affatto stati scritti da lui (in prevalenza erano le opere di Teofrasto).\nLa biblioteca in effetti fu presto, almeno in parte, ripristinata e quindi ereditata da Licone successore di Stratone.\nMorto intanto Neleo, gli eredi, che si limitarono a non buttare tutti quei testi che a loro poco interessavano, vennero a sapere che i re di Pergamo cercavano libri da \"acquisire\" per allestire la propria biblioteca e quindi nascosero i testi aristotelici in un fosso, decidendo infine di venderli ad Apellicone di Teo che riport\u00f2 ad Atene tutte quelle opere in parte ammuffite.\nApellicone mor\u00ec poco prima della conquista di Atene da parte dei Romani di Lucio Cornelio Silla (138 a.C. \u2013 78 a.C.) il quale decise di inserire nel bottino di guerra proprio la biblioteca di Apellicone che conteneva quella che era stata di Neleo. I vecchi rotoli furono finalmente disponibili ad alcuni fortunati studiosi che crearono una sorta di \u00e9lite culturale. Fra di essi vi fu anche Tirannione il Vecchio, bibliotecario di Silla e che essendo maestro di Strabone, era ben informato delle vicende dei libri di Aristotele ed inoltre era anche amico di intellettuali interessati ad Aristotele come Cicerone, Attico e Cesare. Tirannone era uno studioso di Aristotele, che per\u00f2 cedette ben presto l'opera di riedizione al peripatetico pi\u00f9 noto in circolazione: Andronico da Rodi, curatore dell'edizione ancora oggi utilizzata per i trattati aristotelici. Intanto gli originali erano passati con l'intera biblioteca al figlio di Silla, Fausto Cornelio Silla, che dilapid\u00f2 l'intero patrimonio, vendendo anche i preziosi testi che scomparvero definitivamente.\nFu dunque Tirannione a procurare al peripatetico Andronico di Rodi le copie che gli occorsero per la compilazione degli elenchi delle opere di Aristotele. Se da una parte, ai tempi di Cicerone, gi\u00e0 circolavano dei testi di Aristotele, sotto forma di citazioni o allusioni e indicati come \"essoterici\", in quanto destinati alla pubblicazione \"esterna\" al Liceo, in realt\u00e0 quelli giunti a noi sono quelli di Andronico di Rodi, ovvero l'eredit\u00e0 di Neleo di Scepsi, quindi i testi riservati al Liceo, ma:\nOggi degli scritti di Aristotele si sogliono distinguere le opere giovanili, a cui egli cominci\u00f2 a lavorare gi\u00e0 nel 364 a.C., da quelle della maturit\u00e0.\nScritti giovanili (essoterici).\nA questo gruppo appartengono le seguenti opere, di cui restano solo frammenti: \"Grillo\", \"Sulle idee\", \"Sul Bene\", \"Eudemo\", \"Protreptico\" e \"De philosophia\".\nOpere della maturit\u00e0.\nDella produzione filosofica aristotelica pi\u00f9 matura ci sono giunti solo gli scritti composti per il suo insegnamento nel Peripato, detti \"libri acroamatici\" (in greco: \"ci\u00f2 che si ascolta\") o \"esoterici\"; oltre a questi, come esposto in precedenza, Aristotele aveva scritto e pubblicato, durante la sua precedente permanenza nell'Accademia di Platone, anche dei dialoghi destinati al pubblico, per questo motivo detti \"essoterici\", che sono per\u00f2 pervenuti in frammenti. Questi dialoghi giovanili furono letti e discussi dai commentatori fino al VI secolo d.C.\nA seguito della chiusura dell'Accademia ateniese ordinata nel 529 da Giustiniano e alla diaspora di quegli accademici, queste opere si dispersero e furono dimenticate, mentre di Aristotele rimasero solo i trattati esoterici; questi, a loro volta, erano stati dimenticati a lungo dopo la morte del Maestro fino ad essere ritrovati, alla fine del II secolo a.C., da un bibliofilo ateniese, Apellicone di Teo, in una cantina appartenente agli eredi di Neleo, figlio di Corisco, entrambi seguaci di Aristotele nella scuola di Asso. Apellicone li acquist\u00f2, portandoli ad Atene, e qui Silla li sequestr\u00f2 nel saccheggio di Atene dell'84 a.C., portandoli quindi a Roma, dove furono ordinati e pubblicati da Andronico da Rodi.\nL'insieme di queste opere pu\u00f2 essere ordinato per argomenti omogenei:\nApocrifi.\nAd Aristotele erano anche attribuiti - e perci\u00f2 sono stati tramandati nel suo \"corpus\" - la \"Retorica ad Alessandro\", l\"Economico\", i \"Problemata\", \"Le Audizioni Meravigliose\", \"Le Piante\" e \"La Meccanica\" e \"I Colori\", che la filologia moderna riconosce come opere spurie.\nLa \"Retorica ad Alessandro\" \u00e8 un trattato di retorica che ora si ritiene generalmente che sia opera di Anassimene di Lampsaco. \nI \"Problemi\" raggiunsero la loro forma finale tra il III secolo a.C. e il VI secolo d.C. Il lavoro \u00e8 diviso per argomento in 38 sezioni e il tutto contiene quasi 900 problemi. Qualche esempio pu\u00f2 chiarire la tipologia dell'opera. L'autore si chiede: come mai sedendosi vicino al fuoco si avverte la necessit\u00e0 di orinare? La sua risposta \u00e8: perch\u00e9 il fuoco scioglie le cose solide. \u00c8 chiaro che, se avesse ragione, allontanandosi dal fuoco dovrebbe anche passare la voglia.\nUn altro dei \"Problemi\" \u00e8: come mai soffiando sulle mani queste si scaldano, mentre soffiando sulla zuppa questa si raffredda? La risposta \u00e8: perch\u00e9 quando si soffia sulla minestra, si tiene la bocca quasi chiusa, dunque il calore dell'aria rimane dentro la bocca e quel poco che esce fuori evapora subito per la violenza del soffio.\nLe \"Audizioni Meravigliose\" appartengono al genere della paradossografia, peraltro non ignota allo stesso Aristotele, ad esempio nella \"Historia Animalium\": ad esempio, tra le altre curiosit\u00e0 dell'operetta, si riporta che, sull'isola di Creta, le capre ferite dai cacciatori si cibano di un'erba, chiamata Dittamo, che subito fa uscire la freccia e sana la ferita.\nLa filosofia: scienza delle cause e ricerca delle essenze.\nLa filosofia di Aristotele muove dalla stessa esigenza platonica di ricercare un princ\u00ecpio eterno e immutabile che spieghi il modo in cui avvengono i mutamenti della natura. Come il suo maestro Platone, Aristotele ha ben presente la contrapposizione filosofica venutasi a creare tra Parmenide ed Eraclito; anche lui pertanto si propone di conciliare le loro rispettive posizioni di pensiero: l'Essere statico del primo con l'incessante divenire del secondo. Per cui tutto muta in natura, tutto \u00abscorre\u00bb, ma non a caso: seguendo sempre certi schemi o regole fisse.\nA differenza di Platone, tuttavia, Aristotele ritiene che le forme in grado di guidare la materia non si trovino al di fuori di essa: non ha senso secondo lui sdoppiare gli enti per cercare poi di riconciliarli in qualche modo; ogni realt\u00e0 invece deve avere in s\u00e9 stessa, e non in cielo, le leggi del proprio costituirsi.\nIl fatto che tutti i fenomeni naturali siano soggetti a costante mutamento significa per Aristotele che nella materia \u00e8 sempre insita la possibilit\u00e0 di raggiungere una forma precisa. Compito della filosofia \u00e8 proprio quello di scoprire le cause che determinano il perch\u00e9 un oggetto tenda ad evolversi in un certo modo e non diversamente. Aristotele parla in proposito di quattro cause, che sono le seguenti:\nLa scienza delle cause consente di affrontare in maniera pi\u00f9 sistematica e razionale il problema dell'Essere e delle sue possibili determinazioni, sorto la prima volta con Parmenide. Quest'ultimo aveva detto dell'Essere soltanto che \"\u00e8\", e non pu\u00f2 non essere, ma non aveva aggiunto \"cosa\" esso sia, lasciandolo senza un predicato. Ne risultava un concetto evanescente, che rischiava di venir confuso col non-essere. Aristotele con la sua ontologia si propone allora di mostrare che l'essere \u00e8 determinato in una molteplicit\u00e0 di attributi, che lo rendono multilaterale pur nella sua unit\u00e0.\nOntologia e metafisica.\nL'ontologia, in quanto metafisica (secondo la terminologia introdotta da Andronico di Rodi), \u00e8 la \"filosofia prima\" aristotelica, che ha come suo primario oggetto di indagine l'essere \"in quanto tale\", e solo in via subordinata l\"'ente\" (dal greco \u1f44\u03bd\u03c4\u03bf\u03c2, genitivo di \u1f64\u03bd, \"essente\"). \"In quanto tale\" significa a prescindere dai suoi aspetti accidentali, e quindi in maniera scientifica. Solo di ci\u00f2 che permane come sostrato fisso e immutabile, infatti, si pu\u00f2 avere una conoscenza sempre valida e universale, a differenza degli \"enti\" soggetti a generazione e corruzione, ragion per cui \u00abdel particolare non si d\u00e0 scienza\u00bb.\nPer conoscere gli enti occorrer\u00e0 dunque fare sempre riferimento all'Essere; Aristotele intende per \"ente\" tutto ci\u00f2 che esiste, nel senso che deve ad altro la propria sussistenza, a differenza dell'Essere che invece \"\u00e8\" in s\u00e9 e per s\u00e9: mentre l'Essere \u00e8 uno, gli enti non sono tutti uguali. Per il filosofo essi hanno vari significati: l'ente \u00e8 un \"pollach\u00f2s leg\u00f2menon\" (dal greco \u03c0\u03bf\u03bb\u03bb\u03b1\u03c7\u1ff6\u03c2 \u03bb\u03b5\u03b3\u03cc\u03bc\u03b5\u03bd\u03bf\u03bd), ossia si pu\u00f2 \u00abdire in molti modi\u00bb. Ente sar\u00e0 ad esempio un uomo, cos\u00ec come il suo colore della pelle.\nIntroducendo gli enti, Aristotele cerca di risolvere il problema ontologico di conciliare l'essere parmenideo col divenire di Eraclito, facendo dell'ente un \"sinolo\" indivisibile di materia e forma: come gi\u00e0 accennato, infatti, la materia possiede un suo modo specifico di evolversi, ha in s\u00e9 una possibilit\u00e0 che essa tende a mettere in atto. Ogni mutamento della natura \u00e8 quindi un passaggio dalla potenza alla realt\u00e0, in virt\u00f9 di un\"'entelechia\", di una ragione interna che struttura e fa evolvere ogni organismo secondo leggi sue proprie. Cercando di superare il dualismo di Platone in seno all'essere, Aristotele sostiene cos\u00ec l'immanenza dell'universale. La sua soluzione tuttavia risente fortemente dell'impostazione platonica, perch\u00e9, come gi\u00e0 il suo predecessore, anche lui concepisce l'essere in forma gerarchica: per cui da un lato vi \u00e8 l'Essere eterno e immutabile, identificato con la vera realt\u00e0, che basta a s\u00e9 stesso in quanto perfettamente realizzato; dall'altro vi \u00e8 l'essere in potenza, proprio degli \"enti\", che per costoro \u00e8 soltanto la \"possibilit\u00e0\" di attuare se stessi, di realizzare la loro forma in atto, la loro essenza. Anche il non-essere quindi in qualche modo \"\u00e8\", almeno come \"poter-essere\". E il divenire consiste propriamente in questo perenne passaggio verso l'essere in atto.\nNonostante le molteplici valenze che assumono gli enti, tutti richiamano inevitabilmente in un modo o nell'altro il concetto di sostanza, termine introdotto da Aristotele per indicare \"ci\u00f2 che \u00e8 in s\u00e9 e per s\u00e9\", e che per essere non ha bisogno di esistere. La sostanza \u00e8 uno dei dieci \"predicamenti\" dell'essere, ossia di quelle dieci categorie entro cui classificare gli enti sulla base della loro differenza. Esse sono: sostanza, qualit\u00e0, quantit\u00e0, dove, quando, relazione, agire, subire, avere, giacere.\nLe dieci categorie possono anche essere definite generi massimi, poich\u00e9 permettono la completa classificazione degli enti. Non vanno confuse con i cinque generi sommi platonici, perch\u00e9 se Platone cercava categorie universali cui partecipassero tutte le idee, Aristotele cerca categorie cui gli enti partecipino in base alla loro diversit\u00e0: non esiste infatti una categoria a cui tutti gli enti tangibili partecipino, proprio perch\u00e9 il suo scopo non \u00e8 quello della \"reductio ad unum\" o omologazione (far confluire tutti gli oggetti di studio in un unico grande calderone).\nA differenza della sostanza, le nove rimanenti categorie si devono invece definire \"accidenti\" in quanto non hanno vita indipendente, ma esistono solo nel momento in cui ineriscono alla sostanza. Il giallo, per esempio, non \u00e8 un ente autonomo come un uomo. Perci\u00f2 nella frase \u00abil Sole \u00e8 giallo\u00bb, \"Sole\" \u00e8 sempre sostanza prima, mentre \"giallo\" \u00e8 accidente della sostanza, appartenente alla categoria della qualit\u00e0.\nLo stesso filosofo afferma quanto sia inutile ogni scienza che si occupi di enti dotati delle medesime caratteristiche: la matematica studia gli enti astratti deducibili solo con l'astrazione (in numeri), la fisica gli elementi naturali della physis (greco \u03c6\u03cd\u03c3\u03b9\u03c2), l'ontologia, invece, studia gli enti. Ma in base a che cosa gli enti sono accomunati? Non certo il fatto di esistere, perch\u00e9, come gi\u00e0 detto, il filosofo nega a priori l'esistenza di una categoria che collochi in s\u00e9 tutti gli enti (la categoria dell'essere che, infatti, li accomunerebbe tutti). Il termine ente \u00e8 comunque una parola ambigua, proprio come \"salutare\". Esso vuol dire sano o indicare l'azione del cordiale saluto, tutto comunque richiama allo stesso concetto di salute.\nTeologia.\nPer Aristotele soltanto l'essere in atto fa s\u00ec che un ente in potenza possa evolversi; l'argomento ontologico diventa cos\u00ec teologico per passare alla dimostrazione della necessit\u00e0 dell'essere in atto.\nSi \u00e8 visto come il movimento sia originato dalle quattro cause. Ogni oggetto \u00e8 mosso da un altro, questo da un altro ancora, e cos\u00ec via a ritroso, ma alla fine della catena deve esistere un motore immobile, cio\u00e8 Dio: \"motore\" perch\u00e9 \u00e8 la meta finale a cui tutto tende, \"immobile\" perch\u00e9 causa incausata, essendo gi\u00e0 realizzato in s\u00e9 stesso come \u00abatto puro\u00bb.\nTutti gli enti risentono della sua forza d'attrazione perch\u00e9 l'essenza, che in costoro \u00e8 ancora qualcosa di potenziale, in Lui giunge a coincidere con l'esistenza, cio\u00e8 \u00e8 tradotta definitivamente in atto: il Suo essere non \u00e8 pi\u00f9 una possibilit\u00e0, ma una necessit\u00e0. In Lui tutto \u00e8 compiuto perfettamente, e non v'\u00e8 nessuna traccia del divenire, perch\u00e9 questo \u00e8 appunto solo un passaggio. Non vi \u00e8 neppure l'imperfezione della materia che continua invece a sussistere negli enti inferiori, i quali sono ancora una mescolanza, un insieme non coincidente di essenza ed esistenza, di potenza ed atto, di materia e forma.\nDio come atto puro \u00e8 dunque privo di divenire, poich\u00e9 in lui non avviene, come per ogni cosa materiale, il passaggio dalla potenza all'atto, ma questo non vuol dire che egli non sia attivo rappresentando anzi la pi\u00f9 alta attivit\u00e0 che possa esserci, il pensiero. Per Aristotele infatti la migliore delle azioni \u00e8 quella legata all'attivit\u00e0 \"noetica\", non essendo soggetta alla corruzione del divenire.\u00abRiguardo al pensiero [\u2026] sembra che esso solo possa esser separato, come l'eterno dal corruttibile\u00bb\nMa cosa pensa l'atto puro? Il suo oggetto pensato, data la sua perfezione, non pu\u00f2 essere che un oggetto perfetto quanto lui, cio\u00e8 se stesso. Quindi l'atto puro, primo motore immobile, \u00e8 \"pensiero di pensiero\":\nCome nell'Essere di Parmenide, Dio \u00e8 pienezza della sostanza e quindi pensiero puro e la sua caratteristica principale \u00e8 dunque la contemplazione autocosciente, fine a s\u00e9 stessa, intesa come \u00abpensiero di pensiero\u00bb.\nGnoseologia.\nNell'ambito della filosofia della conoscenza, Aristotele sembra rivalutare l'importanza dell'esperienza sensibile, e tuttavia, al pari di Platone, mantiene fermo il presupposto secondo cui l'intelletto umano non si limita a recepire passivamente le impressioni sensoriali, ma svolge un ruolo attivo che gli consente di andare oltre le particolarit\u00e0 transitorie degli oggetti e di coglierne le cause.\nEsistono vari gradi del conoscere: secondo Aristotele all'inizio non ci sono idee innate nella nostra mente; questa rimane vuota se non percepiamo qualcosa attraverso i sensi. Ci\u00f2 tuttavia non vuol dire che l'essere umano non abbia delle capacit\u00e0 innate di ordinare le conoscenze, raggruppandole in diverse classi e riuscendo a penetrare l'essenza propria di ciascuna di esse, con le quali stabilisce una corrispondenza.\nAl livello pi\u00f9 basso c'\u00e8 la sensazione, che ha per oggetto entit\u00e0 particolari. La sensazione in potenza pu\u00f2 sentire di tutto, ma solo nel momento in cui mette in atto una percezione specifica avviene il \u00absentire di sentire\u00bb, che appartiene al cosiddetto senso \u00abcomune\u00bb. La sensazione in atto rende attuale lo stesso oggetto percepito, ad esempio \u00e8 l'udito a dare vita al suono, facendolo passare all'essere. Al grado successivo interviene la fantasia, facolt\u00e0 dell'anima, che ha la capacit\u00e0 di rappresentare gli oggetti non pi\u00f9 presenti ai sensi, producendo le immagini: queste vengono ricevute dall'intelletto potenziale, per essere poi, in seguito a vari filtri, conservate dalla memoria, da cui nasce la generalizzazione dell'esperienza. Anche l'intelletto potenziale ha bisogno a sua volta di una realt\u00e0 gi\u00e0 in atto per potersi attivare. Ecco dunque che la conoscenza deve culminare infine con un trascendente \"intelletto attivo\", che superando la potenza sappia vedere l'essenza in atto, ossia la forma. Questo passaggio supremo \u00e8 reso possibile dall'intuizione (\"nous\"), la quale presuppone che la mente umana sia capace di pensare se stessa, ovvero sia dotata di consapevolezza e libert\u00e0; solo cos\u00ec essa pu\u00f2 riuscire ad \"astrarre\" l'universale dalle realt\u00e0 empiriche. L'approdo dal particolare all'universale, inizialmente avviato tramite i sensi dall\"epagogh\u00e8\" (termine traducibile impropriamente con \"induzione\") non possiede infatti nessun carattere di necessit\u00e0 o di consequenzialit\u00e0 logica, dato che la logica di Aristotele, a differenza di quella moderna, \u00e8 solo deduttiva. L'induzione per lui funge unicamente da stimolo, o sollecitazione, di un processo definitorio che comporta alla fine un'esperienza di tipo contemplativo:\nLa conoscenza \"noetica\" che ne risulter\u00e0 consiste quindi nella corrispondenza tra realt\u00e0 e intelletto: come la sensazione s'identifica con ci\u00f2 che \u00e8 sentito, cos\u00ec l'intelletto attivo o agente (indicato col termine \"n\u00f9s poietik\u00f2s\") coincide con la verit\u00e0 del suo stesso oggetto, implicando una componente divina in grado di farlo passare all'atto, per cui ad esempio un libro \u00e8 un oggetto in potenza, che diventa un libro in atto solo quando viene pensato.\nLogica.\nDistinta dall'intelletto (\"nous\") \u00e8 la Logica, conoscenza dianoetica del pensiero discorsivo (\"di\u00e0noia\"), che Aristotele teorizza nella forma rigorosamente deduttiva del sillogismo: mentre l'intuizione (\u03bd\u03bf\u03cd\u03c2) fornisce le verit\u00e0 supreme della conoscenza, la logica ne trae soltanto delle conclusioni formalmente corrette, scendendo dall'universale al particolare.\nIl termine propriamente utilizzato da Aristotele, infatti, non \u00e8 \"logica\" ma \"analitica\", (\"analisi\" dal greco \u1f00\u03bd\u03ac\u03bb\u03c5\u03c3\u03b9\u03c2 - analysis- derivato di \u1f00\u03bd\u03b1\u03bb\u03cd\u03c9 - analyo) che vuol dire appunto \"scomporre, risolvere nei suoi elementi\", per indicare la risoluzione di un'asserzione nei suoi elementi costitutivi. In tal senso non \u00e8 propriamente una scienza quanto uno strumento: non rientra n\u00e9 tra le scienze poetiche, n\u00e9 tra quelle pratiche n\u00e9 tra quelle teoretiche. Oggi la filosofia considera la logica come una scienza a s\u00e9 stante priva di contenuto ontologico, per Aristotele invece \u00e8 una prima fondamentale facolt\u00e0, propedeutica a tutte le altre scienze, che si occupa della struttura dell'oggetto, ossia dell'essere, in virt\u00f9 della necessaria corrispondenza tra le forme del pensiero (analitica) e quelle della realt\u00e0 (metafisica): una corrispondenza gi\u00e0 data dal \"nous\" o intelletto, che la logica si limita a scomporre nelle sue parti.\nAlla logica aristotelica fu successivamente attribuito anche il termine di \"Organon\" (strumento) che le venne assegnato per la prima volta da Andronico di Rodi (I secolo a.C.) e ripreso da Alessandro di Afrodisia (II-III secolo d.C.) che lo rifer\u00ec agli scritti aristotelici che hanno come tema l'Analitica.\nAnalitici primi e Analitici secondi.\nNegli \"Analitici primi\", prima parte della Logica, Aristotele espone le leggi che la guidano: non dimostrabili ma intuibili con un atto immediato, sono il principio di identit\u00e0, per il quale A = A, e quello di non-contraddizione, per cui A \u2260 non-A.\nIl sillogismo \u00e8 un ragionamento concatenato che, partendo da due premesse di carattere generale, una \"maggiore\" e una \"minore\", giunge a una conclusione coerente su un piano particolare. Sia le premesse sia la conclusione sono proposizioni espresse nella forma soggetto-predicato. Un esempio di sillogismo \u00e8 il seguente:\nAttraverso il sillogismo, la logica permette di ordinare in gruppi o categorie tutto ci\u00f2 che si trova in natura, a condizione per\u00f2 di partire da premesse vere e certe: i sillogismi infatti di per s\u00e9 non danno nessuna garanzia di verit\u00e0. Questo perch\u00e9 i princ\u00ecpi primi, da cui il ragionamento prende le mosse, non possono essere a loro volta dimostrati, dato che proprio da essi deve scaturire la dimostrazione; solo l'intuizione intellettuale, opera dell'intelletto attivo, pu\u00f2 dare loro un fondamento oggettivo e universale, tramite quel processo conoscitivo sovra-razionale, che partendo come si \u00e8 visto dall\"epagogh\u00e9\", culmina nell'astrazione dell'essenza. Da questa poi la logica trarr\u00e0 soltanto delle conseguenze coerenti da un punto di vista formale, facendo ricorso ai giudizi predicativi che corrispondono alle dieci categorie dell'essere.\nDialettica.\nMentre la logica o analitica studia la deduzione a partire da premesse vere, la dialettica in Aristotele \u00e8 semplicemente la tecnica con la quale uscire vittoriosi da una discussione. Questo successo, che non esclude comunque un effettivo raggiungimento della verit\u00e0, deriva dal prevalere con la propria tesi su quella sostenuta dall'avversario, nel rispetto di premesse su cui ci si \u00e8 messi d'accordo prima dell'inizio del confronto: difatti la confutazione, l'aver ottenuto ragione e quindi l'aver vinto, si basava proprio sul portare l'interlocutore ad autocontraddirsi, mostrando dunque come la sua tesi, se sviluppata, avrebbe condotto a risultati illogici nei confronti delle premesse iniziali, considerate vere da entrambi. Certo era necessario che le premesse fossero considerate vere dal pubblico che assisteva al confronto, pertanto non di rado si sceglieva di accordarsi su premesse che fossero ritenute vere dai membri pi\u00f9 influenti della societ\u00e0, cos\u00ec che essi potessero influenzare anche l'opinione altrui. La tecnica dialettica necessitava di un'ottima conoscenza delle parole e dei modi di unirle in proposizioni e, ancora, in periodi, pertanto il filosofo postula alcune teorie, quali quella della proposizione e quella del sillogismo, che permettono di capire come debba funzionare nei vari casi la parola. Prima di queste teorie, si sofferma sulla spiegazione dell'esistenza di parole univoche ed equivoche, ovvero da uno o pi\u00f9 significato: deve essere la loro conoscenza accurata il primo necessario requisito per l'esperto di dialettica.\nTeoria della proposizione.\nUna proposizione \u00e8 un insieme di termini (o parole) i quali danno vita a un'affermazione, un giudizio. Questo pu\u00f2 essere vero o falso, in base al riscontro con la realt\u00e0, mentre i singoli termini di per s\u00e9 non possono essere veri o falsi se considerati da soli. Neppure tutte le proposizioni per\u00f2 rientrano nella dimensione del vero o falso: preghiere, invocazioni, ordini, sono destinati all'ambito poetico e di questi Aristotele non si occupa. Egli invece si occupa delle frasi a cui sole pu\u00f2 essere riconosciuta la possibilit\u00e0 di essere vere o false, chiamandole categoriche, o dichiarative, o apofantiche.\nLe proposizioni categoriche possono avere qualit\u00e0 affermativa o negativa, e quantit\u00e0 universale (quando il soggetto \u00e8 un genere e vi sono inclusi tutti gli appartenenti), particolare (si fa riferimento solo a una parte degli enti di un genere) o singolari (il soggetto \u00e8 un individuo singolo), in base alla maggiore o minore generalit\u00e0 del soggetto. Aristotele non si preoccupa delle proposizioni singolari, soffermandosi solo sulle proposizioni affermative e negative, universali e particolari. Combinando questi tipi di proposizioni, risultano esserci quattro tipi di proposizioni-modello per il filosofo:\nEtica.\nL'etica di cui tratta Aristotele attiene alla sfera del comportamento (dal greco \"ethos\"), ossia alla condotta da tenere per poter vivere un'esistenza felice. Coerentemente con la sua impostazione filosofica, l'atteggiamento pi\u00f9 corretto \u00e8 quello che realizza l'essenza di ognuno. Ne consegue l'identificazione di essere e valore: quanto pi\u00f9 un ente realizza la propria ragion d'essere, tanto pi\u00f9 esso vale. L'uomo in particolare realizza s\u00e9 stesso praticando tre forme di vita: quella edonistica, incentrata sulla cura del corpo, quella politica, basata sul rapporto sociale con gli altri, e infine la via teoretica, situata al di sopra delle altre, che ha come scopo la conoscenza contemplativa della verit\u00e0.\nLe tre modalit\u00e0 di condotta vanno comunque integrate fra loro, senza privilegiare l'una a discapito dell'altra. L'uomo infatti deve saper sviluppare e assecondare armonicamente tutte e tre le potenzialit\u00e0 dell'anima che contraddistinguono il proprio essere o \"entelechia\", e da Aristotele identificate con:\nSulla base di questa tripartizione, Aristotele individua il piacere e la salute come scopo finale dell'anima vegetativa, risultante dall'equilibrio tra gli eccessi opposti, evitando ad esempio di mangiare troppo, o troppo poco. All'anima sensitiva egli assegna invece le cosiddette \"virt\u00f9 etiche\", che sono abitudini di comportamento acquisite allenando la ragione a dominare sugli impulsi, attraverso la ricerca del \u00abgiusto mezzo\u00bb fra estreme passioni: ad esempio il coraggio \u00e8 l'atteggiamento mediano da preferire tra la vilt\u00e0 e la temerariet\u00e0. Essendo l'uomo un \u00abanimale sociale\u00bb, l'equilibrio \u00e8 ci\u00f2 che deve guidare i suoi rapporti con gli altri; questi devono essere improntati al giusto riconoscimento degli onori e del prestigio derivanti dall'esercizio delle cariche pubbliche. Le diverse virt\u00f9 etiche sono quindi tutte riassunte dalla virt\u00f9 della giustizia.\nAll'anima razionale infine Aristotele assegna le cosiddette \"virt\u00f9 dianoetiche\", suddivise in \"calcolative\" e \"scientifiche\". Le facolt\u00e0 \"calcolative\" hanno una finalit\u00e0 pratica, sono strumenti in vista di qualcos'altro: l'arte (\"t\u00e8chne\") ha un fine produttivo, la saggezza o prudenza (\"phr\u00f2nesis\") serve a dirigere le virt\u00f9 etiche, oltre a guidare l'azione politica. Se queste virt\u00f9 vanno perseguite in vista di un bene pi\u00f9 alto, alla fine tuttavia deve pur sussistere un bene da perseguire per s\u00e9 stesso. Le facolt\u00e0 \"scientifiche\", mirando alla conoscenza disinteressata della verit\u00e0, non si prefiggono appunto nessun altro obiettivo al di fuori della sapienza in s\u00e9 (\"soph\u00eca\"). A questa virt\u00f9 suprema concorrono le due facolt\u00e0 conoscitive della gnoseologia: la scienza (\"epist\u00e8me\"), che \u00e8 la capacit\u00e0 della logica di compiere dimostrazioni; e l'intelligenza (\"n\u00f9s\"), che fornisce i princ\u00ecpi primi da cui scaturiscono quelle dimostrazioni. Aristotele introduce cos\u00ec una concezione della sapienza intesa come \"stile di vita\" slegato da ogni finalit\u00e0 pratica, e che pur rappresentando l'inclinazione naturale di tutti gli uomini solo i filosofi realizzano a pieno, mettendo in atto un sapere che non serve a nulla, ma proprio per questo non dovr\u00e0 piegarsi a nessuna servit\u00f9: un sapere assolutamente libero. La contemplazione della verit\u00e0 \u00e8 quindi un'attivit\u00e0 fine a s\u00e9 stessa, nella quale consiste propriamente la felicit\u00e0 (\"eudaimon\u00eca\"), ed \u00e8 quella che distingue l'uomo dagli altri animali rendendolo pi\u00f9 simile a Dio, gi\u00e0 definito da Aristotele come \u00abpensiero di pensiero\u00bb, pura riflessione autosufficiente che nulla deve ricercare al di fuori di s\u00e9. \nPolitica.\nL'etica di Aristotele, che pone l'accento sul \u00abgiusto mezzo\u00bb come via maestra per diventare persone felici e armoniche, segue da vicino i dettami della scienza medica greca, basata similmente sull'equilibrio e la moderazione. Allo stesso modo, le tre possibili forme politiche dello Stato (monarchia, aristocrazia, e \"politeia\") devono guardarsi dall'estremismo delle loro rispettive degenerazioni: tirannide, oligarchia e democrazia (o oclocrazia). La \"politeia\" \u00e8 realisticamente la migliore fra le tre costituzioni perch\u00e9, facendo leva sul ceto medio benestante, \u00e8 pi\u00f9 incline alla misura e alla stabilit\u00e0: essa prende il meglio della democrazia e dell'oligarchia, pervenendo ad una loro commistione. Nella \"politeia\" infatti le cariche pubbliche sono elettive, come nell'oligarchia, ma indipendenti dal censo, come nella democrazia. Quest'ultima invece \u00e8 un governo dei poveri che, in quanto tali, possono portare a scompaginare lo Stato per cercare di sottrarre ai ricchi i loro beni. Dal momento che la massa dei cittadini \u00e8 solitamente costituita dai meno abbienti, la democrazia si identifica con l'oclocrazia.\nIl concetto di \"Philia\".\nNell'ottavo e nel nono libro dell\"Etica Nicomachea\" Aristotele tratta anche del concetto d'amicizia (in greco \"phil\u00eca\", \u03c6\u03b9\u03bb\u03af\u03b1). Il filosofo comincia facendo l'analisi dei diversi fondamenti dell'amicizia: l'utile, il piacere e il bene; da questi derivano le tre tipologie d'amicizia: quella di utilit\u00e0, di piacere, e di virt\u00f9. L'amicizia di utilit\u00e0 \u00e8 tipica dei vecchi, quella di piacere degli uomini maturi e dei giovani; gli amici in queste due tipologie non si amano di \"per se stessi\" ma solamente per i vantaggi che traggono dal loro legame: per tale motivo questi tipi di amicizia, basandosi sui bisogni e desideri umani, che sono volubili, si creano e si dissolvono con facilit\u00e0.\nL'unica vera amicizia \u00e8 quella di virt\u00f9, stabile perch\u00e9 si fonda sul bene, caratteristica degli uomini buoni. L'amicizia di virt\u00f9 presuppone due condizioni fondamentali: l'uguaglianza fra gli amici (a livello di intelligenza, ricchezza, educazione ecc.) e la consuetudine di vita. L'amicizia si distingue dalla benevolenza, che pu\u00f2 non essere corrisposta, e dall'amore, perch\u00e9 nell'amore entrano in gioco fattori istintuali. Aristotele tuttavia non esclude che un rapporto d'amore possa trasformarsi poi in una vera e propria amicizia.\nLa \"philia\" aristotelica esprime quindi il legame tra amicizia e reciprocit\u00e0, fondato sul riconoscimento dei meriti e sul reciproco desiderio del bene per l'altro.\nArte.\nL'arte, per Aristotele, \u00e8 mimesi o imitazione, e non \u00e8 negativa, come in Platone, ma significa essere creativi come lo \u00e8 la natura. L'arte \u00e8 un'attivit\u00e0 che, lungi dal riprodurre passivamente la parvenza della realt\u00e0, quasi la ricrea secondo una nuova dimensione: \u00e8 la dimensione del possibile e del verosimile. Sotto questo punto di vista, l'arte \u00e8 una forma di conoscenza non logica ma simbolica. Rappresenta l'analogo della scienza: lo storico scrive fatti realmente accaduti, il poeta fatti che possono accadere.\nCosmologia.\nAristotele tratta nelle sue opere (in particolare nella \"Fisica\" e nel \"De coelo\") della conformazione dell'universo. Aristotele propone un modello geocentrico, che pone cio\u00e8 la Terra al centro dell'universo.\nSecondo Aristotele, la Terra \u00e8 formata da quattro elementi: la terra, l'aria, il fuoco e l'acqua. Le varie composizioni degli elementi costituiscono tutto ci\u00f2 che si trova nel mondo. Ogni elemento possiede due delle quattro qualit\u00e0 (o \u00abattributi\u00bb) della materia:\nOgni elemento ha la tendenza a rimanere o a tornare nel proprio \"luogo naturale\", che per la terra e l'acqua \u00e8 il \"basso\", mentre per l'aria e il fuoco \u00e8 l\"'alto\". La Terra come pianeta, quindi, non pu\u00f2 che stare al centro dell'universo, poich\u00e9 \u00e8 formata dai due elementi tendenti al basso, e il \"basso assoluto\" \u00e8 proprio il centro dell'universo.\nRiguardo a ci\u00f2 che si trova oltre la Terra, Aristotele lo riteneva composto di un quinto elemento (o essenza): l'etere. L'etere, che non esiste sulla Terra, sarebbe privo di massa, invisibile e, soprattutto, eterno ed inalterabile: queste due ultime caratteristiche sanciscono un confine tra i luoghi sub-lunari del mutamento (la Terra) e i luoghi immutabili (il cosmo).\nAristotele riteneva che i corpi celesti si muovessero su sfere concentriche (in numero di cinquantacinque, ventidue in pi\u00f9 delle 33 di Callippo). Oltre la Terra per lui vi erano, in ordine, la Luna, Mercurio, Venere, il Sole, Marte, Giove, Saturno, e, infine, il cielo delle stelle fisse, cos\u00ec chiamate perch\u00e9 come incastonate nel cielo sembravano immobili nelle loro posizioni relative sulla sfera celeste.\nLa sfera delle stelle fisse \u00e8 chiamata da Aristotele \"primo mobile\" perch\u00e9 metteva tutte le altre sfere in movimento. Poich\u00e9 ogni effetto risale a una causa, il moto delle stelle fisse deve dipendere da una \"causa prima\", una causa che deve essere incausata affinch\u00e9 non si risalga all'infinito nella ricerca della prima causa. Nella catena dei movimenti vi \u00e8 dunque il primo motore immobile, causa di movimento ma di per s\u00e9 immobile, poich\u00e9 essendo atto \"puro\", in quanto immateriale, in lui non vi \u00e8 divenire e movimento: egli rimane eternamente identico a s\u00e9 stesso, immobile e distante dalle cose terrene ma tuttavia egli \u00e8 anche \"motore\" in quanto la sua presenza mette in moto tutto ci\u00f2 che \u00e8 imperfetto che guarda, aspira e tende a Lui come una somma perfezione identificabile con la divinit\u00e0 suprema (mentre le altre divinit\u00e0 risiedevano all'interno del cosmo presidiando al movimento delle singole sfere).Il \"primo mobile\" si muove quindi per un desiderio di natura intellettiva, cio\u00e8 tende a Dio come propria \"causa finale\". Cercando dunque di imitare la sua perfetta immobilit\u00e0, esso \u00e8 contraddistinto dal moto pi\u00f9 regolare e uniforme che ci sia: quello circolare.\nAristotele era convinto dell\"'unicit\u00e0\" e della \"finitezza\" dell'universo: l'unicit\u00e0 perch\u00e9 se esistesse un altro universo sarebbe composto sostanzialmente dei medesimi elementi del nostro, i quali tenderebbero, per i \"luoghi naturali\", ad avvicinarsi al nostro fino a ricongiungersi completamente con esso, ci\u00f2 che prova l'unicit\u00e0 del nostro universo; la finitezza perch\u00e9 in uno spazio infinito non potrebbe esistere alcun centro, ci\u00f2 che contravverrebbe alla teoria dei \"luoghi naturali\".\nBiologia.\nAristotele ha fondato la biologia come scienza empirica, compiendo un importante salto di qualit\u00e0 (almeno stando alle fonti che ci sono rimaste) nell'accuratezza e nella completezza descrittiva delle forme viventi, e soprattutto introducendo importanti schemi concettuali che si sono conservati nei secoli successivi.\nL\"'Historia animalium\" contiene la descrizione di 581 specie diverse, osservate per lo pi\u00f9 durante la permanenza in Asia Minore e a Lesbo. Questi dati biologici vengono organizzati e classificati nel \"De partibus animalium\", nel quale vengono introdotti concetti fondamentali come quello di viviparit\u00e0 e oviparit\u00e0, e sono impiegati criteri di classificazione delle specie in base all'habitat o a precise caratteristiche anatomiche, che sono in gran parte rimasti inalterati fino a Linneo. Un altrettanto importante conquista intellettuale \u00e8 lo studio sistematico di quella che oggi chiamiamo anatomia comparata, che permette ad esempio ad Aristotele di classificare Delfini e Balene tra i mammiferi (essendo essi dotati di polmoni e non di branchie come i pesci).\nIl \"De generatione animalium\" si occupa del modo in cui gli animali si riproducono. In quest'opera la generazione viene interpretata come trasmissione della forma (di cui \u00e8 portatore il seme maschile) alla materia (rappresentata dal sangue mestruale femminile). Secondo Aristotele le specie sono eterne ed immutabili, e la riproduzione non determina mai cambiamenti nella sostanza, ma solo negli accidenti dei nuovi individui. Molto interessante \u00e8 lo studio che Aristotele compie sugli embrioni, grazie al quale egli comprende che essi non si sviluppano attraverso la crescita di organi gi\u00e0 tutti presenti fin dal concepimento, ma con la progressiva aggiunta di nuove strutture vitali.\nAlcuni limiti della biologia aristotelica (come la generale sottovalutazione del ruolo del cervello, che Aristotele credeva destinato a raffreddare il sangue) furono superati con la scoperta, avvenuta in epoca ellenistica, del sistema nervoso. In molti altri casi un superamento della biologia aristotelica si \u00e8 avuto solo nel Settecento. Alcune delle sue osservazioni in ambito zoologico tuttavia sono state confermate solo nel XIX secolo.\nSulle donne.\nNella \"Politica\" Aristotele scrive:\nNella \"Historia animalium\" Aristotele scrive che la riproduzione \u00e8 comune ad entrambi i sessi: \u00ab...il maschio \u00e8 portatore del principio del mutamento e della generazione...la femmina di quello della materia.\u00bb Poich\u00e9 \u00ab[\u2026] la prima causa motrice cui appartengono l\u2019essenza e la forma \u00e8 migliore e pi\u00f9 divina per natura della materia, il principio del mutamento, cui appartiene il maschio, \u00e8 migliore e pi\u00f9 divino della materia, a cui appartiene la femmina.\u00bb\nL'analisi aristotelica della procreazione descrive dunque un elemento maschile attivo e \"animante\" che porta la vita ad un inerte e passivo elemento femminile. Sulla base di ci\u00f2, e in forza della visione del filosofo relativa alle abilit\u00e0 della donna, al suo temperamento e al suo ruolo nella societ\u00e0, Aristotele \u00e8 stato giudicato in alcuni ambienti universitari statunitensi vicini all'ideologia femminista un misogino.\nLo Stagirita \u00e8 inoltre considerato da alcune ideologie femministe moderne un ideologo storico del patriarcato, del sessismo e dell'ineguaglianza.\nI rilievi dell'ideologia femminista, tuttavia, paiono non considerare che Aristotele non faceva che rispecchiare \"in toto\" l'immagine della donna nella cultura greca, consegnata alla vita domestica ed esclusa dallo spazio pubblico. D'altra parte, Aristotele ha attribuito lo stesso peso alla felicit\u00e0 delle donne e a quella degli uomini. Nella sua \"Retorica\" comment\u00f2 che una societ\u00e0 non pu\u00f2 essere felice, se anche la donna non lo \u00e8: in luoghi come Sparta, dove la sorte delle donne \u00e8 spiacevole, ci pu\u00f2 essere solo, nella societ\u00e0, una felicit\u00e0 dimezzata.\nFortuna di Aristotele.\nLa fortuna di Aristotele in Occidente \u00e8 stata ed \u00e8 immensa. In termini assoluti solo quella di Platone pu\u00f2 essere considerata di pari livello. L'influenza di Aristotele rimase inalterata nel mondo antico dove si alternarono, grazie ai suoi seguaci, i due aspetti, naturalistico e speculativo, della filosofia dello Stagirita. Durante il Medioevo la tradizione aristotelica fu mantenuta viva dagli arabi, che grazie ai loro interessi per le scienze naturali produssero numerosi commenti e traduzioni del filosofo greco. I nomi pi\u00f9 importanti di questo periodo furono Avicenna e Averro\u00e8 in ambito islamico, e Mos\u00e8 Maimonide in ambito ebraico. Il solo sabeo Ab\u016b Bishr Matt\u0101 b. Y\u016bnus, ad esempio, tradusse gli \"Analitici secondi\", la Poetica, il \"De caelo\", gli \"Elenchi sofistici\", il \"De generazione et corruptione\" e i \"Meteorologica\". L'aristotelismo di questi interpreti risultava tuttavia particolarmente influenzato da elementi del neoplatonismo, corrente filosofica parallela con cui spesso si mescol\u00f2 generando un sincretismo di culture. \nFu lo Stagirita a fondare e ordinare le diverse forme di conoscenza, creando i presupposti e i paradigmi dei linguaggi specialistici che vengono usati ancora oggi in campo scientifico. Mirando a creare un sistema globale del pensiero, furono di importanza basilare le sue formulazioni sulla fisica e sulla metafisica, sulla teologia, sull'ontologia, sulla matematica, sulla poetica, sul teatro, sull'arte, sulla musica, sulla logica, sulla retorica, sulla politica e sui governi, sull'etica, sulla grammatica, sull'oratoria e sulla dialettica, sulla linguistica, sulla biologia e sulla zoologia.\nCome pochi altri filosofi, Aristotele ha avuto larga influenza su diversi pensatori delle epoche successive, che ammirarono il suo genio e analizzarono profondamente i suoi concetti: \"auctoritas\" metafisica nella Scolastica di Tommaso d'Aquino, oltre che nella tradizione islamica ed ebraica del Medioevo, il pensiero di Aristotele venne spesso ripreso nel Rinascimento. Anche Dante Alighieri lo ricorda nella Divina Commedia:\nGiungendo a influenzare gli studi di molti grandi filosofi del Novecento, gli elementi dell'aristotelismo sono oggetto di studio attivo ancora oggi, continuando a improntare di s\u00e9 diversi aspetti della teologia cristiana. La filosofia del secondo Novecento ha inoltre sottolineato, con autori come Gertrude Elizabeth Margaret Anscombe, Alasdair MacIntyre o Philippa Ruth Foot, l'importanza per il dibattito odierno dell'impostazione etica di Aristotele, soprattutto per gli sviluppi che le furono dati da Tommaso d'Aquino.\nBibliografia.\nEdizione di riferimento per le citazioni delle opere aristoteliche:\nEdizione dei testi di Diogene Laerzio e Cicerone citati:"}
{"id": "684873", "revid": "2136753", "url": "https://it.wikipedia.org/wiki?curid=684873", "title": "Blob (Marvel Comics)", "text": "Blob, il cui vero nome \u00e8 Frederick \"Fred\" J. Dukes, \u00e8 un personaggio dei fumetti creato da Stan Lee (testi) e Jack Kirby (disegni) nel 1961, pubblicato dalla Marvel Comics. La sua apparizione avviene in \"The X-Men\" (vol. 1) n. 3, che venne tradotto in italiano diviso in due parti su \"Capitan America\" (Editoriale Corno) n. 4-5 (6 giugno 1973-20 giugno 1973).\nBiografia.\nPer anni Fred ha creduto di essere una specie di \"fenomeno da baraccone\" e ha cos\u00ec impiegato i suoi poteri per guadagnarsi da vivere al circo, con il nome di \"Blob\". Un giorno viene contattato da Charles Xavier e invitato a far parte degli X-Men, rifiut\u00f2 con arroganza e, tornato al suo solito lavoro con la consapevolezza della sua identit\u00e0 mutante, cominci\u00f2 a trattare con supponenza i suoi colleghi circensi. Desideroso di vendicarsi degli X-Men, si un\u00ec a Magneto. Ma la cosa non dette i risultati sperati. Durante uno scontro con i temuti nemici, Magneto fer\u00ec, seppur accidentalmente, Blob. Tanto bast\u00f2 per far giurare a Frederick che non si sarebbe mai pi\u00f9 fidato di nessuno.\nMesi dopo, tornato al circo, infranse il giuramento, aggregandosi ad Unus, l'Intoccabile, con cui tent\u00f2 di incastrare per furto i loro comuni nemici, gli X-Men. Questo fu l'inizio di una lunga amicizia fra i due, che si concluse dopo l'apparente morte di Unus.\nPer un errore di sceneggiatura, il personaggio di Unus fu ripreso a partire del massacro di Genosha, senza dare alcuna spiegazione sulla sua resurrezione.\nOra fa parte della Legione Nera, di cui ne \u00e8 il leader.\nHouse of M.\nDopo lo sconvolgimento causato da Wanda Maximoff, molti mutanti persero i loro poteri. Tra questi anche Blob che perse il suo gene mutante. Svegliandosi la mattina dopo gli eventi di \"House of M\", Blob aveva perduto la sua eccezionale massa, mantenendo tuttavia lo stesso volume corporeo: l'esito fu disastroso, in quanto Blob divenne un enorme ammasso di pelle cadente. Il disgraziato non riusc\u00ec neanche a suicidarsi a causa dell'enorme strato di pelle che impediva alla lama del coltello di raggiungere i suoi organi vitali.\nIncredibili X-Men (2018).\nBlob, diventato un cavaliere degli X-Men, si ritrova ad attaccare una piattaforma petrolifera uccidendo l'intero equipaggio, per poi trasformarla in una sottospecie si giungla.\nPoteri e abilit\u00e0.\nBlob, prima del depotenziamento, oltre ad avere una mole gigantesca possedeva, come conseguenza di questa, una resistenza sovrumana e una forza straordinaria, che lo rendeva in grado di fronteggiare avversari potenti come Colosso o il Fenomeno. Oltre a questo, aveva una particolare abilit\u00e0: finch\u00e9 era a contatto con il suolo, il suo corpo era sostanzialmente inamovibile. Hulk \u00e8 l'unico che sia mai riuscito a sollevarlo."}
{"id": "684875", "revid": "125248150", "url": "https://it.wikipedia.org/wiki?curid=684875", "title": "Dialettica", "text": "La dialettica \u00e8 uno dei principali metodi argomentativi della filosofia. Essa consiste nell'interazione tra due tesi o princ\u00ecpi contrapposti (simbolicamente rappresentati nei dialoghi platonici da due personaggi reali) ed \u00e8 usata come strumento di indagine della verit\u00e0.\nL'etimologia deriva dai termini della lingua greca antica \"di\u00e0-legein\" (cio\u00e8 \u00abparlare attraverso\u00bb, ma anche \u00abraccogliere\u00bb) + \"t\u00e8chne\", ovvero \"arte\" del dialogare, e del riunire insieme.\nLe origini.\nL'origine di questo metodo nella discussione di tesi filosofiche pu\u00f2 essere ritrovato gi\u00e0 in Zenone di Elea, il quale, sulle orme di Parmenide, sosteneva la tesi dell'immutabilit\u00e0 dell'Essere confutando le antitesi degli avversari tramite una dimostrazione per assurdo. Egli usava cio\u00e8 la dialettica quale strumento di \"contrasto\" che approda indirettamente alla verit\u00e0 sulla base del principio di non contraddizione, ricorrendo ai paradossi.\nSocrate.\nUn metodo simile si ritrova nei dialoghi platonici, dove Socrate cerca di trovare le contraddizioni interne nelle tesi dell'interlocutore, scomponendone le enunciazioni e raffrontandole con livelli pi\u00f9 elevati del sapere. Il vantaggio iniziale lasciato all'interlocutore pi\u00f9 debole \u00e8 lo strumento dialettico mediante il quale si staglia pi\u00f9 luminoso e conclusivo il parere del maestro.\nAd esempio, nell\"Eutifrone\", Socrate chiede ad Eutifrone di dare una definizione di piet\u00e0. Eutifrone risponde che pio \u00e8 ci\u00f2 che \u00e8 amato dagli Dei. Socrate gli rinfaccia che gli dei sono litigiosi, e che i loro litigi, come quelli umani, riguardano gli oggetti di amore ed odio. Eutifrone ammette che questo \u00e8 infatti il caso. Perci\u00f2, prosegue Socrate, deve esistere almeno un oggetto che \u00e8 amato da alcuni Dei ma odiato da altri. Di nuovo Eutifrone assente. Socrate poi conclude che, se la definizione di piet\u00e0 data da Eutifrone fosse vera, allora dovrebbe esistere almeno un oggetto che \u00e8 allo stesso tempo sia pio che empio (giacch\u00e9 \u00e8 amato da alcuni Dei, ma odiato da altri) - il che, ammette Eutifrone, \u00e8 assurdo.\nQuesto modo di procedere nel ragionamento, partendo da una tesi e cercando di trovarne le contraddizioni interne, \u00e8 tipico della dialettica socratica, e si chiama maieutica.\nI Sofisti.\nMentre il proposito di Socrate era una confutazione del falso sapere che implicava un'esigenza di elevazione morale, e di ricerca della verit\u00e0, per i sofisti la dialettica coincide invece con l'eristica, ovvero l'arte di vincere nelle discussioni, confutando le affermazioni dell'avversario senza riguardo al loro intrinseco valore di verit\u00e0.\nPlatone.\nPlatone \u00e8 generalmente considerato il padre della dialettica. Per Platone, essa \u00e8 lo strumento per eccellenza della filosofia, essendo la via privilegiata per risalire dal molteplice all'unit\u00e0 dell'Idea, che \u00e8 l'origine e meta finale della conoscenza.\nPlatone interpreta socraticamente la dialettica, come riflessione sociale, svolta dal filosofo nel dialogo con altri personaggi; e la identifica con la filosofia stessa intesa come espressione dell\"eros\", che \u00e8 il desiderio bramoso del sapere. Il meccanismo dialogico consiste nell'opera maieutica di un conduttore che pilota la discussione, e concede dapprima spazio alla tesi meno probabile per farla poi confutare, lasciando emergere a poco a poco quella giusta e portatrice di verit\u00e0.\nPer comprendere la dialettica, occorre premettere che le idee, secondo Platone, sono strutturate gerarchicamente, da un minimo fino a un massimo di \u201cessere\u201d; in cima a tutte sta l'idea suprema del \"Bene\". Proprio questa gerarchia permette la conoscenza, perch\u00e9 \u00e8 il raffronto \"dialettico\" tra realt\u00e0 di diverso livello, tra ci\u00f2 che sta in alto (essere) e ci\u00f2 che sta in basso (non essere) a rendere possibile il sapere. Ad esempio bianco e nero rimangono termini contrapposti e molteplici sul piano sensibile; tuttavia, \u00e8 solo cogliendo questa differenza di termini che si pu\u00f2 risalire al loro fondamento e comune denominatore, cio\u00e8 l'Idea di Colore. Non si pu\u00f2 infatti avere coscienza del bianco senza conoscere il nero.\nPur non dando mai una definizione precisa di dialettica, si pu\u00f2 dire che per Platone essa \u00e8 al contempo un processo di \"unificazione e moltiplicazione\": da un lato la dialettica sale verso l'unit\u00e0 delle idee, dall'altro scende a definire e suddividere il molteplice, secondo un metodo dicotomico. Si tratta di due procedimenti complementari, che rispecchiano la natura stessa delle idee che \u00e8 quella di essere uniche in s\u00e9, ma anche di essere collegate tra di loro dando origine alle relazioni esistenti nel molteplice. La dialettica \u00e8 quindi la ricostruzione logica di questi collegamenti che stanno a fondamento della realt\u00e0, ed \u00e8 perci\u00f2 la \"scienza\" per eccellenza.\nDa sottolineare, per\u00f2, che in Platone le idee rimangono al di sopra della logica dialettica: esse sono accessibili soltanto per via di intuizione. Non sono dimostrabili, n\u00e9 ricavabili dall'esperienza sensibile. Come in Zenone, la dialettica non fa cogliere di per s\u00e9 la verit\u00e0, ma consente semmai di procedere alla confutazione degli errori e dei paradossi facendo uso della logica di non contraddizione.\nAristotele.\nLa dialettica di Aristotele deriva da quella socratica e platonica, ma viene interpretata diversamente. Secondo Aristotele, le premesse su cui i suoi predecessori ragionavano erano principalmente le opinioni, emerse ed analizzate col metodo del dialogo; ed \u00e8 a tal proposito che egli distingue la dialettica dall'analitica (cio\u00e8 dalla logica). Mentre quest'ultima studia la deduzione che parte da premesse vere per giungere a conclusioni logicamente fondate (dimostrazione), la dialettica ha per oggetto i ragionamenti che si riferiscono ad opinioni probabili. La dialettica \u00e8 perci\u00f2 una logica dell'apparenza, in quanto la conclusione, pur derivando razionalmente dalle premesse, non \u00e8 necessaria, perch\u00e9 non sono necessarie le premesse in s\u00e9 da cui prende le mosse.\nLo Stoicismo.\nNello stoicismo la dialettica viene identificata nuovamente con la logica, come teoria dei segni che si riferisce alla realt\u00e0, agli oggetti significati dalle parole. Essa \u00e8 \u00abscienza del vero e del falso, e di ci\u00f2 che non \u00e8 n\u00e9 vero n\u00e9 falso\u00bb: la logica cio\u00e8 viene intesa non solo in senso deduttivo, ma anche ipotetico, comportando un ampliamento di indagine del sillogismo aristotelico. Respingendo di fatto la distinzione tra premesse vere e premesse probabili, la dialettica diventa cos\u00ec la scienza del discutere rettamente, in conformit\u00e0 alle leggi universali del \"L\u00f2gos\". Questo nuovo approccio conduce all'elaborazione di formule complesse, sulla base di un insieme di proposizioni legate tra loro da operatori logici (quali ad esempio \u00abse\u00bb, \u00abpoich\u00e9\u00bb, \u00abe\u00bb, \u00aboppure\u00bb).\nL'eredit\u00e0 di Platone: il neoplatonismo.\nLa dialettica divenne quindi lo strumento filosofico usato dai neoplatonici, i quali ne diedero una definizione pi\u00f9 esplicita rispetto a Platone:\nLa dialettica consente cio\u00e8 di definire e classificare secondo logica ogni realt\u00e0, descrivendola non solo in s\u00e9 stessa, ma anche in rapporto al suo contrario, cogliendo quella rete organica di relazioni in cui \u00e8 inserita. L'aspetto logico-razionale della dialettica ha quindi una valenza principalmente \"negativa\", nel senso che permette di risalire alla verit\u00e0 di qualcosa, e in ultima analisi a Dio stesso, tramite la consapevolezza del suo contrario, ossia del negativo: il falso. Fu il metodo proprio della teologia negativa.\nPlotino ad esempio per definire il bene lo paragon\u00f2 alla luce, la quale non \u00e8 un oggetto, ma si mostra solo in quanto rende visibili gli oggetti: come questa risulta visibile dal contrasto con l'ombra, cos\u00ec l'Uno \u00e8 intuibile solo tramite il contrasto \"dialettico\" col molteplice.\n\u00c8 la polarit\u00e0 del mondo, costituita nell'ottica neoplatonica da due estremit\u00e0 opposte (Uno e molteplice, bene e male, essere e pensiero), che permette di stabilire un rapporto dialettico tra di esse, essendo l'una il negativo dell'altra. In tal modo la verit\u00e0 (assunta come il polo positivo) diventa definibile tramite il suo negativo, ovvero la falsit\u00e0. Cos\u00ec anche il mondo sensibile e fenomenico, pur antitetico a quello intelligibile, \u00e8 visto come suo \"nunzio\", e la materia, nella quale risiede la possibilit\u00e0 del male, non \u00e8 condannata da Plotino come negativit\u00e0 assoluta; infatti, \u00abil male esiste necessariamente, essendo necessario un contrario al Bene\u00bb. \u00c8 proprio tramite lo sviamento e l'errore che \u00e8 possibile delimitare la verit\u00e0; ad esempio dell'Uno va detto \u00abquello che Egli non \u00e8, ma non diciamo quello che \u00e8. Diciamo di Lui partendo dalle cose che sono dopo di lui\u00bb.\nLa polarit\u00e0 del mondo scaturisce per Plotino dal fatto che l'Uno stesso si struttura dialetticamente nelle ipostasi via via inferiori (Intelletto e Anima) dando vita all'universo, ma rimanendo trascendente rispetto ad esso. La dialettica dell'Uno ha quindi un carattere produttivo, cio\u00e8 ontologico, perch\u00e9 genera l'essere e la molteplicit\u00e0. Ci\u00f2 nonostante, il Dio plotiniano non perde la sua unit\u00e0, perch\u00e9 resta al di sopra di tutto: nell'Uno infatti sono presenti in forma unita e indissolubile quegli elementi intelligibili del cosmo che esplicandosi nella realt\u00e0 materiale giungono poi a separarsi tra loro.\nLa teologia neoplatonica mirava allora a ricucire, tramite l'uso della dialettica e della logica formale, quell'unit\u00e0 immediata di soggetto e oggetto, spirito e materia, che nel mondo sensibile appariva invece terribilmente frantumata in un dualismo insanabile. Torna in proposito la duplice valenza propria della dialettica platonica, che ha un carattere ora discensivo (dall'Uno alla materia), ora ascensivo (dal molteplice all'estasi), formando un circolo. Come in Platone, tuttavia, la dialettica, pur essendo \u00abla parte preziosa della filosofia\u00bb, non va esercitata in maniera fine a s\u00e9 stessa, ma una volta approdata all'intelligibile \u00abconclude la sua attivit\u00e0\u00bb, abbandonando \u00aba un'altra arte la cosiddetta logica che verte sulle premesse e sui sillogismi\u00bb esaminandone solo gli aspetti \u00abnecessari antecedenti dell'arte\u00bb, e tralasciando quelli superflui.\nLa concezione neoplatonica della dialettica ritorner\u00e0 in Agostino e nei primi padri della Chiesa, dai quali sar\u00e0 intesa sia in senso ontologico per spiegare il movimento di processione interno alla Trinit\u00e0, sia come mezzo razionale umano di elevazione alla Verit\u00e0, ma che essendo basato sulle parole rimane pur sempre soltanto uno strumento. Tommaso d'Aquino affiancher\u00e0 alla dialettica il concetto di analogia per chiarire come le relazioni dialettiche che intercorrono in quella scala ascendente che va dagli enti naturali fino a Dio, siano da intendere non in modo meramente logico, ma in chiave appunto \"analogica\", cio\u00e8 nel senso della similitudine. In seguito Cusano, i filosofi rinascimentali, e la successiva tradizione mistica neoplatonica, insisteranno sul carattere circolare della dialettica, assimilata all\"eros\", che sale ad unificare gli opposti in Dio, e nuovamente discende espandendosi nella molteplicit\u00e0.\nLa scolastica: dialettica come arte liberale.\nUn significato diverso, anche se in parte derivato dalle dottrine precedenti, aveva assunto la dialettica nella filosofia medioevale, dove era insegnata e praticata come una delle sette arti liberali in cui si esercitavano i filosofi della scolastica, in particolare come materia letteraria del \"trivio\": essa era intesa alla maniera degli stoici, come scienza del discutere rettamente, e tramite cui gli allievi imparavano le connessioni logiche tra i significanti e i significati. Gli autori presi a modello erano principalmente Cicerone, Seneca, Agostino, e soprattutto Boezio. Col tempo, per\u00f2, il termine \u00abdialettica\u00bb assunse un significato peculiare, come sinonimo di razionalit\u00e0: \"dialettici\" erano detti infatti coloro che accettavano l'uso della ragione come strumento di indagine della verit\u00e0, o come guida in grado di avviare al sapere rivelato della fede; \"anti-dialettici\" erano invece coloro che riconoscevano come unica guida la teologia e i contenuti della fede, slegando queste ultime da qualsiasi criterio logico.\nKant.\nSul finire del Settecento, Kant dedic\u00f2 nuovi studi alla dialettica, definendola come la logica dell'apparenza, che ha lo scopo di mettere in luce il carattere illusorio dei giudizi trascendenti, mettendoci in guardia contro l'inganno della ragione, che \u00e8 l'inganno della totalit\u00e0, l'illusione con la quale l'uomo tende a superare sul piano della conoscenza il mondo dei fenomeni. Ma l'apparenza della dialettica, in quanto trascendentale, \u00e8 connaturata alla ragione umana e quindi continua a dare l'illusione di essere vera anche quando se ne dimostri la falsit\u00e0. La dialettica in Kant rappresenta lo studio e la critica di questa illusione naturale ed inevitabile.\nFichte e Schelling.\nLa concezione kantiana della dialettica, intesa come esercizio critico di riconoscimento del proprio limite, venne ripresa dagli idealisti Fichte e Schelling, i quali le attribuirono la capacit\u00e0 non solo di riconoscere, ma anche di creare o di \"porsi\" un tale limite. La dialettica diventa cos\u00ec lo strumento trascendentale in cui si articola l'attivit\u00e0 dell'io, con cui il soggetto da un lato si auto-limita inconsciamente, ma dall'altro si accorge dell'errore insito nel senso comune, che lo portava a scambiare l'apparenza dei fenomeni per la vera realt\u00e0. Per Fichte infatti, la dialettica io/non-io ci fa prendere coscienza che il non-io non \u00e8 una realt\u00e0 assoluta, ma limitata e relativa all'io.\nCome gi\u00e0 per i neoplatonici, la dialettica rimane per\u00f2 solo un mezzo, con cui il pensiero mira a ritornare alla propria origine annullandosi. Essa mantiene una valenza critica o negativa, perch\u00e9 non fa cogliere l'Assoluto stesso: se cos\u00ec fosse, il pensiero filosofico sarebbe creatore, poich\u00e9 coinciderebbe con l'atto creativo dell'assoluto. La dialettica invece si limita a ricostruire per via teorica il processo con cui l'io crea il mondo.\nFichte introdusse cos\u00ec nella filosofia la sequenza \u00abtesi, antitesi, sintesi\u00bb usando una terminologia ripresa da Schelling nell'opera del 1795 \"L'io come principio della Filosofia o sul fondamento della conoscenza umana\"; l'Assoluto, anche per Schelling, \u00e8 intuibile logicamente solo per via negativa, tramite il rapporto dialettico tra i due poli, Spirito e Natura, in cui esso si articola: lo slancio creativo che conduce dall'Uno al molteplice \u00e8 infatti inconsapevole (oggetto di studio della \"filosofia della natura\", in cui si ritrova la polarit\u00e0 dialettica dei fenomeni); il tentativo di acquisirne consapevolezza si ha nel cammino inverso (\"idealismo trascendentale\") che si avvicina progressivamente all'assoluto senza tuttavia raggiungerlo mai del tutto, salvo che nel momento supremo dell'intuizione estetica (\"filosofia dell'arte\"), che ne coglie l'unit\u00e0 indifferenziata.\nHegel.\nCon Hegel infine la dialettica si trasform\u00f2 da strumento filosofico nel fine stesso della filosofia. Diversamente dal neoplatonismo, Hegel assegn\u00f2 alla dialettica una valenza \"positiva\", anzich\u00e9 negativa: mentre presso i neoplatonici la dialettica serviva a ricondurre alla verit\u00e0, ma quest'ultima ne restava al di sopra (a un livello trascendente e ben distinto da quella), Hegel fece coincidere la verit\u00e0 con la dialettica, cio\u00e8 col divenire. Anche sul piano ontologico Hegel capovolse la prospettiva precedente: ora la dialettica non \u00e8 pi\u00f9 il processo con cui Dio negava (e occultava) s\u00e9 stesso generando il mondo, bens\u00ec con cui \"afferma\" s\u00e9 stesso, giungendo a coincidere col mondo e con la storia.\nHegel infatti concepiva l'essere (ossia la verit\u00e0) \"a posteriori\", come immanente o conseguente la razionalit\u00e0 conoscitiva: la contrapposizione logica esistente tra un concetto ed il suo contrario, anzich\u00e9 essere ricondotta ad un'unit\u00e0 originaria, per Hegel precede la loro esistenza, ne diventa la condizione ontologica. Egli in un certo senso riprese Eraclito affermando che ogni realt\u00e0 scaturisce dal suo opposto: ad esempio, l'atto conoscitivo o gnoseologico che mette in rapporto dialettico X con Y, diventa anche un atto ontologico. In tal modo egli rinneg\u00f2 la logica formale di non-contraddizione, che era quella classica e lineare enunciata da Aristotele, in favore di una nuova logica \"sostanziale\", che \u00e8 insieme forma e contenuto. Per Hegel, nella sintesi finale ogni realt\u00e0 \u00e8 al tempo stesso il suo contrario: X coincide con Y, il nero coincide col bianco. Non ci sarebbe quindi bisogno di rifarsi a un principio trascendente: bianco e nero, nel nostro esempio, non scaturiscono da una superiore e comune Idea di Colore, ma scaturirebbero l'uno dall'altro, per dare luogo soltanto alla fine, attraverso la loro contrapposizione, all'Idea che li comprende. Ci\u00f2 avviene secondo un procedimento a spirale caratterizzato dalla cosiddetta triade: tesi, antitesi e sintesi; conosciuti anche come i tre momenti dell'\u00ab\"in s\u00e9\"\u00bb, \u00ab\"per s\u00e9\"\u00bb, e \u00ab\"in s\u00e9 e per s\u00e9\"\u00bb. L'Assoluto non ne \u00e8 all'origine ma alla fine, e scaturisce dalla mediazione dei due termini contrapposti.\nIn virt\u00f9 di questo movimento triadico, l'Essere (\u00abtesi\u00bb) non \u00e8 pi\u00f9 concepito come statico e autonomo ma, dovendo venir giustificato, trapassa nel divenire, diventando non-essere (\u00abantitesi\u00bb): la contraddizione tra essere e non-essere viene per\u00f2 superata dal momento della \u00absintesi\u00bb, che \u00e8 a sua volta la \"negazione della negazione\" (il divenire). Il non-essere, cos\u00ec, non \u00e8 la negazione dell'Essere, ma paradossalmente un passaggio verso la sua affermazione.\nLe critiche di Schelling, Kierkegaard, Nietzsche.\nQuesto modo di intendere la dialettica fu contestato in particolare dall'ultimo Schelling, secondo cui Hegel scambiava per oggettivo ci\u00f2 che invece \u00e8 soggettivo: \u00e8 la nostra percezione degli oggetti a scaturire dalla loro differenza e diversit\u00e0, non gli oggetti stessi. Nel nostro esempio, la percezione soggettiva del bianco (X) scaturisce dal raffronto col nero (Y), ma non si pu\u00f2 dire per questo che il bianco stesso scaturisce oggettivamente dal nero. Il pensiero dialettico pu\u00f2 stabilire teoricamente il modo in cui qualcosa pu\u00f2 esistere, ma non pu\u00f2 sostituirsi all'Assoluto creatore.\nSchelling concordava sul fatto che le contraddizioni della dialettica sono molto importanti, perch\u00e9 esse sono la molla del divenire, la ragione per cui Dio si fa storia e sconfigge le tenebre presenti nel Suo stesso fondo oscuro; ma questo per Schelling non vuol dire che siccome le contraddizioni sono importanti allora non c'\u00e8 alcun bisogno di evitarle. Esse sono pur sempre un limite, rappresentano un elemento \"negativo\", a cui \u00e8 chiamata a fare da contraltare una filosofia \"positiva\".\nAnche Kierkegaard obiett\u00f2 che la dialettica hegeliana riconciliava illusoriamente le contraddizioni della realt\u00e0 nel momento della sintesi. Secondo Kierkegaard, tesi e antitesi non possono logicamente convivere in un \"et et\" (\u00absia l'una che l'altra\u00bb), ma sono lacerate da contraddizioni insanabili in un drammatico \"aut aut\" (\u00abo l'una o l'altra\u00bb).\nIn Nietzsche analogamente, nonostante il suo confronto con Hegel sia raramente esplicitato nelle opere, prevale una radicale contestazione della dialettica hegeliana, da lui vista come una pretesa del pensiero di ridurre la caoticit\u00e0 della vita e del mondo entro categorie fisse e stabili. Nella sua \"seconda considerazione inattuale\" Nietzsche fa esplicito riferimento alla filosofia hegeliana, imputandole la responsabilit\u00e0 di quella \"idolatria del fatto\", tanto diffusa nella cultura tedesca, che nel tentativo di categorizzare e insieme giustificare il processo storico annienta la forza vitale propria di ogni uomo, e in particolare la sua volont\u00e0 di potenza che sola pu\u00f2 guidarne le azioni.\nMarx ed Engels.\nDi tenore diverso furono le critiche di Marx, che anzi applic\u00f2 la dialettica hegeliana alla Storia affermando che questa scaturisce dalla lotta dinamica fra gli opposti. Le contrapposizioni della realt\u00e0 non trovano conciliazione in un principio superiore (come ad esempio Dio), ma nella storia stessa, il cui esito finale, secondo Marx, non trascende le umane vicende, ma \u00e8 immanente al raffronto dialettico tra le classi sociali, e in particolare tra la \"struttura\" economica (costituita dai rapporti materiali di produzione) e la \"sovrastuttura\" (gli apparati culturali che ne occulterebbero la vera natura).\nQuesto modo di concepire la filosofia della storia prese il nome di materialismo storico, riformulato da Engels come materialismo dialettico.\nCon Friedrich Engels in particolare, il metodo dialettico hegeliano che Marx aveva inteso rimettere \"con i piedi per terra\", trasformandolo in uno strumento di lotta sociale e rivoluzionaria, trova un ulteriore campo di applicazione con la \"Dialettica della natura\", da Engels enunciata ed elaborata ulteriormente nei suoi ultimi anni di vita.\nSchopenhauer.\nIn polemica col dibattito filosofico precedente, Arthur Schopenhauer ha osservato che la logica ricerca la verit\u00e0, ma la dialettica si interessa solo del discorso. L'unica dialettica veramente importante \u00e8 dunque la dialettica eristica, ossia l'arte di \"ottenere\" ragione. Secondo Schopenhauer \u00e8 pi\u00f9 importante vincere la \"battaglia verbale\", specie davanti ad un pubblico, piuttosto che \"dimostrare\" di aver ragione. Questo perch\u00e9 il pubblico potrebbe non essere interessato alla verit\u00e0 dell'argomento, ma solo allo scontro verbale, e quindi non avere la pazienza o la preparazione necessaria a seguire la dimostrazione. Per ottenere ragione, e vincere lo scontro, \u00e8 dunque lecito utilizzare ogni argomento a favore: a tal fine Schopenhauer elenca 38 metodi derivati dai classici.\nNeoidealismo.\nPer Benedetto Croce la dialettica \u00e8 essenzialmente storica, come in Hegel e Marx, ma il principio autentico della storia non \u00e8 lo Spirito in s\u00e9, n\u00e9 la materia, bens\u00ec la libert\u00e0, o meglio lo spirito in quanto pensiero umano che ricerca la libert\u00e0.\nGentile.\nA differenza di Benedetto Croce, fautore dello \"storicismo assoluto\" o \"idealismo storicista\", per cui tutta la realt\u00e0 \u00e8 storia e non passaggio all'atto in senso aristotelico, Giovanni Gentile apprezza di Hegel non tanto l'orizzonte storicista, quanto l'impianto idealistico fondato sulla coscienza, ovvero l'assunzione della coscienza come principio del reale, posizione che lo avvicina a Fichte. Anche secondo Gentile vi \u00e8 un errore, in Hegel, nella valutazione della dialettica, ma in modo diverso da Croce: Hegel avrebbe infatti lasciato nella sua dialettica forti residui della dialettica del \u00abpensato\u00bb, ovvero quella del pensiero determinato e delle scienze. Per Gentile, invece, solo nel \u00abpensare in atto\u00bb si esprime l'autocoscienza che tutto comprende, mentre il \u00abpensato\u00bb \u00e8 un fatto illusorio.\nL'attualismo di Gentile si propone pertanto di riformare la dialettica idealista, con l'aggiunta della teoria dell'atto puro e l'esplicazione del rapporto tra \u00ablogica del pensare\u00bb e \u00ablogica del pensato\u00bb.\nTeologia dialettica ed esistenzialismo.\nCome reazione agli esiti del panlogismo hegeliano, in ambito teologico sono prevalse nuove tendenze volte a riaffermare l'assoluta trascendenza di Dio, intendendolo secondo una terminologia ripresa da S\u00f8ren Kierkegaard e Rudolf Otto come l'\u00abinfinita differenza qualitativa\u00bb e il \"totalmente Altro\" rispetto all'uomo.\nLa cosiddetta teologia dialettica, in cui si esprime questo indirizzo teologico a partire da Karl Barth, si premura di sottolineare che ci si pu\u00f2 riferire a Dio solo \u00abdialetticamente\u00bb, cio\u00e8 per contrapposizione, ossia unicamente riconoscendo l'insanabile contrasto esistente tra Lui e il mondo, per via dell'abissale alterit\u00e0 che sussiste tra queste due dimensioni. Il termine \"dialettica\" non va quindi inteso in senso hegeliano come conciliazione di tesi e antitesi in una sintesi comune, bens\u00ec al contrario nel suo originario significato neoplatonico, tipico della teologia negativa, basato sul criterio della polarit\u00e0 e della reciproca opposizione.\nIl corrispettivo filosofico della teologia dialettica \u00e8 la differenza ontologica, il divario fondamentale che per Heidegger sussiste fra l'ente e l'Essere. Per Heidegger Dio si rivela anche e soprattutto nella storia, nel suo \u00abdarsi\u00bb nel tempo, ma il suo rivelarsi \u00e8 al contempo un ritrarsi: come la luce che non vediamo direttamente, ma solo in quanto rende visibili gli oggetti, cos\u00ec l'Essere rimane nascosto dietro quel che fa apparire. Per via di questo nascondimento, l'Essere \u00e8 stato progressivamente confuso con gli enti e reso dialettico. Gi\u00e0 con Platone avrebbe avuto inizio il tentativo di oggettivarlo, sebbene costui lo identificasse ancora con l'ente sommo situato al di sopra della dialettica. Con Hegel infine si \u00e8 avuto il culmine di quel modo di pensare che di fatto ha estromesso l'ontologia dalla filosofia, sancendo il primato definitivo della metafisica e del \"sistema\".\nSartre.\nDiverso dall'esistenzialismo di Heidegger \u00e8 quello di Jean-Paul Sartre, filosofo di orientamento ateo e marxista, la cui \"Critica della ragione dialettica\" segna la sua adesione comunismo, pur non essendo allineata alla dottrina sovietica. Sartre riconosce all'uomo una libert\u00e0 assoluta e incondizionata, che si esplica per\u00f2 in forma dialettica, la cui soggettivit\u00e0 \u00e8 cio\u00e8 dipendente dall'oggettivit\u00e0 socio-ambientale come suo \"campo delle possibilit\u00e0\": una libert\u00e0 cos\u00ec divenuta condizionata perch\u00e9 in rapporto a un ampio sottofondo di necessit\u00e0. Con l'assunzione teorica del materialismo storico marxiano, \u00e8 il regno del \"pratico-inerte\" (l'essenza della materia) a imporsi, a dominare, a determinare la necessit\u00e0 e ad imporla anche all'uomo.\nSartre accetta pienamente il pensiero di Marx, ma non il materialismo dialettico di Engels, che ha finito per risolversi in un determinismo a senso unico; prospettando l'evoluzione della natura e della storia verso un Fine, la dialettica marxista si \u00e8 tramutata in un dogma, un sapere acritico, un assoluto \"in s\u00e9\". La realt\u00e0 dell'uomo \u00e8 invece quella di essere un \"per s\u00e9\", proiettato al di l\u00e0 di s\u00e9 stesso, alla ricerca di un valore fondante che tuttavia non pu\u00f2 trovare, essendo egli un Dio mancato.\nRecentemente, alcuni pensatori post-sartriani come Luci\u00e8n S\u00e8ve, Jean-Marie Brohm, hanno rimesso in auge la dialettica ma in maniera filosofica nello stretto quadro dell'azione umana, la prassi, rigettando la dialettica della natura positivista e l'esistenza di leggi scientifiche determinate naturalmente ed esistenti al di fuori dell'azione umana.\nLa dialettica negativa di Adorno.\nUn'interpretazione del marxismo in chiave anti-teleologica \u00e8 presente anche in Theodor Adorno, filosofo proveniente dalla scuola di Francoforte, per il quale la dialettica \u00e8 da accogliere nella sua portata prettamente negativa, nel senso che va utilizzata per rendere manifeste le disarmonie che permeano il reale, e non deve cercare di auto-fondarsi.\nSe intesa in tal senso, la dialettica pu\u00f2 servire come chiave di comprensione delle contraddittorie dinamiche sociali che sono oggetto di studio della sociologia, disciplina che Adorno tendeva a distinguere dalle scienze naturali per via della diversit\u00e0 del metodo adottato, il quale consisterebbe appunto in quello \u00abdialettico\u00bb per la prima, e nella logica deduttiva per le seconde. Questa distinzione condusse Adorno, in occasione del Congresso di Tubinga del 1961 sulla \"Logica delle scienze sociali\", ad una polemica nei confronti dell'epistemologo Karl Popper, il quale viceversa sosteneva l'impossibilit\u00e0 di affrontare le tematiche sociologiche con un metodo diverso da quello delle altre scienze. Popper respinse le accuse di essere un \u00abpositivista\u00bb, sostenendo anzi di tenere in grande considerazione le contraddizioni e la loro portata negativa, ma contestava il fatto che tali contraddizioni possano essere accolte e accettate come un dato di fatto, cio\u00e8 come immanenti alla storia, mentre in realt\u00e0 dovrebbero servire a testimoniare l'incoerenza di una teoria e a falsificarla. Hegel e Marx invece, e cos\u00ec i loro epigoni come lo stesso Adorno, sostenendo che la realt\u00e0 \u00e8 intimamente contraddittoria, si sono sottratti ad ogni logica e quindi, al rischio stesso di poter essere confutati dai fatti.\nElenco per autori dei testi dedicati al metodo dialettico.\nAlcuni autori che hanno scritto trattati sulla Dialettica:"}
{"id": "684878", "revid": "57342", "url": "https://it.wikipedia.org/wiki?curid=684878", "title": "Parisi", "text": "Persone.\nParisi \u00e8 un cognome italiano, diffuso prevalentemente nel nord e nel sud Italia. Segue la lista di persone presenti nell'enciclopedia che hanno il cognome Parisi:"}
{"id": "684881", "revid": "712828", "url": "https://it.wikipedia.org/wiki?curid=684881", "title": "Armoriale dei dipartimenti francesi", "text": "Questa pagina contiene le armi (stemma e blasonatura) dei dipartimenti francesi.\nVoci correlate.\nArmoriale"}
{"id": "684882", "revid": "124752975", "url": "https://it.wikipedia.org/wiki?curid=684882", "title": "Mistica", "text": "La mistica, e i relativi termini misticismo e misticit\u00e0, intendono indicare quel sentimento di contemplazione, venerazione o adorazione della dimensione del sacro, o della divinit\u00e0, implicandone una sua esperienza diretta \"al di l\u00e0\" del pensiero logico-discorsivo. Questa condizione di intensa partecipazione al divino pu\u00f2 interessare i sensi del corpo, o soltanto la sua parte immateriale e trascendente (talora chiamata anima), in forma razionale e cosciente, ovvero pi\u00f9 raramente in stati poveri di coscienza (come la trance medianica), culminando con l'estasi.\nCome il credo spirituale e la pratica religiosa al quale sono collegate, resta oggettivamente difficile proporre una definizione sintetica e onnicomprensiva delle possibili esperienze mistiche, cos\u00ec come delle relative condizioni in grado di determinarle o predisporle.\nL'esperienza mistica \u00e8 in genere ritenuta possibile soltanto col necessario intervento di Dio, angeli, demoni, o di una qualche entit\u00e0 non umana o soprannaturale; alcune dottrine professano tuttavia che il singolo essere umano possa giungervi da solo mediante un cammino di ascesi, ed un sufficiente potenziamento delle proprie conoscenze e capacit\u00e0 magiche.\nEtimologie dei termini.\nIl sostantivo femminile \"mistica\" \u00e8 entrato nella lingua italiana nel XVII secolo, derivando dall'aggettivo, sempre italiano, \"mistico\", questo entrato nella lingua italiana nel XIV secolo. Il sostantivo maschile \"misticismo\" entra invece nella lingua italiana solo nel XIX secolo.\nL'italiano \"mistico\" deriva a sua volta dal latino \"myst\u012dcus\", questo derivato dal greco antico \u03bc\u03c5\u03c3\u03c4\u03b9\u03ba\u03cc\u03c2 (\"mystik\u00f3s\") che in quella lingua indica ci\u00f2 che \u00e8 relativo ai misteri propri dei culti iniziatici.\nIn lingua italiana il termine \"mistero\" indica ci\u00f2 che sfugge alle normali possibilit\u00e0 di conoscenza, quindi ci\u00f2 \u00e8 \"enigmatico\", oppure pu\u00f2 significare ci\u00f2 che \u00e8 indicato come \"segreto\". \"Mistero\" deriva dal termine latino \"myst\u0113r\u012dum\" con analogo significato, a sua volta dal greco antico \"myst\u1e15rion\" (\u03bc\u03c5\u03c3\u03c4\u03ae\u03c1\u03b9\u03bf\u03bd).\nMa sia il greco antico \"mystik\u00f3s\" (\u03bc\u03c5\u03c3\u03c4\u03b9\u03ba\u03cc\u03c2) che il greco antico \"myst\u1e15rion\" (\u03bc\u03c5\u03c3\u03c4\u03ae\u03c1\u03b9\u03bf\u03bd), derivano dal greco antico \"m\u00fdst\u0113s\" (\u03bc\u03cd\u03c3\u03c4\u03b7\u03c2) col significato di \"iniziato\".\nPer inquadrare correttamente l'origine greco antica di questi termini occorre infatti ricordare, con l'introduzione di Walter Burkert al suo saggio del 1987 \"Antike Mysterien, Funktionen und Gehalt\", come sia pi\u00f9 corretto intendere l'accezione riportata dal termine latino \"initiatio\". Infatti:\nIl termine \"m\u00fdst\u0113s\" (\u03bc\u03cd\u03c3\u03c4\u03b7\u03c2) deriva da \u03bc\u03cd\u03c9 (\"m\u00fdo\"; \"celare\"), questo dall'atto di socchiudere gli occhi, come le labbra e gli occhi dei partecipanti ai misteri di Eleusi.\nOrigine e storia dei significati.\nSe nell'ambito delle religioni misteriche dell'antica Grecia, \"mystik\u00f3s\", \"myst\u1e15rion\", \"m\u00fdst\u0113s\", ineriscono alle relative \"iniziazioni\" cultuali, e alla loro concomitante \"segretezza\", il suo espresso riferimento alla contemplazione del \"divino\" lo si deve per la prima volta alla lettura che d\u00e0 Plotino proprio di questi culti \"misterici\":\nDal che\nCos\u00ec, e ad esempio, Paolo, che precede Plotino ma che ancora lo riferisce al culto:\nO, sempre in ambito proto-cristiano, nell'accezione che il termine \"mystik\u00f3s\" riserva alla verit\u00e0 rivelata sottintesa nel significato letterale delle Scritture e quindi non ancora nel comune significato di particolare relazione con il divino.\nIl primo autore che utilizza i termini relativi alla \"mistica\", offrendo loro un primo significato \"spirituale\", \u00e8 Dionigi l'Areopagita, vissuto nel V-VI secolo, ritenuto uno scrittore cristiano e autore della \"Teologia mistica\" (\u03a0\u03b5\u03c1\u1f76 \u03bc\u03c5\u03c3\u03c4\u03b9\u03ba\u1fc6\u03c2 \u03b8\u03b5\u03bf\u03bb\u03bf\u03b3\u03af\u03b1\u03c2), il quale presenta quelle nozioni proprie del tardo neoplatonismo in un linguaggio cristiano:\nIl trasferimento dei lemmi di ambito \"mistico\" riferito al \"divino\", dall'alveo neoplatonico \"pagano\" a quello cristiano, operato da Dionigi l'Areopagita, il quale lo addita come vertice della teologia in quanto consente di giungere all'Assoluto, ovvero al Dio trinitario, per mezzo di paradossi che intendono superare i limiti del pensiero logico-discorsivo sar\u00e0 ampiamente ereditato dalle Chiese cristiane greche e orientali.\nIl teologo Jean de Gerson (1363-1429), cancelliere della Sorbona, defin\u00ec, nel XV secolo, la teologia mistica come \u00abuna conoscenza sperimentale di Dio, ottenuta abbracciando l'amore unitivo\u00bb.\nMistica e religione.\nSi pu\u00f2 ottenere l'estasi mistica al termine di un procedimento di \"progressivo distacco\" sia dalla conoscenza sensibile sia da quella razionale, fino alla perdita dell'\"io\" nel \"tutto\", inoltre pu\u00f2 essere anche raggiunta spontaneamente, improvvisamente e senza cause apparenti. Gli episodi di estasi spontanea sono le apparizioni ai semplici pastorelli come i momenti fondanti nel percorso di un grande maestro o, addirittura, di una religione.\nSi possono distinguere tre fasi dello sviluppo di una religione. Il primo stadio \u00e8 quello primitivo, nel cui contesto Levy-Bruhl parla di \"partecipazione mistica\", dove il divino \u00e8 semplicemente presente ovunque, nelle piante, nei fiumi, nella terra, in cielo, negli animali, in ogni cosa e non vi sono distinzioni nella coscienza umana. Il secondo stadio \u00e8 il momento creativo, a seguito di una rottura con lo stato primordiale diventa necessaria una ricomposizione, questo \u00e8 il momento creativo di una religione in cui le energie sono rivolte allo sviluppo dei temi e dei miti relativi, la mistica non ha un ruolo in questa fase perch\u00e9 le energie sono dedicate alla costruzione ma quando una religione ha raggiunto un impianto consolidato, una diffusione ed una istituzionalizzazione con gerarchie e riti, in quel momento si sente il distacco dal contatto originale con il divino e lo si ricerca di nuovo, per colmare il baratro che si \u00e8 venuto a creare. E si sviluppano le mistiche.\nIn tutte le grandi religioni del mondo vi sono correnti mistiche. Fondate sulla ricerca personale e sul contatto diretto col divino, le correnti mistiche possono apparire anarchiche ed in contrasto con le istituzioni delle Chiese, e se \u00e8 vero che queste ultime hanno compiuto forme di repressione verso i movimenti estremistici o verso singoli esponenti che esprimevano una teologia \"eretica\", \u00e8 vero anche che tutte le Chiese hanno eletto mistici come i massimi esempi della propria fede. \nCome scrive Giordano Berti nel \"Dizionario dei Mistici\" (Milano 1999, p.\u00a07), \"ogni religione \u00e8 in grado di offrire diverse strade mistiche, che possono assumere toni estremi, persino aberranti, ma che corrispondono evidentemente a una necessit\u00e0 interiore (si pensi solo alle penitenze cui si sottopongono certi monaci medioevali, alle torture sciamaniche, ai prolungati digiuni degli asceti induisti e jainisti). Dunque, la mistica pu\u00f2 essere al tempo stesso un punto di contatto oppure un fattore di netto distacco e fra le diverse religioni proprio perch\u00e9 \u00e8 relativa a differenti bisogni spirituali, in parte innati e in parte indotti dalle culture e dalle tradizioni locali.\nI mistici possono avere comportamenti semplicemente anticonformisti o estremi. Nei primi secoli del cristianesimo gli stiliti vivevano sulle colonne una vita di digiuno e di preghiera, i maestri zen impartivano insegnamenti con azioni che erano apparentemente contro ogni logica.\nLa mistica ha influenzato l'alchimia in una fase prescientifica e poi la psicologia con Carl Gustav Jung. Nella musica ricorderemo Arturo Benedetti Michelangeli.\nMistica e politica.\nAnche in ambito politico, affinch\u00e9 un ideale o un indirizzo spirituale possa illuminare la condotta di un partito o di una nazione, si \u00e8 dato luogo a correnti di pensiero come quelle della mistica fascista e del misticismo nazista."}
{"id": "684885", "revid": "155634", "url": "https://it.wikipedia.org/wiki?curid=684885", "title": "Football Club Internazionale Milano 2003-2004", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 2003-2004.\nStagione.\nNell'estate 2003, pur a fronte dello scetticismo e delle perplessit\u00e0 nell'ambiente, Massimo Moratti \u2014 inizialmente orientato verso l'esperto Capello e l'emergente Mancini \u2014 rinnov\u00f2 la fiducia a C\u00faper. I nuovi acquisti furono Br\u00e9chet e Helveg per la retroguardia, con Lamouchi e Karagounis aggiuntisi alla mediana: per il ruolo di esterni vennero scelti Van der Meyde, Luciano e Kily Gonz\u00e1lez, mentre il tesseramento di Fadiga fu impedito da problemi cardiaci. Divergenze insorte tra il tecnico e Di Biagio comportarono il passaggio di quest'ultimo al Brescia, con Crespo \u2014 a sua volta entrato in conflitto con l'allenatore \u2014 trasferitosi al Chelsea e rimpiazzato da Julio Cruz.\nMalgrado un positivo inizio in Champions League \u2014 comprensivo della storica affermazione sul terreno dell'Arsenal \u2014 C\u00faper pag\u00f2 con l'esonero un tormentato avvio di campionato, dovendosi peraltro registrare l'ennesima sconfitta nei derby col Milan: con Verdelli sedutosi \"pro tempore\" in panchina nella trasferta di coppa persa a Mosca, l'incarico venne quindi assunto da Alberto Zaccheroni. Privato di Kallon da una squalifica per doping, il nuovo tecnico rimedi\u00f2 dai \"Gunners\" la peggior disfatta casalinga dei nerazzurri in ambito europeo: battuta per 5-1 dai londinesi, la squadra pareggi\u00f2 a Kiev vedendosi confinata al terzo posto nel raggruppamento e accedendo alla Coppa UEFA.\nPresentatosi in campionato con un filotto di 6 affermazioni consecutive, \"Zac\" colse un successo esterno nel derby d'Italia del 29 novembre 2003: l'ultimo trionfo meneghino alla Continassa risaliva al 21 marzo 1993, sotto la guida di Bagnoli. A siglare una doppietta nel 3-1 contro la Juventus fu Cruz, assurto in breve tempo a beniamino di una tifoseria che contestualmente entr\u00f2 in conflitto con Vieri: bench\u00e9 autore del suo centesimo gol in assoluto con il club, il rapporto di quest'ultimo coi sostenitori prese via via ad incrinarsi. Nel mese di gennaio, contrariato da un deludente scenario agonistico, Moratti abbandon\u00f2 la carica presidenziale con Facchetti a succedergli.\nMentre la finestra invernale di mercato aggiunse all'organico il centrocampista Stankovi\u0107 (sul quale si era mossa anche la Juventus) e l'attaccante Adriano \u2014 il quale, di rientro da un prestito biennale a Fiorentina e Parma, contese a \"Bobo\" una maglia da titolare in avanti \u2014 si registr\u00f2 il lungo stop inflitto a Materazzi dopo un'aggressione da questi compiuta ai danni del senese Bruno Cirillo. Attraversato un nuovo periodo di crisi in campionato, l'Inter guadagn\u00f2 la qualificazione ai quarti di finale della UEFA dopo aver eliminato Sochaux e Benfica: l'eliminazione avvenne per mano del Marsiglia, impostosi sui nerazzurri in entrambe le gare.\nCon l'\u00e0ncora di salvezza della stagione rappresentata dal quarto posto, la \"Beneamata\" si rese autrice di una rimonta nel finale di torneo centrando l'obiettivo minimo davanti a Parma e Lazio: pur avendo raggiunto il traguardo dei preliminari di Champions, nel giugno 2004 Zaccheroni lasci\u00f2 la panchina ritenendo di non godere della fiducia societaria.\nMaglie e sponsor.\nLo sponsor tecnico per la stagione 2003-2004 fu la Nike, mentre lo sponsor ufficiale fu Pirelli.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nRosa e numerazione aggiornate al 31 gennaio 2004.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "684888", "revid": "600229", "url": "https://it.wikipedia.org/wiki?curid=684888", "title": "Danza bizantina", "text": "Le danze bizantine vengono fatte risalire dalle antiche tradizioni del paganesimo greco.\nStoria.\nLa danza greca nell'antichit\u00e0 aveva originalmente un valore educativo, come risulta dai \"Dialoghi\" di Platone. \nTuttavia, mano a mano che la cultura greca veniva assoggettata da Roma, gradualmente l'arte del ballare perse la maggior parte del suo valore educativo, fino ad essere limitata a semplice intrattenimento: ovvero, l'essere un ballerino non era un lavoro particolarmente elevato, tanto che chi lo svolgeva apparteneva generalmente ad una bassa condizione sociale.\nL'influenza del Cristianesimo tent\u00f2 di soffocare le tradizioni greche presenti nell'Impero Romano d'Oriente: si cerc\u00f2 di vietare il ballo e di condannare le origini pagane di questa usanza. Comunque la Chiesa cominci\u00f2 gradualmente a rendersi conto che alcune concessioni dovevano essere fatte sulla danza, visto che un ampio numero di greci si erano convertiti dal paganesimo al Cristianesimo e dovettero rendere il ballo accettabile; cosicch\u00e9 i Padri della Chiesa hanno trovato i sensi \u201cbaptize\u201e, presero il ballo, lo raffinarono e lo spiritualizzarono: la Chiesa aveva trovato il modo di dare un'interpretazione cristiana ai miti e ai simboli del pre-cristianesimo.\nSi evidenzia quindi un principio generale riguardo alla storia del ballo greco, che d\u00e0 risalto alla continuit\u00e0 fra i periodi, non solo fra classico e bizantino, ma anche fra ballo bizantino e ballo greco moderno, che deriva dall'approvazione di molte caratteristiche e abitudini bizantine, che gli ottomani adottarono.\nTipi di balli.\nI balli che hanno avuto l'approvazione dei padri della chiesa erano i balli di gruppo, tipicamente processioni o cerchi in cui gli uomini, separati dalle donne, realizzavano i movimenti decorosi e solenni nel pieno \"timore del dio\". Tuttavia, le informazioni sul ballare di questo periodo sono molto limitate. Realmente, poich\u00e9 l'arte bizantina \u00e8 principalmente centrata sulla concezione del divino, i riferimenti al ballo sono rari. Alcune immagini di balli bizantini sono dell'epoca di met\u00e0 dell'era bizantina, le rappresentazioni sono state conservate sulle sculture, le miniature, manoscritti ma principalmente oggetti religiosi medii dei murali della chiesa.\nNel suo libro sulla cultura dei bizantini, Phaidon Koukoules ha fornito tutti i riferimenti conosciuti al ballo in testi di quel tempo. Dalle sue scritture, si pu\u00f2 evincere che c'erano dei balli delle donne su Pasqua, balli satyrical nocturnal nel travestimento sul Kalends, balli dalle fasce ambulanti dei giovani sul Roussalia. Erano certamente balli di nozze, in locande e durante i banchetti. I arpisti e la giovent\u00f9 e i ballerini professionali venivano invitati dai ricchi a ballare, particolarmente venendo apprezzati per la loro agilit\u00e0 corporea e la loro agilit\u00e0 delle gambe. Le banze erano organizzate nel teatro con accompagnamento musicale dato dal flauto.\nA Costantinopoli, gli eventi importanti venivano celebrati con grandi balli pubblici. Al ritorno di un esercito bizantino vincitore, per esempio, i cittadini affollavano le vie della capitale, per ballate con i soldati e gioire insieme. Ci sono casi registrati di persone che ballano all'interno della chiesa, a Pasqua e a Natale, dopo che il Patriarca Teofilo lo aveva permesso. \nA volte ballavano e cantato i giullari, che in questo modo facevano divertire il Basileus. I soldati ballavano per divertimento prima di una battaglia, durante il tempo libero e dopo una vittoria. Gli auriga ballavano nell'Ippodromo quando vincevano le loro corse e, i marinai ballavano un ballo ballo unito, pieno di torsioni e di girate, come se imitando le spirali di un labirinto.\nBench\u00e9 si abbiano poche descrizioni dei balli bizantini, si sa che spesso questo popolo si dedicava alla danza. Il capo del ballo veniva denominato koryphaios o chorolektes e quest'ultimo era colui che cominciava la canzone e assicurava che il cerchio fosse effettuato. \nEfstathios di Tessalonica accenna di un ballo che comincia in un cerchio e viene concluso con i ballerini che si affrontano l'un l'altro. Nel ballare in cerchio i ballerini tenevano le loro mani alte o le fluttuavano ad a destra e a sinistra. Venivano usati dei cembali, o una bandana nelle loro mani e nei loro movimenti veniva dato risalto ai loro lunghi manicotti. \nMentre ballavano, cantavano ripetendo il verso cantato dal ballerino che guidava la danza. \nI ballerini si univano, e applaudendo il ritmo o il canto. \nCantanti professionisti, spesso i musicisti essi stessi, lirici composti per soddisfare l'occasione.\nBalli popolari.\nI balli popolari di questo periodo erano:\nStrumenti.\nGli strumenti bizantini erano:"}
{"id": "684891", "revid": "149485", "url": "https://it.wikipedia.org/wiki?curid=684891", "title": "Ylenia Scapin", "text": " Ha rappresentato l' a quattro edizioni consecutive dei Giochi olimpici, da a , aggiudicandosi due medaglie di bronzo.\nBiografia.\nInizi\u00f2 a praticare il judo all'et\u00e0 di sei anni. \nRaccolse i primi suggessi ai Giochi della Giovent\u00f9. Nel 1990 vinse i Campionati Italiani Cadetti a Pordenone, guadagnando anche la cintura nera. \nA livello internazionale vinse la medaglia d'oro al Festival olimpico della giovent\u00f9 europea di Bruxelles 1991 nella categoria 66 kg, battendo in finale la rumena Vasilica Bratu.\nNel 1992 pass\u00f2 alla classe juniores e cambi\u00f2 anche categoria (da 66 a 72 kg). Partecip\u00f2 anche ai mondiali di categoria, vincendo il bronzo, e ai campionati italiani assoluti, dove invece vinse il suo primo titolo.\nNel 1994 prese parte al suo primo campionato europeo assoluto, chiuso al quinto posto. \nSi aggiudic\u00f2 la medaglia di bronzo alle Universiadi di Fukoka 1995, terminando alle spalle della giapponese Saki Yoshida e della cubana Castellanos Diadenis nella categoria dei 72 chilogrammi.\nAi campionati europei di judo del 1996 ottenne la qualificazione per i Giochi olimpici estivi di . Durante la manifestazione a cinque cerchi vinse la medaglia di bronzo.\nAi Giochi del Mediterraneo di Bari 1997 ottenne la medaglia d'argento.\nNel 1998 cambi\u00f2 categoria, passando ai 70 kg, ed agli europei di Oviedo vinse la sua prima (dopo sei partecipazioni) medaglia europea: il bronzo.\nIl 1999 ottenne diversi successi: l'argento agli europei, il bronzo ai mondiali e la qualificazione anticipata ai Giochi olimpici \nNel 2000 vinse il bronzo ai campionati europei, e di a biss\u00f2 il bronzo olimpico.\nAi Giochi mondiali militari di Catania 2003 riusc\u00ec a vincere l'oro. \nPartecip\u00f2 alle Olimpiadi di Atene, ma fu eliminata al primo turno.\nAgli europei vinse il bronzo nel 2001, 2003 e 2006 e l'argento nel 2005. Nel 2008, agli europei di Lisbona, si laure\u00f2 campionessa d'Europa.\nAi mondiali di Rio de Janeiro, nel 2007, vinse un'altra medaglia di bronzo.\nDurante la sua carriere ottenne 17 titoli italiani: nel 1992 e poi consecutivamente dal 1994 al 2005.\nL'8 aprile 2009 annuci\u00f2 il ritiro dall'attivit\u00e0 agonistica.\nSuccessivamente, divenne insegnante di judo e poi allenatrice della nazionale."}
{"id": "684892", "revid": "287204", "url": "https://it.wikipedia.org/wiki?curid=684892", "title": "Icaro (Renato Zero)", "text": "Icaro \u00e8 il primo album dal vivo di Renato Zero, pubblicato nel 1981.\nIl disco.\nIl doppio long playing rappresenta il primo album live nella carriera dell'artista romano, registrato durante gli spettacoli \"Natale a Zerolandia\" che si sono svolti a Roma (nel periodo di Natale e Capodanno) e a Torino (nel periodo dell'Epifania). Realizzato nello stesso anno del secondo doppio album di studio di Renato Zero, il leggendario \"Artide Antartide\", il live ottenne un successo strepitoso per un album dal vivo, raggiungendo la prima posizione nella hit parade. L'album \u00e8 arricchito da due inediti, anch'essi eseguiti dal vivo: \"Chi pi\u00f9 chi meno\" e \"Pi\u00f9 su\", quest'ultimo, pubblicato anche in formato 45 giri, divenuto s\u00f9bito uno dei brani pi\u00f9 rappresentativi di sempre nel repertorio di Zero, amati e apprezzati anche dal pubblico pi\u00f9 ampio.\n\"Pi\u00f9 su\" esce in una specie di singolo doppio lato A, con l'altro brano, registrato in studio e non contenuto nel doppio album dal vivo, costituito dall'esilarante \"Galeotto fu il canotto\". Ripresa in s\u00e9guito anche da Mina, nel tributo dedicato a Renato, intitolato \"N\u00b0 0\", \"Galeotto fu il canotto\" compare di fatto sul lato B del 45 giri, pur ricevendo, al livello promozionale, lo stesso trattamento del brano posto sul lato A del singolo.\nI due inediti, comparsi per la prima volta nel doppio live del 1981, rimarranno a lungo disponibili esclusivamente nella versione dal vivo, dopodich\u00e9 Renato ne realizzer\u00e0 finalmente, in periodi molto diversi della sua carriera, le rispettive versioni di studio. La nuova versione di \"Chi pi\u00f9 chi meno\" verr\u00e0 inserita sul lato B di \"Pi\u00f9 insieme\", l'unico singolo, disponibile soltanto in edizione limitata, estratto dalla raccolta di inediti del 1991, \"La coscienza di Zero\" (di cui avrebbe dovuto costituire il ventesimo brano, poi omesso per lasciare spazio alla versione integrale di \"Pi\u00f9 insieme\", comprendente il parlato iniziale, tagliato nella versione del singolo, e per permettere la pubblicazione di un'unica edizione in CD della raccolta, evitando cos\u00ec l'uscita di un ennesimo doppio, in un periodo di lenta ripresa, ma ancora critico dal punto di vista commerciale - anche se il vinile usc\u00ec di fatto doppio, ma a prezzo speciale). La nuova versione di \"Pi\u00f9 su\" sar\u00e0 invece inclusa nella tripla compilation \"Renatissimo!\", realizzata soltanto nel Nuovo Millennio, che, pubblicata dopo un periodo di folgoranti e ripetuti successi, godr\u00e0 al contrario di ampia diffusione sul territorio nazionale e all'estero.\nTracce.\nDisco due.\nAlbum di provenienza delle versioni originali in studio: * \"Tregua\"; ** \"EroZero; *** \"Zerolandia; + \"Zerofobia\"; ++ \"Trapezio\"; +++ \"Invenzioni\"\nVersioni in studio posteriori degli inediti dal vivo: la versione in studio di \"Chi pi\u00f9 chi meno\" compare sul lato B del CD singolo \"Pi\u00f9 insieme\" del 1991; quella di \"Pi\u00f9 su\" compare nella tripla raccolta \"Renatissimo!\" del 2006."}
{"id": "684896", "revid": "547034", "url": "https://it.wikipedia.org/wiki?curid=684896", "title": "Belmonte (Santa Catarina)", "text": "Belmonte \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste.\nIl municipio di Belmonte confina a nord con Bandeirante, a est con Descanso, a sud con Santa Helena e a ovest con la frontiera argentina."}
{"id": "684913", "revid": "119774219", "url": "https://it.wikipedia.org/wiki?curid=684913", "title": "Flying Circus", "text": "Flying Circus \u00e8 un movimento ludico non a scopo di lucro a carattere nazionale italiano che riunisce gli appassionati di una particolare sottocategoria dei giochi di ruolo, cio\u00e8 quella dei giochi di interpretazione e narrazione, spesso privi dell'ausilio di dadi (e spesso anche di regole formalizzate).\nIl movimento, attivo soprattutto negli anni 2000, si \u00e8 occupato principalmente di giochi di ruolo e LARP di tipo sperimentale. \u00c8 stato una sorta di \"fucina di idee\" a livello principalmente italiano, ma con influenze nell'area balcanica.\nIl nome si ispira ad una nota serie televisiva dei Monty Python, ma eccezion fatta per questo, non esiste alcun altro legame.\nIl movimento trae le sue origini dal torneo Teatro della Mente e si \u00e8 formato durante la PadCon del 2001, principalmente ad opera di Marzia Possenti, Teo Mora e Lorenzo Trenti.. Esso non esiste formalmente, ma solo come gruppo di riferimento online basato su un manifesto di intenti. Ciononostante, ha organizzato per anni eventi nelle principali convention di settore, quali ModCon, Ambercon, IDEAG Fnordcon e altre .\nDal 2004 il \"Flying Circus\" ha collaborato con Paolo Agaraff alla redazione della rivista aperiodica \"Misteri &amp; Efferatezze\", la \"rivista del paranormale, dell'improbabile e del decisamente strano\" i cui articoli forniscono lo spunto per sessioni di gioco durante eventi e convention.\nIl Flying Circus ha collaborato in diverse occasioni con l'assocazione RiLL, anche per l'organizzazione dell'omonimo trofeo.\nFra i membri del Flying Circus si possono citare, oltre ai fondatori, Davide Losito, Iacopo Frigerio (ELAR, Ravendeath), Massimiliano Enrico e Fabrizio Bonifacio (S\u00ec, Oscuro Signore!, Love is Blue)."}
{"id": "684919", "revid": "46291", "url": "https://it.wikipedia.org/wiki?curid=684919", "title": "Vitaceae", "text": "Le Vitacee (Vitaceae ) sono una famiglia di piante angiosperme eudicotiledoni quasi tutte rampicanti, l'unica appartenente all'ordine Vitales. Appartiene a questa famiglia la vite comune (\"Vitis vinifera\").\nLe specie del genere \"Tetrastigma\" rappresentano le piante ospiti delle grandi Rafflesie.\nTassonomia.\nLa classificazione APG IV attribuisce Vitaceae ad un proprio ordine Vitales nel clade Eudicotiledoni centrali (\"core eudicots\").\nComprende 17 generi e oltre 700 specie:\nIl sistema Cronquist collocava invece la famiglia delle Vitaceae nell'ordine Rhamnales e classificava il genere \"Leea\" in una famiglia a s\u00e9 stante (Leeaceae)."}
{"id": "684920", "revid": "287204", "url": "https://it.wikipedia.org/wiki?curid=684920", "title": "Viraggio seppia", "text": ""}
{"id": "684921", "revid": "1318658", "url": "https://it.wikipedia.org/wiki?curid=684921", "title": "Gene Krupa", "text": "La rivista \"Rolling Stone\" lo ha inserito al settimo posto tra i migliori batteristi di sempre.\nPrima di Krupa, gli assoli di batteria erano una rarit\u00e0 e la batteria era considerata uno strumento solo di accompagnamento. Dotato di un'ottima presenza scenica sia personale, sia musicale, e anche grazie al rilievo che gli fu dato nella famosa orchestra di Benny Goodman, Krupa contribu\u00ec a cambiare per sempre l'immagine dei batteristi.\nBiografia.\nNato a Chicago, da genitori polacchi, Krupa era il pi\u00f9 giovane dei nove figli di Bartlomiej Krupa and Anna Oslowski Krupa.\nInizi\u00f2 la sua carriera a Chicago, negli anni venti e fu in una registrazione con i Chicagoans di Eddie Condon che divenne il primo batterista ad utilizzare una batteria completa in una registrazione Okeh (la pratica normale era usare un set ridotto con solo piatti e rullante).\nPoco prima della Grande depressione Krupa si trasfer\u00ec a New York come musicista di studio.\nNel 1933, inizi\u00f2 a collaborare con Benny Goodman nel \"Benny Goodman Trio\", diretto da Goodman con Teddy Wilson al pianoforte, e nel 1934 divenne batterista anche dell'orchestra, in cui Goodman lo metteva spesso in grande evidenza, e del quartetto. Un esempio del rilievo che Krupa ricopr\u00ec con Goodman \u00e8 il successo, del 1937, di \"Sing, sing, sing\" in cui alla batteria di Krupa \u00e8 assegnato un lungo assolo che fu uno dei primi assoli di batteria a comparire in una registrazione commerciale. Nel 1938 Krupa prese parte allo storico concerto alla Carnegie Hall e poco dopo usc\u00ec dall'orchestra di Goodman, dopo un litigio pubblico all'Earl Theater di Filadelfia.\nKrupa form\u00f2 un'orchestra, di cui facevano parte gli strumentisti Vido Musso, Milt Raskin, Floyd O'Brien, Sam Donahue, Shorty Sherock, e la cantante Irene Daye. Il successo dovette per\u00f2 attendere il 1941, con l'aggiunta della cantante Anita O'Day e il trombettista Roy Eldridge (un afroamericano, in tempi in cui la segregazione razziale nelle orchestre era ancora la norma). Gli anni successivi videro la band in classifica diverse volte, con brani quali \"Let Me Off Uptown,\" \"After You've Gone,\" \"Rockin' Chair\" e \"Thanks for the Boogie Ride.\"\nNel 1943 viene arrestato per droga. Il suo ritorno di immagine \u00e8 devastante ed \u00e8 costretto a sciogliere l'orchestra. Nel 1943 ritorna con il vecchio amico-nemico Benny Goodman e a met\u00e0 del 1944 ricostruisce un'altra big band che ha al suo interno una sezione d'archi. Krupa riesce a tenere in piedi l'orchestra per diversi anni, aiutato in questa missione dalle composizioni di Gerry Mulligan e da diverse hit.\nSciolta l'orchestra nel 1951, passa a suonare in trio o quartetti da lui diretti. Prende parte ai tour del JATP e nel 1959 la Columbia gli dedica un film biografico, \"The Gene Krupa Story\", in cui il suo ruolo viene interpretato da Sal Mineo.\nContributo di Gene Krupa allo sviluppo della batteria.\nIl suo contributo allo sviluppo e all'affermazione della batteria nella musica moderna \u00e8 stato di importanza fondamentale.\nEgli fu il primo a creare brani dove gli assolo di batteria erano parte integrante della melodia.\nIn particolare, il brano \"Sing sing sing\" viene accreditato quale il primo brano registrato, in assoluto, dove sia presente un assolo di batteria.\nVero archetipo del batterista-\"showman\", assurto ad autentica \"star\", metteva in ombra gli altri solisti e perfino i capi orchestra. Questo fu anche il motivo principale della \"rottura\" con Benny Goodman.\nPer la prima volta la notoriet\u00e0 di un batterista non ebbe confini e grazie a ci\u00f2 la batteria divenne strumento popolare e ricevette la giusta considerazione anche a livello accademico.\nKrupa fu anche il primo a pubblicare un metodo di facile comprensione, destinato ad un pubblico ampio, che ebbe grande successo all'epoca ma che viene tuttora pubblicato e considerato attuale.\nInoltre egli svilupp\u00f2 la batteria anche sotto il profilo della progettazione tecnica, grazie alla strettissima collaborazione con la fabbrica di batterie Slingerland, della quale fu \"endorser\" per tutta la vita e alla fabbrica di piatti Zildjian.\nFra le migliorie pi\u00f9 importanti si possono citare i \"tom\" accordabili alla stessa maniera del tamburo rullante e lo \"hi-hat\" (charleston) con il tipo di funzionamento meccanico che a tutt'oggi viene adoperato.\nGene Krupa si dimostr\u00f2 anche un oculato \"talent-scout\" e cos\u00ec, anche grazie ai concorsi che organizzava annualmente assieme alla Slingerland, virtuosi come Buddy Rich e Louie Bellson, (solo per citarne alcuni), poterono farsi notare e aggregarsi alle pi\u00f9 importanti band dell'epoca, divenendo anch'essi nel tempo rinomati strumentisti e leader."}
{"id": "684925", "revid": "123495419", "url": "https://it.wikipedia.org/wiki?curid=684925", "title": "Artide Antartide", "text": "Artide Antartide \u00e8 l'ottavo album in studio di Renato Zero, pubblicato nel 1981 e ripubblicato nel 2010.\nIl disco.\n\"Artide Antartide\" \u00e8 l'ottavo album di Renato Zero. \"Figli della topa\" \u00e8 dedicata ai suoi fan, da lui soprannominati \u00absorcini\u00bb (epiteto nato in Toscana, quando Renato li vide sfrecciare attorno a s\u00e9 su numerosi motorini); \"Ciao Stefania\" \u00e8 in memoria di Stefania Rotolo, showgirl all'epoca da poco scomparsa, sua grande amica. Zero tratta inoltre molti temi: dalla droga (\"Non passer\u00e0\") all'amore (\"Ed io ti seguir\u00f2\"), al rapporto padre-figlio (\"Padre nostro\") al sesso (\"Sterili\", \"L'ammucchiata\"). Con 1 milione e trecentomila copie vendute, \"Artide Antartide\" \u00e8 uno degli album pi\u00f9 venduti di Renato Zero. \u00c8 l'album pi\u00f9 venduto del 1981 in Italia.\nLa produzione e gli arrangiamenti del disco sono curati da Del Newman per Artide e Elio D'Anna, ex sassofonista degli Osanna, per Antartide. L'orchestra d'archi \u00e8 arrangiata e diretta da Del Newman. Le registrazioni furono effettuate allo studio \u00abB\u00bb della RCA Italiana, nei mesi di ottobre e novembre del 1981, e furono seguite dal tecnico del suono Tonino Rampotti. La foto di copertina, che raffigura Renato Zero con un costume da guerriero greco nero (in un'immagine raddoppiata, affiancata a quella dello stesso cantautore con lo stesso abito ma bianco) \u00e8 opera di Angelo Frontoni. Le edizioni musicali delle canzoni sono di Zeromania (di propriet\u00e0 di Renato Zero), tranne che per le canzoni scritte con Dario Baldan Bembo, che sono in compropriet\u00e0 tra le edizioni Zeromania e le edizioni Come il Vento (di propriet\u00e0 del cantautore milanese). \nL'album, da anni fuori catalogo, \u00e8 stato ristampato e ripubblicato in CD il 4 novembre 2010.\nIl 17 maggio 2019, l'album \u00e8 stato ristampato, per la terza volta, in CD per la collana \"Mille e uno Zero\", edita con TV Sorrisi e Canzoni.\nTracce.\nL'album \"Artide Antartide\", da cui non \u00e8 stato estratto nessun singolo promozionale, non \u00e8 mai stato venduto separatamente, come era accaduto l'anno prima per \"Tregua\"."}
{"id": "684927", "revid": "1926649", "url": "https://it.wikipedia.org/wiki?curid=684927", "title": "Football Club Internazionale Milano 2002-2003", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 2002-2003.\nStagione.\nMalgrado lo scudetto perso all'ultima giornata nel campionato precedente, H\u00e9ctor C\u00faper fu confermato alla conduzione della squadra: la permanenza dell'argentino in panchina caus\u00f2 dissapori con Ronaldo, il quale sostenne ripetutamente l'inconciliabilit\u00e0 col tecnico. I principali innesti furono Gamarra (sul quale la societ\u00e0 ripieg\u00f2 dopo un accordo sfumato con Nesta), Coco \u2014 giunto dal Milan in cambio di Seedorf \u2014, Adani, Fabio Cannavaro, Almeyda e Morfeo. A stagione ormai iniziata \u2014 coi meneghini che nel preliminare di Champions League sconfissero il lusitano Sporting Lisbona, tra le cui fila debuttava un giovane Cristiano Ronaldo \u2014 la diatriba interna si risolse con la cessione del brasiliano al Real Madrid. In luogo del \"Fenomeno\" venne ingaggiato dalla Lazio il centravanti Crespo, da subito protagonista di un buon affiatamento con Vieri: l'argentino e \"Bobo\" realizzarono, complessivamente, 43 gol sulle 93 realizzazioni stagionali dei nerazzurri. \nDurante la fase a gironi della Champions League la squadra \u2014 abbinata a Rosenborg, Ajax e Lione \u2014 vide frantumarsi l'imbattibilit\u00e0 casalinga nella massima competizione europea: la battuta d'arresto coi transalpini pose fine ad una striscia aperta il 25 settembre 1963, per un totale di 30 incontri senza sconfitte. Sul fronte del campionato la \"Beneamata\" vol\u00f2 invece in testa nelle giornate iniziali, impattando poi con la Juventus nel derby d'Italia del 19 ottobre 2002: il gol del pareggio (scaturito da un calcio d'angolo in favore degli uomini di C\u00faper con le proteste torinesi per un possibile fallo ai danni di Buffon) pass\u00f2 agli annali per una paternit\u00e0 \"contesa\" tra Toldo e Vieri, cui la marcatura fu poi ufficialmente attribuita.\nIl cammino europeo prosegu\u00ec con un pareggio sul campo dei francesi, mentre i successi con norvegesi e \"Lancieri\" \u2014 appuntamento, quest'ultimo, cui i lombardi si presentarono dopo aver conosciuto con l'Udinese la prima sconfitta del campionato \u2014 assicurarono la qualificazione al secondo turno. Mentre in ambito nazionale una serie di passi falsi \u2014 cui rientr\u00f2 il knock-out di misura nella stracittadina \u2014 cost\u00f2 il primato, la compagine meneghina inizi\u00f2 col piede giusto la seconda tornata continentale espugnando dapprima il terreno del Newcastle e imponendosi a domicilio col Bayer Leverkusen. L'anno solare fu archiviato dal ritorno in vetta al campionato, grazie anche ad una vittoria mai colta in precedenza in casa del Parma; alla ripresa dopo la pausa natalizia C\u00faper dovette rinunciare all'infortunato Crespo, sostituito dal trentaquattrenne connazionale Gabriel Batistuta.\nUn clamoroso rovescio esterno a Perugia \u2014 fatto cui si associ\u00f2 la discussa conduzione di gara dell'arbitro Bertini, a causa di un rigore accordato erroneamente agli umbri e di una rete irregolare convalidata a questi ultimi \u2014 priv\u00f2 i nerazzurri del titolo d'inverno, con il comando della classifica riguadagnato per\u00f2 nelle domeniche successive. L'ulteriore sconfitta in trasferta col Chievo (avversario fatale ai meneghini gi\u00e0 nel precedente torneo) comport\u00f2 l'aggancio della Juventus: dopo un turno di coabitazione, il calendario propose lo scontro diretto.\nNettamente battuta dai torinesi, l'Inter fu quindi costretta all'inseguimento dovendo peraltro fronteggiare gli impegni di coppa. Con l'accesso ai quarti di finale gi\u00e0 guadagnato dal Barcellona \u2014 impostosi con largo scarto sui milanesi all'andata per poi impattare nel ritorno \u2014 la squadra interista si posizion\u00f2 alle spalle dei catalani, vincendo a Leverkusen l'incontro decisivo: nella circostanza si segnal\u00f2 il primo gol in carriera del diciottenne Martins, lanciato tra i titolari per le numerose defezioni del reparto offensivo. Ad affossare definitivamente il tentativo di rimonta in campionato concorse una frenata primaverile, complice anche il riaffacciarsi del Milan nella corsa al secondo posto.\nLa rivalit\u00e0 meneghina conobbe inoltre un inedito capitolo europeo, andando in scena nelle semifinali di Champions League. A tale obiettivo i nerazzurri giunsero dopo essersi sbarazzati del Valencia, con Vieri a segno in entrambe le sfide: a rendere indisponibile il centravanti per l'ultimo scorcio di stagione fu per\u00f2 un infortunio rimediato sul campo degli andalusi, in cui Toldo svent\u00f2 a pi\u00f9 riprese un gol decisivo per l'ex formazione di C\u00faper. Il derby in chiave continentale fin\u00ec per costituire l'\u00e0ncora di salvezza di entrambe le milanesi, stante un campionato risoltosi in anticipo con la vittoria bianconera. \nLa gara d'andata si concluse con un pari a reti bianche, mentre nel \"retour match\" (nominalmente ospitato dalla \"Beneamata\") i gol di Shevchenko e Martins consegnarono la finale agli uomini di Ancelotti per il valore delle marcature \"in trasferta\": a stroncare i sogni nerazzurri contribu\u00ec, nel finale, un difficile intervento di Abbiati sulla conclusione a botta sicura di Kallon. Terminato il campionato in seconda posizione con 7 punti di ritardo dai torinesi e 4 lunghezze di margine sui rivali, l'Inter consegu\u00ec la qualificazione diretta alla Champions League posizionando inoltre Vieri in cima alla graduatoria dei marcatori: in appena 23 gare disputate, \"Bobo\" mise a referto 24 centri.\nMaglie e sponsor.\nLo sponsor tecnico per la stagione 2002-2003 fu la Nike, mentre lo sponsor ufficiale fu Pirelli.\nOrganigramma societario.\nArea direttiva\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\nStatistiche di squadra.\n\"Statistiche aggiornate al 24 maggio 2003\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "684930", "revid": "177967", "url": "https://it.wikipedia.org/wiki?curid=684930", "title": "Mazurca", "text": "La Mazurca o Mazurka (in polacco \"Mazurek\") \u00e8 una danza di coppia con ritmo ternario diffusa in tutta l'Europa.\n\"Mazurka\" \u00e8 un termine di origine polacca, anche se non \u00e8 chiara l'etimologia, potrebbe derivare da Masuria (in polacco \"Mazury\") o Masovia, nomi di due regioni polacche, da Mazurek, villaggio nei pressi di Varsavia (dove nel primo '500 ebbe origine l'omonima danza) o da Mazur, il contadino polacco. Da notare che in polacco il nome \"mazurek\" \u00e8 maschile; il nome mazurka diffusosi nelle altre lingue pu\u00f2 essere dovuto al fatto che il genitivo della parola \u00e8 \"mazurka\", o anche che il plurale sia \"mazurki\", che potrebbe essere stato portato al singolare come mazurka.\nNata in Polonia come danza popolare (alcune fonti ne farebbero risalire l'origine al XVI secolo), si \u00e8 diffusa nei ceti medi in Europa dal 1700; la sua ulteriore diffusione dall'800 \u00e8 stata favorita dalla riscrittura \"colta\" (Chopin, \u010cajkovskij, Borodin, Debussy, Ravel...)\nCome il Valzer, la Mazurca \u00e8 una danza a volteggi su tempo ternario ma con un ritmo molto pi\u00f9 moderato e movimenti molto pi\u00f9 secchi accentuati dal colpo di tacco che accompagna la chiusura di ogni sequenza coreografica. \nLa peculiarit\u00e0 musicale di questo ballo si trova nella caduta dell'accento ritmico sul secondo tempo della misura. Tale peculiarit\u00e0, che appartiene anche ad altre danze nazionali polacche, avrebbe un'origine assai curiosa: deriverebbe dal trotto dei cavalli. Infatti, ascoltando il trotto di un cavallo con attenzione, si avverte che il secondo battito degli zoccoli \u00e8 pi\u00f9 accentuato rispetto al primo. In origine la Mazurca era ballata da un numero di coppie indeterminato e solo in un secondo momento assunse la forma di una danza per quattro o per otto coppie disposte in cerchio attorno alla sala da ballo.\nSecondo Curt Sachs tale aspetto \u00e8 da ricollegarsi alle antiche danze in circolo, nelle quali il numero dei danzatori era indeterminato. La mazurca sarebbe la sola danza di gruppo a ricollegarsi all'antico cerchio delle danze primitive, simbolo di unione e di forza per i membri della comunit\u00e0 e connesso alla sfera della magia.\nLe origini.\nNata come danza popolare, per la sua natura vivace e frizzante, la mazurca sin dall'inizio si scost\u00f2 dalla polacca (\"polonaise\"), danza tipica degli ambienti aristocratici del tempo caratterizzata da cadenze lente e tempo binario. Come l'usanza prevedeva, le due danze si affiancarono nelle suite di balli rinascimentali, la prima ricoprendo il posto riservato alla bassa danza e la seconda quello riservato all'alta danza (era infatti tipico suddividere le danze di corte cinquecentesche in gruppi diversi a seconda che esse fossero pi\u00f9 o meno solenni e perci\u00f2 dotate di differenti caratteristiche tecniche).\nDalla Polonia venne introdotta, nel secolo XVII, in Russia e in Ungheria e, attorno alla met\u00e0 del XVIII, in Germania da Augusto III. Le prime vere e proprie notizie riguardanti la mazurca, infatti, risalgono al 1770, periodo nel quale essa cominci\u00f2 a trovare ampio favore nelle sale da ballo del resto d'Europa; solo un secolo dopo registr\u00f2 un vero e proprio salto di qualit\u00e0 ottenendo popolarit\u00e0 soprattutto in Francia e Inghilterra.\nLa sua diffusione in Europa fu soprattutto merito degli immigrati polacchi e dei rifugiati politici.\nRiguardo a ci\u00f2, G. Desrat, riferendosi alla citt\u00e0 di Parigi, scrisse: \u00abI saloni dell'Hotel Lambert, dove la principessa Czartoryska riuniva tutta la nobilt\u00e0 polacca rifugiata, unita alla nobilt\u00e0 francese, e sotto forma di pensionato donava l'educazione e l'istruzione ai giovani polacchi fino al loro matrimonio, erano il luogo d'incontro dei pi\u00f9 fedeli ballerini di mazurka. \u00c8 in seguito alle lezioni date (ma io direi piuttosto prese per ci\u00f2 che concerne la mazurka) che ho pubblicato la teoria sotto riportata, la pi\u00f9 in uso in Polonia e in Russia.\u00bb\nIn Inghilterra, invece, la mazurca venne introdotta dal duca di Devonshire al suo ritorno da una missione diplomatica in Russia e in Polonia (nel 1826). Per via della sua esuberanza espressiva, dovuta anche al tipico accento sulla seconda battuta marcato dal colpo di tacco, questo ballo port\u00f2 con ogni probabilit\u00e0 un certo entusiasmo e desiderio di partecipazione nelle sale da ballo inglesi, dove far rumore con i piedi era considerata usanza propria solo agli scozzesi.\nL'aspetto coreografico.\nLa mazurca si diffuse poco prima della polca e, dal 1844 in poi, il loro successo fu notevole anche se la prima risultava molto pi\u00f9 complessa dal punto di vista tecnico.\nFu proprio questo il periodo in cui vennero inventate notevoli danze di facile apprendimento che portavano il nome del loro luogo d'origine.\nTuttavia la mazurca, pur essendo molto complessa, risult\u00f2 cos\u00ec innovativa da far s\u00ec che i pi\u00f9 insigni maestri di danza del tempo, come Coralli, Laborde e Cellarius, se ne occupassero e creassero le proprie forme stilistiche e tecniche.\nIl pi\u00f9 creativo nel campo dell'adattamento fu il professor Cellarius, riusciva ad adattare meglio di chiunque le varie tipologie di ballo alle esigenze del pubblico.\nPer di pi\u00f9 la mazurca, non possedendo un infinito numero di figure coreografiche, permise alla sua fantasia di spaziare liberamente. Non fu per\u00f2 l'unico a lavorare in questo campo, uno storico tedesco del primo Ottocento, Rosenheim arriv\u00f2 a descrivere ben 56 figure di ballo.\nCiascuno poteva esprimere la propria individualit\u00e0 improvvisando e era infatti la libert\u00e0 di esecuzione l'aspetto pi\u00f9 interessante della mazurca. Ma il grande spazio lasciato all'invenzione personale era difficilmente gestibile da coloro che non erano ancora padroni del ballo.\nCellarius spiega che solo una parte della mazurca veniva insegnata e constava precisamente di quattro passi: il pas gliss\u00e8 devant o passo di mazurca, il pas de basque saut\u00e8, il pas boietaux e il pas polanaise o coup de talon. Il resto s'inventava, s'improvvisava durante l'esecuzione ed era questo ispirazione costante a rendere la mazurca cos\u00ec attraente e variata.\nOltre a questi quattro passi vi era una promenade che il cavaliere seguiva in lungo e in largo, a seconda dello spazio a sua disposizione, conducendo la dama per mano. Solo quando un ballerino eseguiva bene la promenade, secondo Cellarius, poteva dire di saper danzare la mazurca, poich\u00e9 le quattro figure basilari non erano che un gioco per il quale erano sufficienti solo un po' di attenzione e di memoria. La promenade si concludeva con un giro di coppia chiamato holubiec o tour sur place, il passo pi\u00f9 grazioso e allo stesso tempo pi\u00f9 complicato.\n\"Il tour sur place, soprattutto, esige da parte della dama molta precisione e presenza di spirito. Ella deve obbedire con completo abbandono ai movimenti del cavaliere che la prende fra le sue braccia. La minima esitazione da parte della dama far\u00e0 mancare interamente l'effetto del passo, che perder\u00e0 tutto il suo carattere se non ci sar\u00e0 intesa perfetta tra la danseuse ed il suo cavaliere.\"\nMa se Cellarius analizz\u00f2 soprattutto gli aspetti tecnici di questo ballo, e ci\u00f2 per ovvie esigenze professionali, il compositore ungherese Franz Liszt si sofferm\u00f2 invece sui suoi contenuti poetici offrendoci una descrizione ancora pi\u00f9 suggestiva: \"Come in una sfida, il cavaliere accentua i suoi passi, abbandona la dama per un momento, quasi per contemplarla con rinnovato piacere, si unisce nuovamente a lei con passionale ardore o gira su se stesso rapidamente, come sopraffatto da un'improvvisa gioia e completamente abbandonato alla deliziosa vertigine del trasporto.\"\nMaest\u00e0, abbandono e grazia erano dunque gli elementi propri della mazurca. E per seguirla bene occorreva che anche le dame \u2013 le quali tra l'altro avevano in questa danza il privilegio di scegliere il proprio partner \u2013 avessero un portamento maestoso e fiero.\nLe varianti della mazurca.\nL'operazione che permise a Cellarius di ottenere la massima autorit\u00e0 nella sua professione fu l'invenzione di tre nuove danze create sulla base della mazurca: la\" polca-mazurca\", il \"valzer-mazurca\" e la \"quadriglia-mazurca\".\nLa polca-mazurca non fu una versione particolare della mazurca o della polca: fu un ballo del tutto nuovo dal momento che accentuava la terza battuta e non la seconda ed era in 3/4 e non nei 2/4 tipici della polca. Fu molto di moda a Vienna e a Budapest. Negli altri paesi europei non ottenne grandissimi favori e probabilmente ci\u00f2 fu dovuto alla sua difficolt\u00e0 d'esecuzione, stando alla descrizione dei passi che fu data da Monsieur James Harvey d'Egville: \"I piedi non devono mai lasciare completamente il suolo e devono essere usate molto le ginocchia, che si dovrebbero flettere e stendere continuamente durante i movimenti. I passi del galop e del valzer a due tempi possono essere occasionalmente inclusi nel corso della variazione, ma ci\u00f2 deve essere fatto con giudizio e destrezza, altrimenti potrebbero verificarsi conseguenze poco raccomandabili per i danzatori, sebbene senza dubbio divertenti per gli spettatori\".\nPi\u00f9 fortuna ebbero invece il valzer-mazurca (conosciuto anche come \"Cellarius valse\") che, su un ritmo pi\u00f9 veloce del valzer e con il classico colpo di tacco della mazurca, fu molto amato dagli Inglesi, e la quadriglia-mazurca, una sorta di compromesso tra la quadriglia francese e la danza polacca.\nLa musica.\nDurante il 1800 in Polonia vennero composte molte Mazurche. Un contributo essenziale per lo sviluppo e la nobilitazione di questo genere musicale deve essere riconosciuto a Fryderyk Chopin, il quale favor\u00ec la riuscita e l'emergere di successivi artisti fra i quali possiamo ricordare Joseph Strauss.\nLa produzione di Chopin fu esclusivamente pianistica; oltre ai notturni e alle ballate che lo resero famoso in tutto il mondo, compose polacche, valzer e mazurche. Egli scrisse pi\u00f9 di cinquanta mazurche nell'arco di tutta la sua vita: alcune vivaci, altre pi\u00f9 introspettive, ma tutte ugualmente dotate di grande intensit\u00e0 espressiva. Ogni sezione musicale si apriva con una melodia popolare e poi si procedeva a svilupparne il tema principale con grande delicatezza.\nIn questo periodo la nobilitazione della musica popolare da parte dei grandi compositori dell'Ottocento offr\u00ec alla danza popolare nuove ed originali possibilit\u00e0 espressive: molte di queste danze furono inserite all'interno del balletto classico costituendo interessanti spunti coreografici.\nUna mazurca di Chopin, in Do diesis minore op. 50 n. 3, venne impiegata dal ballerino e coreografo russo Michel Fokine nel balletto classico \"Chopiniana\" (1907), poi riproposto a Parigi dal Balletti russi con il titolo \"Les Sylphides\" (1909) integrandolo con altre composizioni chopiniane. Fokine ne ha presentato una versione sfruttando le caratteristiche musicali dei brani del musicista polacco.\nSul finire del secolo.\nG\u00ec\u00e0 a met\u00e0 dell'Ottocento la mazurca aveva cominciato la sua lenta decadenza, tanto che nel 1895 essa veniva praticata solo in Russia, Austria e Polonia. Il suo declino fu strettamente legata alla costante diminuzione delle sale da ballo, che nel giro di una settantina d'anni fece ritirare la societ\u00e0 dai palazzi pubblici per dare pi\u00f9 spazio alla moda delle feste private nelle grandi abitazioni cittadine delle classi pi\u00f9 agiate. Persino l'esclusiva Alamack londinese, un social club che dal 1765 ospitava donne e uomini di classe agiata, cominci\u00f2 a perdere successo nel 1840 circa, sebbene le sue magnifiche sale furono adoperate fino al 1871. Negli anni ottanta dell'Ottocento, per\u00f2, la democratizzazione che culmin\u00f2 nell'estensione del diritto di voto anche alle classi meno abbienti (ma non ancora alle donne) influenz\u00f2 anche il mondo del ballo. Non essendoci pi\u00f9 spazio per l'artificiosit\u00e0 di una societ\u00e0 ormai in declino e per la sua danza d'\u00e9lite, nasce, proprio in questo periodo, un nuovo tipo di sala da ballo, aperta a tutti. I palazzi che ospitavano queste sale non erano di nobili famiglie ma erano edifici pubblici, la maggior parte dei quali sprovvisti di parquet, nati per soddisfare un'esigenza di massa e il cui scopo principale era quello di accogliere il maggior numero possibile di ballerini e di nuove danze. L'America in particolare, durante lo sviluppo industriale che caratterizz\u00f2 la fine del diciannovesimo secolo cominci\u00f2 a sviluppare una propria cultura autonoma, svincolata dall'influenza e dai canoni europei, che fu responsabile della nascita di nuovi generi musicali i quali conquistarono in poco tempo il vecchio continente; la Barn Dance ne \u00e8 uno dei primi esempi. Importata dagli Stati Uniti nel 1888 cattur\u00f2 il pubblico inglese, proprio per le sue caratteristiche poco comuni in quegli anni: di origini popolari, era caratterizzata da un volteggio molto veloce in 4/4 che richiedeva pi\u00f9 energia che abilit\u00e0 pratiche, la qualit\u00e0 del ballo era infatti subordinata alla vitalit\u00e0 con cui lo si doveva praticare.\nCelebre mazurca variata.\n\"Augusto Migliavacca\" (Parma 1838-1901) \u00e8 stato un violinista, definito dai suoi estimatori il Paganini dei suonatori ambulanti perch\u00e9 vagabondava esibendosi nelle piazze, sagre e fiere dell'Emilia Romagna e del Piemonte. Tra le sue composizioni pi\u00f9 importanti sicuramente figura la celeberrima \"Celebre mazurca variata\" per violino. Originalmente era conosciuta con il titolo di \"Flora\". Nel novecento ottenne un grande successo entrando a far parte del repertorio dei maggiori fisarmonicisti italiani e non solo.\n\"Ricordando Migliavacca\" \u00e8 una composizione contemporanea per pianoforte da concerto di Italo Salizzato, in alcune parti ci sono dei brevi richiami alla musica della \"Celebre mazurca variata\" di Augusto Migliavacca.\nCesare Vaia incide la sua versione nel 45 giri \"Bourrasque/Celebre mazurka variata\" (Phonocolor, MS 1055), inserita nell'album del 1984 \"Fisarmonica amore mio\" (Green Records, GRNL 009).\nCarlo Venturi inserisce la sua versione nell'album \"Amarcord\" (B.F., BF 76029).\nNel 2003 Beppe Junior incide la sua versione della mazurca per l'album \"Liscioterapia\" (Europlay, CD 0189).\nNel 2011 Roberto Scaglioni inserisce il brano nell'album \"I grandi classici del liscio\" (D.R).\nNel 2013 l'Orchestra Castellina presenta la celebre mazurka nella raccolta \"Mazurka and mazurca - 25 international hits (A journey into the magical world of mazurka)\" (Discocapital Records).\nNel 2015 Massimo Castellina esegue la sua versione per la raccolta \"Natale con il liscio 2\" (Zanibon).\nNel 2016 Daniel Sax e Salvatore Amato pubblicano la loro versione nell'album \"Dance Party\".\nNel 2017 Il Tiziano Band incide la sua versione per l'album \"Mi rubi l'anima\" (La Bambolina Edizioni Musicali).\nNel 2018 il fisarmonicista Mister Leo esegue la mazurca inserita nella raccolta \"Super mazurka per fisa e ritmi\" (D.R).\nLa mazurca oggi.\nIn Polonia, durante le festivit\u00e0 e cerimonie nazionali, la mazurca ancora oggi viene danzata da ballerini che indossano i costumi tipici. Questo particolare tipo di danza popolare si usa ballare anche in Italia ed \u00e8 conosciuto particolarmente in Romagna. Le orchestre romagnole mantennero viva la mazurca nella tradizione del ballo liscio (assieme alla polka, al valzer veloce e al tango). Fra tutti i generi \u00e8 uno di quei balli che implica la minor difficolt\u00e0 esecutiva ed interpretativa, nonostante sia caratterizzato da una notevole variet\u00e0 di figure coreografiche.\nL'Orchestra Spettacolo Casadei, fondata nel 1928 dal musicista Secondo Casadei, \u00e8 quella che pi\u00f9 si \u00e8 dedicata al repertorio costituito da rivisitazioni in chiave folk dei pi\u00f9 celebri tanghi, valzer, mazurche e polche. La sua musica ebbe molto successo prima della guerra in tutta la Romagna, e dopo in tutta Italia. \nSuccessivamente, il ballo liscio aveva vissuto qualche trasformazione di stile che permise di andare oltre il solo concetto di musica regionale."}
{"id": "684932", "revid": "36426", "url": "https://it.wikipedia.org/wiki?curid=684932", "title": "Cattedrale di Acireale", "text": "La cattedrale di Maria Santissima Annunziata \u00e8 il principale luogo di culto cittadino ubicato nell'articolata piazza del Duomo, su cui prospetta anche la basilica minore pontificia dei Santi Pietro e Paolo, nel centro storico di Acireale.\nStoria.\nEpoca aragonese.\nNel XV secolo il primo edificio era costituito di una sola cappella \"a tre mura\", contigua all'edificio attuale (lato nord, slargo Giovanni XXIII), dove si venerava un'immagine dell'Annunziata.\nEpoca spagnola.\nNel 1532 e per lunghi anni, lentamente, si procedette all'abbattimento della cappella e alla costruzione, in forme pi\u00f9 ampie, con navate laterali e torre campanaria, di una chiesa disposta in senso est(presbiterio)-ovest.\nLa costruzione del Duomo attuale, prolungando verso est l'asse longitudinale col successivo impianto del transetto e poi del profondo presbiterio, fu deliberata dal municipio l'8 ottobre 1597, iniziando l'anno successivo. In uno dei quattro grandi pilastri che sostengono la cupola, quello di nord-est, entro un cartiglio scolpito nella pietra lavica ad altezza d'uomo \u00e8 segnata la data \"1600\". Tutto il complesso ha subito dal 1598 continui ampliamenti e modifiche, fino a raggiungere l'aspetto attuale con le ultime modifiche concluse nel 1889.\nCon le numerose scosse del terremoto del Val di Noto del 1693 la costruzione sub\u00ec rilevanti danni: crollarono le volte del transetto, l'intera copertura and\u00f2 compromessa, incrinata la cupola, lesionato il campanile.\nEpoca contemporanea.\nFu elevata a cattedrale nel 1872, anno in cui venne formalizzata l\u2019istituzione della diocesi di Acireale e nell'agosto 1948 ottenne da papa Pio XII la dignit\u00e0 di basilica minore.\nEsterno.\nLa chiesa \u00e8 a croce latina, a tre navate e, dopo l'erezione della diocesi, \u00e8 stata congiunta nel 1874-1878 da un cavalcavia al Palazzo vescovile a nord, progettato dall'architetto Carlo Cocuccio, operazione urbanistica singolare che unisce due propriet\u00e0 sostanzialmente private sovrastando la via pubblica. Il complesso di cattedrale, palazzo vescovile, edifici ecclesiastici su via Genuardi e loro corti interne congiunte alla basilica dei santi Pietro e Paolo costituisce una vera e propria cittadella. Di notevole pregio, su via Genuardi, \u00e8 l'atrio che immette nel complesso.\nIl prospetto venne realizzato a partire dal XVII secolo. Il gruppo scultorio nel nicchione sopra il portale marmoreo, rappresentante l'Annunciazione, fu realizzato nella bottega messinese di Placido Blandamonte nel 1668 - 1672, portato per mare fino a Santa Maria La Scala e da qui trainato ad Aci per le impervie salite.\nI due campanili svettanti ai lati della facciata, pur identici, non sono coevi. Il campanile a destra del prospetto, che richiama stilemi gotico-normanni, di cui si hanno notizie dal 1544, ha seguito tutte le vicende costruttive della chiesa ed ebbe anche funzione di torre d'avvistamento. Il campanile del lato nord, a sinistra, il rosone, la loggia a colonnine e le restanti decorazioni del prospetto sono invece in stile neogotico, realizzati nel 1887-1889 su progetto di Sebastiano Ittar (ma non \u00e8 da escludere il contributo dell'architetto Paolo Pantellaro) con modifiche di Giovan Battista Filippo Basile (padre del maestro del liberty siciliano Ernesto Basile).\nLa cupola, iniziata nel 1655, fu completata solo nel 1732, su progetto dell'architetto Paolo Amico.\nInterno.\nL'interno \u00e8 stato modificato nello stile predominante nel XVIII secolo, anche in seguito al terremoto del 1693 e a quello del 1783. In un ambiente della controfacciata, a sinistra, \u00e8 esposto il fercolo che accoglie il simulacro di Santa Venera nel periodo dei festeggiamenti, di argento cesellato, perfezionato a partire dal 1659. Artefici lo scultore Girolamo Carnazza insieme all'orafo Mario D'Angelo nel 1660. L'opera sar\u00e0 portata a termine circa un secolo dopo da un altro messinese, Vito Blandano.\nNavata centrale.\nLa volta della navata centrale, decorata da Giuseppe Sciuti nel 1907 con l'aiuto del discepolo Primo Panciroli \u00e8 scandita dalle scene, di vaga stesura preraffaellita, raffiguranti l\"Orchestra degli Angeli\", il \"Coro delle Vergini\", la \"Gloria degli Angeli portanti i simboli di Santa Venera\", l\"Annunciazione\", la \"Fede\", l\"Eterno Padre con Profeti\" (di tali episodi la Pinacoteca Zelantea custodisce i disegni preparatori). \nPennacchi affrescati, a destra e a sinistra, tra gli archivolti della navata centrale : santi \"Giuseppe, Sebastiano,Giovanni Battista, Gerlando\" (autore F.Mancini); santi \"Francesco d'Assisi,Filippo Neri, Francesco di Paola, Ignazio, Domenico, Camillo\" (autore F.Patan\u00e8)\nAddossato al pilastro accanto al transetto, a destra, \u00e8 posto un elegante pulpito ligneo ottocentesco.\nAltare maggiore.\nIl presbiterio balaustrato \u00e8 rialzato e raccordato al pavimento dell'aula da una scalinata di sette gradini. Sul lato sinistro si staglia la cattedra vescovile. \nSull'altare maggiore in marmo rosso di Taormina, \u00e8 collocata la tela raffigurante l\"Annunciazione\" realizzata dal pittore messinese Antonio Filocamo nel 1711. \nGli affreschi che decorano le pareti dell'abside sono opera di Paolo, Gaetano e Antonio Filocamo. I quadroni raccontano episodi della vita di Maria, da sinistra: il \"Riposo durante la fuga in Egitto\", lo \"Sposalizio della Vergine\", la \"Presentazione di Ges\u00f9 al tempio\", la \"Nativit\u00e0\", l\"Adorazione dei Magi\", la \"Visita di Maria a Santa Elisabetta\", la \"Presentazione di Maria al tempio\" e \"Ges\u00f9 tra i dottori del tempio\". \nNel catino absidale, pure dei Filocamo, \u00e8 rappresentata l\"Assunzione di Maria al cielo\", nella volta l\"Incoronazione di Maria tra Angeli e Santi\". Nel primo sono riconoscibili personaggi dell'Antico Testamento: Davide con l\"arpa\", Mos\u00e8 con le \"tavole della Legge\", Isaia con la \"fiamma\", Aronne con l\"incensiere\" e Giosu\u00e8 con lo \"scudo\" ornato da un sole. Nel secondo gruppo sono presenti le sante vergini Tecla e Caterina d'Alessandria e Santa Venera, Sant'Agata, Santa Lucia e Santa Rosalia. \nNella parete sinistra si identificano San Sebastiano e San Giovanni Battista, a destra i fondatori dei diversi ordini religiosi. Fanno da cornice schiere di angeli, in alto la Santissima Trinit\u00e0.\nCoro disposto lungo le pareti laterali del presbiterio, organo.\nAltre opere.\nQuasi tutti i dipinti di Giacinto Platania furono riformati da Pietro Paolo Vasta.\nLa meridiana.\nIn rilievo nel pavimento del transetto, in diagonale, si trova una meridiana realizzata da Christian Heinrich Friedrich Peters (1843) ed ornata con i simboli dello zodiaco da Giovanni Francesco Boccaccini. Il foro gnomonico \u00e8 nel soffitto affrescato della cappella di S.Venera.\nL'elenco dei siti ospitanti le installazioni di meridiane: la cattedrale di Maria Santissima Annunziata di Acireale, la Scuola Tecnica Regia di Caltanissetta, la chiesa dei Santissimi Apostoli Pietro e Paolo di Castiglione di Sicilia, il duomo di Santa Maria Assunta di Castroreale, la chiesa di San Nicol\u00f2 l'Arena di Catania, la basilica cattedrale protometropolitana della Santa Vergine Maria Assunta di Messina, il duomo di San Giorgio di Modica, la cattedrale metropolitana della Santa Vergine Maria Assunta di Palermo.\nConfraternita degli Agonizzanti.\nSodalizio attestato presso il luogo di culto.\nSeminario vescovile.\nFrancesco Patan\u00e8 \u00e8 l'artefice della decorazione della cappella del seminario vescovile acese, opera realizzata negli anni 1938 - 1939."}
{"id": "684935", "revid": "1543377", "url": "https://it.wikipedia.org/wiki?curid=684935", "title": "Lizzano", "text": "Lizzano (\"Lizzanu\" in dialetto salentino, \"Licyanum\" in latino) \u00e8 un comune italiano di abitanti della provincia di Taranto in Puglia.\n\u00c8 situata a oriente del capoluogo da cui dista 25\u00a0km circa. Si trova nel Salento, sul margine meridionale delle Murge tarantine, dove queste, attraverso la serra di Roccaforzata e San Crispieri e le Serre di Lizzano e della Marina, scendono digradando verso il mar Ionio, dove c'\u00e8 la localit\u00e0 turistica Marina di Lizzano e la zona umida della palude Mascia. Il clima \u00e8 mediterraneo, le temperature miti, anche nel periodo invernale. Il comune fa parte dell'associazione nazionale \"Citt\u00e0 del vino\", fa parte del GAL \"Terre del Primitivo\", della strada del vino \"Primitivo di Manduria e Lizzano DOC\", del consorzio \"Grande Salento\" e dell'Unione di comuni \"Terre del Mare e del Sole\". Per dialetto, cultura e tradizioni, Lizzano \u00e8 a pieno titolo una cittadina salentina..\nGeografia fisica.\nLa cittadina di Lizzano, si trova in un territorio pressoch\u00e9 pianeggiante. L'altezza varia da un minimo di 0\u00a0m s.l.m., in prossimit\u00e0 della marina e della linea di costa, ed una massima di 97\u00a0m s.l.m. in prossimit\u00e0 delle serre di Lizzano. La casa comunale \u00e8 posta ad un'altezza di 42\u00a0m.s.l.m. La Marina di Lizzano dista dal centro abitato 5\u00a0km. Confina a nord con il comune di Fragagnano, distante 4,5\u00a0km, a est con i comuni di Sava, distante 10\u00a0km e Torricella, distante 6\u00a0km, a sud con il Mar Jonio, distante 6\u00a0km, a ovest con l'isola amministrativa del comune di Taranto.\nIl litorale, prevalentemente sabbioso e caratterizzato da una fine sabbia bianca, \u00e8 contraddistinto da un sistema dunale ricco di vegetazione tipica della macchia mediterranea. Il paesaggio agrario \u00e8 caratterizzato da uliveti, colture arboree miste, ficheti e mandorleti, seminativi e soprattutto vigneti.\nLa vegetazione spontanea e la macchia mediterranea occupano le zone pi\u00f9 alte e rocciose e, come gi\u00e0 scritto, le zone dunali. Le campagne, ricche di testimonianze rivenienti dal periodo neolitico, si caratterizzano per la presenza di moltissimi muretti a secco, di specchie, di una trentina di masserie sparse lungo il territorio comunale e dei tipici trulli salentini, monumenti della civilt\u00e0 contadina. Il trullo (Truddu/Tr\u00f3dduri, in dialetto lizzanese), \u00e8 una costruzione realizzata con le pietre tolte dal terreno roccioso per renderlo coltivabile. Tali costruzioni venivano costruite interamente a secco ed utilizzate come rifugio per animali, attrezzi e persone.\nIdrografia.\nNel territorio comunale \u00e8 presente un corso d'acqua a carattere prevalentemente torrentizio e stagionale, chiamato fiume Ostone (\"lu Sctoni\" in dialetto). L'area intorno ad esso \u00e8 molto interessante sia sotto il profilo ambientale (flora e fauna) che sotto il profilo storico.\nInfatti lungo il suo corso, trovano il loro habitat naturale molte specie animali come (rane, rospi ecc.), pesci (specialmente anguille) e molti volatili (Upupa, Germano Reale, Gazza Ladra, Fagiano, Civetta e molti altri).\nAnche la vegetazione \u00e8 molto ricca. Lungo tutto il corso del fiume permane un fitto canneto e molte altre specie vegetali.\nSotto il profilo storico, invece, \u00e8 molto importante perch\u00e9 lungo il suo corso, ed in particolare vicino al mare, sono stati rinvenuti nel tempo enormi quantitativi di reperti archeologici (vasellame, oro, ceramiche, pietre lavorate, tempietti votivi, necropoli) risalenti all'et\u00e0 del bronzo, all'et\u00e0 magno-greca e un intero villaggio risalente al Neolitico. A nord di Lizzano il fiume viene inglobato in una gravina naturale sulle cui pareti rocciose insistono alcuni insediamenti grottiferi risalenti al periodo bizantino ed utilizzati come rifugio durante le scorribande dei turchi. \nSuccessivamente con la stagione delle bonifiche di fine ottocento, il fiume Ostone \u00e8 servito a prosciugare la Palude Rotonda nei pressi di San Crispieri mediante il canale \"dei Cupi\", affluente artificiale del fiume.\nSismicit\u00e0.\nNel corso della storia, l'unico evento sismico di rilevanza, \u00e8 stato quello del 20 febbraio 1743, avvertito in tutto il Salento. Il sisma, del nono grado della scala Mercalli, distrusse le vicine citt\u00e0 di Francavilla Fontana e Nard\u00f2 provocando anche morti e feriti. Questo evento, per ci\u00f2 che riguarda Lizzano, \u00e8 documentato da alcuni scritti dell'epoca attualmente custoditi all'archivio di stato. In questi scritti si racconta di come la scossa di terremoto sia stata forte e di come la gente abbia avuto paura a seguito dei crolli avvenuti in paese ove anche il palazzo marchesale sub\u00ec dei danni statici e si inclin\u00f2.\nClima.\nLizzano presenta clima mediterraneo. La vicinanza del mare mitiga gli inverni, quando le temperature scendono raramente sotto lo zero e le perturbazioni nevose sono rare. L'ultima nevicata abbondante \u00e8 avvenuta il 30 e 31 dicembre 2014 quando caddero circa 10\u00a0cm di neve. In estate la temperatura, supera facilmente anche i 40 gradi. Soprattutto negli ultimi anni, sono frequenti temporali violenti e trombe d'aria.\nNella tabella seguente, le temperature medie annuali:\nOrigini del nome.\nL'origine del nome \"Lizzano\" \u00e8 incerto: alcuni affermano che derivi da \"lizza\", steccato nel quale, durante il Medioevo, scendevano i cavalieri per combattere, altri fanno derivare la parola da \"leccio\", pianta della famiglia delle querce di cui la zona era ricca. Il nome potrebbe derivare, molto probabilmente da Lecce.\nStoria.\nNon esistono molte notizie riguardo alla storia di Lizzano. Certo \u00e8 che il \"pagus\", il rione di case umili di campagna di Lizzano, risale a prima del mille. Non \u00e8 possibile precisare date, come non \u00e8 facile indicare a quale colonia appartenessero i primi abitanti del pagus Lizzanese, bench\u00e9 si creda a quella romana o greca.\nIl neolitico.\nLe prime presenze in questo territorio, si ebbero certamente gi\u00e0 nel periodo del Neolitico.\nPrecisamente, in localit\u00e0 \"Bagn\u00e0ra\" e \"San Cassiano\" sono stati rinvenuti, dopo alcuni scavi, resti di insediamenti e villaggi capannicoli riguardanti l'et\u00e0 neolitica. Nelle stesse zone, poi, sono stati ritrovati numerosi arnesi e attrezzi di quell'epoca in pietra e in selce cos\u00ec come nel primo tratto del \"canale dei Cupi\", nelle grotte che si trovano sui lati della piccola gravina.\nL'et\u00e0 greco-romana.\nOltre le colonie greche, presenti gi\u00e0 nel territorio salentino e, in particolare nel tarantino, anche quelle Romane prendevano possesso di queste terre. Nell'anno 206 a.C. fu condotta la colonia Neptunia. Ai tempi di Verone e di Vespasiano altre colonie furono condotte nella Provincia di Taranto. Ai Coloni venivano assegnati degli appezzamenti di terra di 200 yugeri. Di qui sorse la necessit\u00e0 delle casette per i contadini. Cos\u00ec sensibilmente i casolari si raggruppavano e formavano i villaggi. Queste popolazioni, lavorando i campi e rendendoli produttivi diffondevano il benessere in tutta la provincia, aprivano strade, che solcavano tutto l'agro Tarantino, delle quali una conduceva ad Oria, per arrivare alla Via Appia di Brindisi, l'altra direttamente a Taranto e ai villaggi limitrofi.\nIl periodo bizantino, e le invasioni longobarde.\nTramontato l'Impero romano, i Barbari, come un torrente devastatore, invasero tutta l'Italia. Nonostante l\u2019espansione di Totila arriv\u00f3 fino alle terre salentine, i generali bizantini Belisario prima e poi, nel 555 Narsete, riconquistarono queste regioni in nome dell\u2019Impero romano d\u2019Oriente. Tuttavia nel 568 i Longobardi occuparono Taranto e Brindisi. I bizantini si accordarono con i longobardi alzando un muraglione che segnava il confine tra la foresta tarantina e il marchesato di Oria. Il territorio lizzanese, ora, si trovava sotto il controllo dei longobardi. La pace, per\u00f2, fu breve. Nel 717 i bizantini, guidati da Leone Isaurico tentarono di rioccupare queste terre. Anche i Saraceni invasero questo lembo d'Italia, distruggendo Oria, Manduria e i villaggi limitrofi fino ad arrivare a Taranto che venne distrutta. Dopo i Saraceni, si scatenarono su queste terre gli Schiavoni e gli Ungari che distrussero tutti i villaggi, dal litorale all'entroterra. L'eccidio e le distruzioni proseguirono dal 924 al 962, fino alla comparsa dell'imperatore Niceforo Foca.\nGli insediamenti religiosi Basiliani.\nI ricordi della permanenza di questi religiosi a Lizzano, si riscontrano nella \"valle dei Cupi\" prima e nella cripta-monastero dell'Annunziata dopo. I religiosi Basiliani, gi\u00e0 presenti da molti anni nel Salento, durante le persecuzioni erano riusciti a salvarsi nascondendosi nella foresta e nelle cripte sotterranee. I primi insediamenti si ebbero intorno ai secoli IX e X.\nLa nascita del casale.\nSulla nascita del casale, non ci sono molte fonti, ma alcune di esse attestano che Lizzano sia stato edificato nel 1208 dalla contessa Albiria, figlia di Tancredi, re normanno. Fonti, seppur approssimative, narrano che il re normanno Guglielmo il Malo distrusse Lecce, allora chiamata \"Rudiae\", nel 1147.\nDopo la ricostruzione, i nobili di Rudiae furono accolti nella citt\u00e0 a differenza dei poveri che, invece, vennero respinti. La contessa Albiria decise di assegnare a questi poveri sudditi un territorio vicino a Pulsano dove, nel 1208, s'insediarono molti dei novelli lizzanesi. Gli altri che rimasero fondarono vicino a Lecce il paese di Lizzanello.\n\u00c8 evidente il legame di Lizzano con Lecce tanto da avere entrambe le citt\u00e0 lo stesso simbolo dell'albero del leccio, un tipo di quercia abbondantemente presente un tempo in entrambi i territori.\nDa feudo a comune.\nNel corso dei secoli, Lizzano divenne un grande feudo, con il titolo di marchesato. Diversi feudatari si sono avvicendati al comando di questo feudo: nel 1272 il casale era infeudato da Iacopo de Rephis, nel 1315 pass\u00f2 nelle mani di Goffredo de Pandis, nel 1329 il feudo fu propriet\u00e0 di Giovanni Sanseverino, dei De Tremblayo nella met\u00e0 del XIV secolo, dei Francone nel 1475, dei De Raho nel 1569, dei Duchi Clodinio nel 1606, dei De Luca nel 1675 e dei Chyurlia nel 1697. Quest'ultima famiglia controll\u00f2 il marchesato di Lizzano sino al 1806 quando furono abolite le feudalit\u00e0.\nSotto il profilo amministrativo, Lizzano ha fatto parte della Terra d'Otranto (poi Provincia di Lecce) dall'XI secolo fino al 1923, quando dal distretto di Taranto, che comprendeva la cittadina, venne istituita la provincia dello Jonio, ribattezzata provincia di Taranto solo nel 1951. A livello regionale, fu inserita nella Regione Salento quando, nel secondo dopoguerra, il legislatore costitu\u00ec formalmente le regioni; successivamente per\u00f2, alla nascita effettiva delle regioni italiane, la Regione Salento fu annessa alla Regione Puglia. A livello statale, Lizzano, dopo l'autonomia di cui godeva durante la preistoria, fece inizialmente parte della Magna Grecia (VIII-III secolo a.C.), poi fu annesso all'Impero romano (dal III secolo a.C. al IV secolo d.C.), all'Impero romano d'Occidente (IV-VI secolo d.C.), successivamente all'Impero Bizantino (VI-XII secolo d.C.), al Principato di Taranto all'interno del Regno di Sicilia (XII secolo d.C. - 1262) prima e del Regno di Napoli (1262-1816) poi, al Regno delle Due Sicilie (1816-1860) e, infine, al Regno d'Italia, l'attuale Repubblica Italiana (1860-oggi). Fino al 1951 Lizzano ha amministrato anche le due frazioni di Torricella e Monacizzo diventati comune autonomo sotto il nome di Torricella.\nSimboli.\nStemma.\nLo stemma comunale di Lizzano venne approvato il 27 maggio 1929, dall'allora capo del governo Benito Mussolini. La sua descrizione \u00e8 la seguente:\nIl gonfalone del comune \u00e8 costituito da un drappo di colore giallo-rosso nel centro del quale \u00e8 posto lo stemma.\nMonumenti e luoghi d'interesse.\nArchitetture religiose.\nChiesa matrice di San Nicola.\nPrincipale chiesa di Lizzano, fu costruita agli inizi del XIV secolo su un luogo di culto preesistente. Prima del crollo avvenuto negli anni cinquanta, conteneva elementi di varie epoche artistiche. Nella chiesa vi sono numerose statue tra cui spicca quella del patrono san Gaetano da Thiene. La chiesa \u00e8 collocate nel centro storico di fronte al Palazzo Marchesale. Dopo il crollo, che distrusse gran parte della struttura, la chiesa venne ricostruita e stravolta dal punto di vista artistico e venne costruito l'odierno campanile.\nIl soffitto \u00e8 a cassettoni mentre le navate laterali presentano soffitti a volta. L'altare maggiore in marmo policromo, \u00e8 posto al centro del presbiterio; le cappelle laterali sono dieci.\nConvento di San Pasquale Baylon.\nIl convento francescano di San Pasquale Baylon, venne eretto nel 1742 per volont\u00e0 dei marchesi Chyurlia, allora feudatari della \"Terra di Lizzano\". Artisticamente la chiesa si presenta molto semplice, con sfumature barocche, ancora pi\u00f9 evidenti prima dei numerosi restauri e rimaneggiamenti effettuati negli ultimi trent'anni. Sono presenti un grande numero di tele settecentesche e statue della stessa epoca. Il convento ospita un museo (prevalentemente di oggetti sacri) e una biblioteca chiusi al pubblico. Vi hanno dimorato i frati della provincia francescana del Salento fino al mese di settembre 2016 quando, tra fortissime proteste e manifestazioni di dissenso, la cura del convento e della parrocchia ad esso legata \u00e8 stata affidata all'Arcidiocesi di Taranto che accogliendo la decisione del capitolo provinciale dei Frati, ha nominato un parroco diocesano dando seguito di fatto alla soppressione della fraternit\u00e0 francescana.\nChiesa del Rosario.\nSita nella parte antica del paese, fu edificata nel 1562 in stile romanico, dalla famiglia De Raho, feudataria di Lizzano. Sul lato sinistro si notano gli archi di appoggio del Castello normanno, costruiti in seguito al terremoto del 1743. Sul lato destro si nota il campanile. La chiesa, internamente, \u00e8 completamente affrescata ed \u00e8 attualmente oggetto di vari restauri. All'interno vengono conservate le statue della processione dei Misteri e dell'Addolorata. La chiesetta \u00e8 sede dell'omonima confraternita.\nCappella del Crocifisso.\nSita nel centro storico del paese nelle immediate adiacenze del castello normanno; conservato in discrete condizioni, \u00e8 una preziosa testimonianza della identit\u00e0 culturale storica dei lizzanesi. Di grande valore, al suo interno, \u00e8 la deesis, affresco di origine bizantina (come lo \u00e8 tutta la chiesa), che si trova sopra l'altare maggiore. Vi sono conservate, inoltre, due statue lignee raffiguranti san Gaetano da Thiene e sant'Elena.\nChiese e cripte rupestri.\nLa cittadina di Lizzano, \u00e8 stata, per molti secoli, abitata da monaci bizantini, basiliani e gesuiti. L'esistenza di queste figure religiose, ha lasciato numerose tracce architettoniche e artistiche che trovano il loro fulcro nelle due grandi chiese rupestri con relativa cripta: quella della \"Ss. Annunziata\" e quella di \"Sant'Angelo\".\nChiesa e cripta rupestre \"Ss. Annunziata\".\nLa cripta rupestre della Ss. Annunziata si trova a circa mezzo Km di distanza da Lizzano. La chiesetta della SS. Annunziata \u00e8 considerata un monumento di notevole interesse storico artistico, uno dei pi\u00f9 singolari di tutto il territorio pugliese ed un importante santuario rupestre, centro di devozione mariana e meta di pellegrinaggio da parte di tutto il territorio ionico posto a sud-est di Taranto specialmente nel Medioevo. La cripta \u00e8 ricavata da una grotta gi\u00e0 cenobio basiliano, era ricca di dipinti murali sacri, alcuni di rara bellezza, di epoca non anteriore al secolo XI. Sulla chiesa rupestre venne, in seguito, eretta la chiesa, fra il IX e il X secolo. Nei secoli XII e XIII si effettuarono alcuni interventi parziali sull'edificio, senza, per\u00f2, mutarne in maniera rilevante l'aspetto formale e la configurazione spaziale. Tra il.XIV e il XV secolo fu attuata una ristrutturazione generale della cripta e della chiesetta, altri lavori ci furono tra il XVI e il XVII secolo. Agli inizi del XIX secolo avvenne la totale ristrutturazione dell'edificio ed il rinnovamento delle opere pittoriche. Nella chiesa, un tempo, vi erano non meno di 22 dipinti murali. A causa di leggende di tesori nascosti, la chiesetta fu sottoposta a saccheggi. L'accesso alla chiesa rupestre \u00e8 stato ripristinato dal Rotary Club di Manduria in occasione della VI Festa di Fine Vendemmia il 17 novembre 2002.\nCripta rupestre e grotta di \"Sant'Angelo\".\nLa chiesa di S. Angelo (Cripta Basiliana) \u00e8 situata in contrada Serra degli Angeli su una collinetta denominata monte S. Angelo a 3\u00a0km a nord-ovest di Lizzano. La grotta di Sant'Angelo si apre sulla sommit\u00e0 di una collina nei calcari bianco-cerulei sub-cristallini del Cretacico e si articola in questi per circa 50 metri. Sul piano di calpest\u00eco si sono notati vari frammenti di ossa con uno strato di fossilizzazione alquanto avanzata, frammenti di ceramica di varie epoche e quindi non si pu\u00f2 escludere la presenza di qualche livello, in posto, del periodo neo-eneolitico e post-neolitico. Le tracce dell'epoca di culto, sono soprattutto la presenza di numerosi affreschi paleocristiani.\nAltre architetture religiose.\nAltre architetture religiose sono rappresentate dalle varie chiese e cappelle presente nel castello, nei palazzi signorili, nelle masserie e dai tempietti greci e romani ritrovati nelle zone ad interesse archeologico.\nArchitetture civili.\nIl castello.\nIl Palazzo marchesale (Castello) \u00e8 situato ai piedi del poggio su cui gradatamente s'adagia il paese, si presenta con linee sobrie e severe. Secondo alcuni studiosi fu costruito su di un antico nucleo normanno dai baroni De Raho nel XVI secolo, di cui rimane solo un torrione.\nLa struttura \u00e8 stata soggetta ad ampliamenti e rifacimenti nel corso della storia che ne hanno modificato l'aspetto originale. Attualmente \u00e8 di propriet\u00e0 privata e versa in stato di degrado.\nArchitetture militari.\nTorre dell'orologio.\nLa Torre dell'Orologio (XII-XIX secolo) \u00e8 impostata su un torrione del castello, un tempo poco distante dall'impianto originario normanno pare fosse legata ad esso da un passaggio sotterraneo, mai ritrovato. Rappresenta una testimonianza di valore storico inestimabile. Da una prima lettura delle strutture murarie appare evidente un processo di sedimentazione attuatosi nel corso dei secoli. La struttura di base sembra ancora riconducibile ad una torre fortificata di avvistamento e di difesa, risalente al XIII - XIV secolo.\nQui al piano terra esiste un unico vano a pianta quadrata con volta a botte. La parte superiore della torre \u00e8 un evidente rifacimento con sopraelevazione. databile tra il XV ed il XVI secolo. A seguito di tale intervento fu ricostruita la volta del vano preesistente al secondo livello, con arco a sesto acuto. Furono inoltre costruiti gli spalti di difesa con le relative caditoie e con l'aggiunta di elementi architettonici decorativi dello stesso materiale adoperato per la sopraelevazione (carparo), che ne hanno ingentilito l'aspetto. Tra XVIII e XIX secolo la torre divenne importante punto di riferimento per la vita del paese per l'inserimento dell'orologio e della torre campanaria. Innalzata la sua sommit\u00e0, fu ricavato un apposito vano per accogliere i meccanismi dell'orologio, sormontato da un campanile dotato di due campane di diverse dimensioni, asservite all'orologio. In seguito sono stati affiancati due piccoli corpi di fabbrica ad un solo livello, adiacenti ai due lati mentre il terzo lato della torre \u00e8 addossato ad uno stabile, un tempo adibito, a cinema, ma costruito, nei secoli scorsi, per evidente utilizzo militare. L'accesso ai vari locali del fabbricato avviene in modo del tutto indipendente.\nTorri Costiere.\nNel territorio di Lizzano sono presenti 3 torri costiere:\nSiti archeologici.\nL'indagine archeologica ha permesso di iscrivere il territorio di Lizzano nell'importante area neolitica del Sud-Est tarantino comprendente Torre Castelluccia, Saturo, Porto Pirrone. Una campagna di scavo effettuata, infatti, in localit\u00e0 Bagnara, ha portato alla luce un insediamento capannicolo di una comunit\u00e0 agricolo-pastorale cronologicamente collocabile nel Bronzo Medio (XV-XVI secolo a.C.). Altri scavi archeologici, sono stati effettuati in zona \"Santa Petronilla\", in zona \"San vito\", in tutto il corso percorso del fiume Ostone, nei dintorni della masseria Casabianca ed in tutto il territorio comunale. In questi scavi sono state ritrovate tombe e necropoli del periodo greco, messapico e romano, resti di ville con colonne in stile dorico, vasellame di vario genere e di varie epoche (dai messapi ai greci, dai romani al medio-evo), tombe a camera, reperti dell'et\u00e0 del bronzo e della preistoria.\nCentro storico.\nIl nucleo abitato storico di Lizzano \u00e8 situato a sud del paese, intorno alla Chiesa Madre, al Castello marchesale e alla torre dell'orologio. Fino a qualche decennio fa, il centro storico era interamente abitato mentre ora molte case e antiche bottege versano in stato di degrado. Le strade si presentano strette e curve intervallate da alcuni spiazzi e da vicoli pi\u00f9 piccoli. La pavimentazione stradale fino a pochi decenni fa, era interamente costituita dalle tipiche chianche di pietra viva, caratteristiche di questa zona della Puglia; ora il bitume ricopre tutte le strade, lasciando intravedere, per\u00f2, qualche chianca che riaffiora dal piano di calpestio. Questa parte del paese era anche quella pi\u00f9 attiva economicamente in quanto vi si trovavano le bottege e i laboratori degli artigiani (ceramisti, falegnami, fabbri, scarpari, fornai e molti altri), ormai inesistenti. Le abitazioni sono molto semplici e tipiche della Puglia meridionale, con tetto basso e facciate imbiancate a calce o di carparo levigato, anche se non sono poche le case signorili e i palazzi dei nobili. Alcune case hanno una particolare decorazione barocca e altre, invece, presentano dei caratteristici comignoli Arb\u00ebresh\u00eb, tipici dei paesi circostanti, facenti parte dell'Arberia Tarantina. Nel 2011 sono iniziati i lavori di riqualificazione del centro storico con cui sono state riposizionate le chianche in pietra di trani in alcune strade, restaurata la facciata della chiesa del Rosario e parte della torre dell'orologio. Attualmente il centro storico \u00e8 ancora in fase di riqualificazione, per la quale si attendono ulteriori fondi e progetti.\nSociet\u00e0.\nEvoluzione demografica.\nAl 31 dicembre 2020 a Lizzano risultano residenti 127 cittadini stranieri. Le nazionalit\u00e0 principali sono:\nLingue e dialetti.\nIl dialetto lizzanese fa parte del salentino e appartiene quindi al gruppo dei dialetti italiani meridionali estremi.\nL'accento e la cadenza del lizzanese sono prevalentemente brindisini (dialetto salentino settentrionale), ma forte \u00e8 anche l'impronta del leccese, ossia del salentino centrale. Il dialetto lizzanese, quindi, si discosta moltissimo dal dialetto del capoluogo ionico (Dialetto tarantino) che appartiene ai dialetti di transizione apulo-salentini. Il dialetto lizzanese \u00e8 stato ampiamente studiato dal famoso filologo e linguista tedesco Gerhard Rohlfs.\nReligione.\nLa religione pi\u00f9 diffusa \u00e8 il cattolicesimo di rito romano. A Lizzano vi \u00e8 la presenza di una confraternita: la confraternita del Santo Rosario. Inoltre presso il convento di San Pasquale hanno sede, dal 1907, il Terz'ordine Francescano secolare (OFS) e la Giovent\u00f9 Francescana. Molto sentite sono le feste religiose di San Gaetano da Thiene, patrono principale (6-7 agosto), San Pasquale Baylon, protettore della citt\u00e0 (dal 15 al 18 maggio) e San Giuseppe, nella cui vigilia della ricorrenza vengono allestite le famose Tavole di San Giuseppe e, nel giorno festivo, i fal\u00f2 per le strade (18-19 marzo) che vedono una partecipazione numerosa della cittadinanza e che richiamano un grosso flusso turistico da tutta la provincia e dal Salento in generale. La cittadina \u00e8 compresa nell'Arcidiocesi di Taranto e nella provincia dei frati minori di Lecce.\nAltre feste religiose molto sentite sono:\nTradizioni e folclore.\nIl Tarantismo.\nA Lizzano, cos\u00ec come in tutta la Puglia meridionale, il fenomeno del tarantismo ha occupato un'importante pagina culturale e folcloristica di intere generazioni, arrivando fino ai giorni nostri, prima di scomparire del tutto. Testimoni oculari di questo studiato fenomeno raccontano di veri e propri rituali musicali usati per \"guarire\" le donne morse dalla tarantola. Il rituale consisteva in un ballo frenetico e stancante eseguito per ore o addirittura per giorni, dalle tarantate o dai tarantati che ,sfiniti, cadevano a terra in uno stato di trance. Appena visti i primi sintomi del morso della tarantola, si usava appendere fazzoletti di diverso colore nella stanza pi\u00f9 grande della casa e la tarantata, quasi incantata dai colori, ne sceglieva uno e ballava con quello. Si credeva che il colore del fazzoletto indicasse il colore della tarantola. Dopo ore di ballo ci si spostava, ballando e suonando, in campagna, sul posto dove si credeva che la tarantola avesse morso la tarantata e li si compiva l'ultimo ballo.\nDi solito gli strumenti usati per questa terapia musicale erano il violino e il tamburello, ai quali si aggiungevano talvolta l'organetto e la chitarra battente.\nIl tarantismo lizzanese, \u00e8 stato oggetto di molti studi, tesi e ricerche. Tra i pi\u00f9 famosi ricercatori del tarantismo lizzanese, vi era Alfredo Majorano, antropologo tarantino, che ancora prima di Ernesto de Martino registr\u00f2 e fotograf\u00f2 il rito del tarantismo. Le foto e i documenti sonori sono attualmente conservati presso il Museo Etnografico di Taranto.\nL'Epifania.\nIl 6 gennaio, giorno dell'epifania, si svolge lungo le vie del paese, \"la calata dei Magi\".\nLa mattina, sin dalle prime ore dell'alba, una banda suona nenie natalizie per le strade del paese, e prepara l'atmosfera alla manifestazione che si svolge nel pomeriggio, quando dal Convento San Pasquale Baylon, partono nei loro sontuosi abiti e i loro doni, i Sapienti d'oriente, preceduti dalla stella cometa e scortati da numerosi scudieri e paggi. Dopo aver percorso alcune vie, ci si reca nel centro storico, di fronte alla chiesa San Nicola, nella parte bassa del paese dove sono allestiti dei palchi. I Magi, guidati dalla cometa vanno da Erode dove si svolge il dialogo. Dopo aver salutato Erode, la cometa riappare guidando i Magi alla grotta del Bambinello. La manifestazione si chiude festosamente con i fuochi d'artificio.\nLa Passione di Cristo.\nDal 1971 la Domenica delle Palme, nelle ore pomeridiane, prende vita la rappresentazione della Passione di Ges\u00f9 Cristo occupando gli spazi antistanti il Convento e le vicine vie del paese.\nIn particolar modo la manifestazione partendo dal Calvario sito in via XIV Maggio si snoda con un corteo storico sulla Villa di Viale Convento dove ha luogo l'entrata in Gerusalemme del Messia e l'Ultima Cena per poi stanziare sul piazzale del convento per le rimanenti scene.\nLa manifestazione consta di 14 scene:\n1. Ingresso a Gerusalemme\n2. Lavanda dei Piedi e Ultima cena\n3. Getsemani (Orto degli Ulivi)\n4. Tradimento e suicidio di Giuda\n5. Sinedrio\n6. Negazione di Pietro\n7. Erode\n8. Pilato\n9. Flagellazione\n10. Via Crucis\n11. Crocifissione\n12. Deposizione e Piet\u00e0\n13. Resurrezione\n14. Proclama di Pietro\nLa rappresentazione impegna gran parte della piccola cittadina con 150 figuranti ma sicuramente l'impegno maggiore \u00e8 profuso dall'\"Associazione Pietre Vive Onlus\" impegnata nell'organizzazione e nella diffusione della stessa.\nNegli ultimi anni la manifestazione \u00e8 stata trasmessa da Studio 100 Sat, emittente locale con piattaforma satellitare permettendo alla \"Passione di Cristo\" di fare il giro del mondo.\nQuesta sacra rappresentazione riceve il patrocinio morale da parte dell'Amministrazione Comunale di Lizzano, dell'amministrazione Provinciale di Taranto, della Regione Puglia, del Ministero dei beni e delle attivit\u00e0 culturali e del turismo e dal 2013 dalla Arcidiocesi di Taranto.\nLa manifestazione \u00e8 inserita nel circuito internazionale Europassion che raggruppa 34 localit\u00e0 di tutta Europa che meglio rappresentano il messaggio salvifico della Croce mantenendo e sostenendo esempi di religiosit\u00e0 popolare.\nAttraverso l'organismo nazionale Europassione per l\u2019Italia, \u00e8 stato avviato ed \u00e8 giunto ormai alla sua definizione, il percorso per il riconoscimento di queste manifestazioni come Patrimonio immateriale dell'Umanit\u00e0 da parte dell'UNESCO.\nLe Tavole di San Giuseppe.\nUn'altra tradizione molto sentita dai lizzanesi \u00e8 quella delle Tavole di San Giuseppe. Questa \u00e8 un tradizione molto particolare diffusa nel Salento, in Sicilia e in altre regioni dell'Italia centro-meridionale.\nIn questa tradizione si imbandiscono tavole molto grandi, a volte a gradoni, piene di piatti tipici salentini e lizzanesi, ma non deve esserci carne.\nRecandosi nella cucina, solitamente posta in una stanza posteriore a quella in cui \u00e8 imbandita la \"taula\", si viene immediatamente colpiti dal gran caldo sprigionatosi dal fuoco che per giornate intere resta acceso per permettere la cottura de \"lu cranu stumpatu\", grano bollito nelle apposite \"pignate\" e condito successivamente con soffritto di prezzemolo, cipolla verde e pepe in abbondanza. Lo stesso condimento viene usato anche per la preparazione della \"massa cu lli ciciri\", tagliatelle fatte in casa, unita ai ceci che in alcune zone del Salento viene chiamata \"Tria cu lli ciciri\".\nCultura.\nIstruzione.\nBiblioteche.\nNel comune sono presenti la biblioteca comunale, che si trova in un locale del giardino della scuola media, e la biblioteca del Convento San Pasquale Baylon (chiusa al pubblico), che \u00e8 sita nello stesso convento e che raccoglie libri di ogni genere e vari volumi molto pregiati del '700, '800 e '900. Inoltre \u00e8 presente su corso Vittorio Emanuele, una Biblioteca di iniziativa popolare con libri donati dagli stessi lizzanesi e messi a disposizione di chiunque volesse usufruirne.\nScuole.\nNel comune sono presenti quattro scuole materne, due elementari.\nMusei.\nMuseo civico della paleontologia e dell'uomo.\nIl Museo civico della paleontologia e dell'uomo, ha sede nel centro storico, nel Palazzo Majorano, un tipico palazzo dei signorotti locali dell'Ottocento. Il museo raccoglie importanti reperti a partire da 600 milioni di anni fa, provenienti da tutto il mondo e da fossili ritrovati nel territorio di Lizzano o della regione. Un'ampia sezione \u00e8 dedicata all'archeologia con l'esposizione di vari reperti risalenti al periodo della Magna Grecia, al Neolitico e prossimamente all'esposizione di reperti risalenti all'et\u00e0 del Bronzo, all'et\u00e0 Romana e a quelle medioevale. Nel museo sono esposti vari attrezzi da lavoro e oggetti di uso domestico tradizionali, come l'antico telaio ancora funzionante e corredato di accessori. Notevole \"lu tra\u00ecnu\", carro trainato da cavallo o mulo per il trasporto, importante come valore documentario soprattutto per le nuove generazioni.\nCi sono ampie sezioni dedicate alle culture dell'Africa, dell'Oceania e all'arte contemporanea.\nMedia.\nIn passato, nel paese, hanno operato diversi media, in diversi settori. Fino agli anni '80-'90, erano presenti varie radio private (Radio Lizzano, Radio Gruppo 15, Radio Punto Elle, Radio Studio Alfa, Radio Onda Dancing, Canale 7 Radio, Radio Amica, Radio Speak, Radio Studio Night) e 2 emittenti televisive (Tele Provincia Jonica e Tele Aut).\nCucina.\nOltre al vino e l'olio pregiatissimi, altri prodotti tipici sono il grano, i fichi, l'uva da tavola, la ricotta forte e vari prodotti caseari locali, la scapece. Alcuni piatti tipici sono:\nGeografia antropica.\nUrbanistica.\nLa struttura urbana della cittadina lizzanese, presenta una espansione a macchia d'olio, con delle frazioni o piccoli centri abitati satelliti, attorno al nucleo comunale principale. L'espansione urbana \u00e8 accelerata notevolmente nel corso della seconda guerra mondiale e nel dopoguerra, grazie anche al boom economico. Intere zone di campagna, masserie, e case contadine, sono state interamente inglobate nel tessuto urbano. Esempio di questa espansione \u00e8 il Convento San Pasquale Baylon che fino al 1945, si trovava a mezzo chilometro fuori dal paese ed ora vi si trova quasi al centro.\nIl nucleo primitivo del comune \u00e8 il centro storico, sviluppatosi nei dintorni del castello marchesale e della chiesa matrice, ora a sud dell'abitato. Il centro storico presenta viottoli e stradine con i classici curvoni. Il manto stradale ora \u00e8 asfaltato con bitume sotto cui c'\u00e8 ancora il vecchio manto stradale, ovvero quello formato da chianche.\nIl resto del paese \u00e8 caratterizzato da lunghe strade regolari ed incroci.\nFuori dal paese, ci sono varie contrade e le frazioni della marina.\nIsole amministrative.\nTra i comuni di Lizzano e Pulsano, ci sono alcune isole amministrative del comune di Taranto, alcune delle quali quasi interamente inglobate nell'agro Lizzano: la zona marina della Torretta e la zona di Porvica.\nNella prima \u00e8 presente ancora una torre saracena chiamata Torre Zozzoli, o torre sgarrata.\nSanit\u00e0.\nIl territorio comunale fa parte dell'Azienda Sanitaria Locale Taranto/1 (ASL TA/1). Nel comune sono presenti un Centro di Salute Mentale (C.S.M) e un poliambulatorio con servizio di Guardia Medica. Inoltre vi \u00e8 un Presidio sanitario turistico nella marina.\nEconomia.\nAgricoltura.\nNel territorio comunale sono molto sviluppate le attivit\u00e0 agricole, basate sulla coltivazione di ulivi e vigneti. Molto importante \u00e8 la produzione di olio extravergine di oliva, ortaggi, grano, frutta e verdura. La zona rientra nella DOP dell'olio d'oliva Terra d'Otranto che comprende le provincie di Taranto e Lecce.\nRilevante \u00e8 la Viticoltura, che fornisce una produzione di uva da vino di quasi centomila quintali e di 78\u00a0000 ettolitri di vino che pone Lizzano come terzo produttore in Puglia e 23\u00ba in Italia; i vitigni pi\u00f9 diffusi sono il Primitivo e il Negroamaro. La localit\u00e0 fa parte dell'associazione nazionale Citt\u00e0 del Vino e della strada del vino \"Primitivo di Manduria e Lizzano DOC\".\nTurismo.\nNegli ultimi anni la cittadina di Lizzano \u00e8 interessata da una crescita del turismo molto forte. Ogni anno, in estate, la bellezza della marina attira migliaia di turisti da ogni parte d'Italia e d'Europa. Nel resto dell'anno il turismo \u00e8 a carattere prevalentemente naturalistico, storico o culturale.\nEnergie rinnovabili.\nIl territorio comunale lizzanese \u00e8 stato oggetto, negli ultimi anni, di un rinnovo energetico a 360 gradi. Grazie ai fondi regionali e statali riguardanti le fonti di energia rinnovabili, \u00e8 stato possibile installare nel territorio una grande quantit\u00e0 di impianti fotovoltaici ed eolici. In particolare si possono contare una decina di impianti fotovoltaici per un totale di circa 8 Mw; altri impianti ad energia solare sono ancora in progetto ed altri ancora sono in fase di installazione su tutti gli uffici comunali e su tutti gli edifici pubblici (scuole comprese). Per quanto riguarda l'energia eolica, Lizzano \u00e8 in assoluto il comune al primo posto in Italia per quantit\u00e0 di energia prodotta dal cosiddetto \"minieolico\" ovvero impianti eolici di ridotte dimensioni capaci di sviluppare energia non superiore ai 150\u00a0kW circa. Nel territorio inoltre, al confine col comune di Faggiano, insistono due enormi turbine eoliche alte pi\u00f9 di 90 metri, visibili da gran parte della provincia.\nInfrastrutture e trasporti.\nStrade.\nI collegamenti stradali principali sono rappresentati da (vedi):\nFerrovie.\nLe stazioni ferroviarie pi\u00f9 vicine sono quelle di: Manduria a 15\u00a0km, Grottaglie a 17\u00a0km, Francavilla Fontana a 21\u00a0km e Taranto a 25\u00a0km.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel comune \u00e8 presente la Polisportiva Dilettantistica Lizzano 1996, squadra di calcio nata nel 1996 che milita in Prima Categoria.\nHa sede a Lizzano la societ\u00e0 di pallavolo Lizzano Volley.\nImpianti sportivi.\nNel comune sono presenti alcuni impianti sportivi:\nNote.\nDialetto di Lizzano \nhttp://zitogiuseppe.com/dialetto.html"}
{"id": "684936", "revid": "76485", "url": "https://it.wikipedia.org/wiki?curid=684936", "title": "F-111", "text": ""}
{"id": "684938", "revid": "1728", "url": "https://it.wikipedia.org/wiki?curid=684938", "title": "Decimo Giunio Bruto Albino", "text": "Biografia.\nGiovinezza.\nEra figlio del Decimo Bruto che era stato console nel 77 a.C. ed era forse stato adottato da un Postumio Albino. Decimo Bruto sarebbe nato tra l'85 e l'80 a.C., poich\u00e9 nel \"De bello Gallico\" Cesare lo definisce \"adulescens\", termine che indicava che egli non aveva ancora raggiunto l'et\u00e0 per diventare questore. In giovent\u00f9 fu amico, tra gli altri, di Publio Clodio Pulcro e di Marco Antonio.\nGuerre in Gallia.\nDecimo fu uno dei legati di Cesare durante le guerre in Gallia e nel 56 a.C. comand\u00f2 la flotta durante la guerra contro i Veneti. Fu lui a comandare la flotta romana durante gli scontri decisivi che causarono la distruzione della flotta dei Veneti, anche grazie all'utilizzo delle passarelle uncinate che permettevano ai romani di trasformare una battaglia navale in un corpo a corpo tra i soldati. Nel 52 a.C., nel corso della sollevazione generale guidata da Vercingetorige, dapprima comand\u00f2 la cavalleria e poi due coorti.\nGuerra civile.\nDurante la guerra civile tra ottimati e popolari, Decimo si schier\u00f2 con i popolari di Cesare, e ancora una volta gli furono affidate operazioni navali. Fu infatti Decimo a comandare alla vittoria la flotta romana nelle due battaglie navali di Marsiglia e di Tauroento, vittorie che permisero ai cesariani di mantenere il blocco sulla citt\u00e0 di \"Massalia\" e di ottenerne la resa.\n\u00c8 probabile che dal 48 al 46 a.C. sia stato governatore della Gallia Comata. Fu pretore nel 45 a.C.\nIdi di marzo.\nQuando Cesare, vincitore della guerra civile, torn\u00f2 a Roma e divenne dictator, Decimo Bruto si un\u00ec alla cospirazione contro Cesare, convinto da Marco Giunio Bruto, senza che Cesare lo sospettasse di alcunch\u00e9, tanto che Decimo Bruto fu da lui menzionato nel suo testamento.\nNel 44 a.C. fu nominato pretore peregrino da Cesare, per essere destinato ad essere governatore romano della Gallia Cisalpina nell'anno successivo e designato dal dittatore stesso al consolato del 42 a.C. al cui posto si insedi\u00f2 poi il triumviro Marco Emilio Lepido.\nAlle Idi di marzo, quando Cesare sembrava deciso di non recarsi al Senato su pressione della moglie Calpurnia, che aveva avuto cattivi presagi, fu Decimo Bruto a convincere il dittatore ad andare in Senato, allontanando le preoccupazioni della moglie. Quando Cesare arriv\u00f2 nell'aula del Senato, fu attaccato e assassinato dai cospiratori. Secondo Nicolao di Damasco, Decimo Bruto fu il terzo a colpire Cesare, pugnalandolo di lato.\nConseguenze.\nGli assassini, il giorno successivo, usufruirono di un'amnistia concessa da Marco Antonio, console con Cesare, su proposta di Cicerone, \"princeps senatus\". Ma la situazione non si pacific\u00f2 in citt\u00e0, poich\u00e9 la popolazione di Roma ed i legionari di Antonio chiedevano la punizione per i cospiratori.\nI cospiratori decisero allora di mantenere un profilo basso e Decimo sfrutt\u00f2 il suo incarico di pretore peregrino per stare lontano da Roma. Ma la situazione per i cospiratori non migliorava, per cui, all'inizio del 43 a.C., Decimo si rec\u00f2 nella provincia assegnatagli della Gallia Cisalpina ed inizi\u00f2 ad arruolare un proprio esercito.\nAllora il Senato romano, ormai egemonizzato da Antonio, gli ordin\u00f2 di cedere la provincia a Marco Antonio, ma egli rifiut\u00f2; questo rifiuto offr\u00ec ad Antonio il pretesto per dichiarare Decimo nemico pubblico, riconquistando cos\u00ec (almeno in parte) il favore dei romani, che chiedevano la punizione per i cesaricidi, e la possibilit\u00e0 di ottenere, su decreto del Senato, il controllo della Gallia Cisalpina.\nNel 43 a.C. Decimo occup\u00f2 Mutina (l'odierna Modena), nella previsione di dover combattere una lunga guerra. Antonio blocc\u00f2 in citt\u00e0 le truppe di Decimo, con l'intenzione di prenderle per fame.\nIntanto, per\u00f2, in senato, anche su istigazione di Cicerone, si stava formando una fazione contraria a Marco Antonio e favorevole ad Ottaviano, il futuro imperatore Augusto, diciannovenne erede di Cesare. Il senato revoc\u00f2 l'assegnazione a Marco Antonio della Gallia Cisalpina e incaric\u00f2 quindi i consoli di quell'anno, Aulo Irzio e Gaio Vibio Pansa, di marciare contro di lui. Ottaviano, appositamente nominato alla carica di \"propraetor\", accompagn\u00f2 i consoli con milizie a lui fedeli, costituite da veterani di Cesare, tra cui la legione V Macedonica.\nIl 14 aprile si combatt\u00e9 la battaglia di Forum Gallorum; Marco Antonio ebbe inizialmente la meglio sulle forze del console Vibio Pansa (che, ferito gravemente, morir\u00e0 alcuni giorni dopo a Modena), ma nella serata le sue legioni vittoriose furono sorprese e sconfitte a loro volta dalle forze inviate in soccorso dall'altro console Aulo Irzio.\nLa settimana successiva, il 21 aprile, si svolse una seconda battaglia, battaglia di Mutina, dove Antonio fu nuovamente sconfitto, ma dove anche il secondo console, Irzio, trov\u00f2 la morte mentre combatteva in prima linea all'interno degli accampamenti nemici. A questo punto Antonio si ritir\u00f2, temendo di essere a sua volta posto sotto assedio dalle forze nemiche.\nDecimo Bruto prudentemente ringrazi\u00f2 Ottaviano, diventato comandante delle legioni che avevano sconfitto Antonio e lo avevano liberato dall'assedio; Ottaviano, freddamente rispose che era venuto per opporsi ad Antonio, non per salvare uno degli assassini di Cesare. \nDopo il colpo di stato con il quale Ottaviano costrinse il senato, con la minaccia dell\u2019esercito, a nominare consoli suffetti (in sostituzione di Panza e Irzio morti nella guerra contro Antonio) lui e suo cugino Quinto Pedio (decisione poi sancita da elezioni suppletive nell\u2019agosto del 43 a.C.), l\u2019emanazione della lex Pedia che istituiva un tribunale speciale per gli assassini di Cesare, e la nascita del secondo triunvirato tra Ottaviano, Antonio e Lepido (settembre 43 a. C.), la situazione di Decimo divenne insostenibile: le sue legioni disertarono per unirsi a quelle di Antonio e di Ottaviano, per cui egli decise di fuggire dalla citt\u00e0 con l'intenzione di raggiungere Marco Giunio Bruto e Gaio Cassio Longino che si trovavano nella provincia romana della Macedonia. Ma durante la sua fuga, mentre si trovava nel territorio dei Galli, fu catturato ed ucciso da un capo Gallo fedele ad Antonio, diventando cos\u00ec il terzo cesaricida ad essere ucciso dopo Gaio Trebonio e Ponzio Aquila.\nDecimo Bruto nella cultura di massa.\nDecimo Bruto (o Decio) \u00e8 il principale antagonista insieme a Marco Antonio del videogioco di ruolo per PlayStation 2 \"Shadow of Rome\"."}
{"id": "684940", "revid": "838137", "url": "https://it.wikipedia.org/wiki?curid=684940", "title": "Ignazio Cannav\u00f2", "text": "Biografia.\nFu ordinato sacerdote il 5 novembre 1944. Nel 1948 consegu\u00ec la laurea in filosofia e da quell'anno fino al 1968 fu docente di storia e filosofia presso il seminario vescovile di Acireale. Dal 1950 al 1952 fu assistente della FUCI a Giarre. Nel 1953 consegu\u00ec la laurea in teologia e perfezion\u00f2 i suoi studi a Roma, presso la Pontificia Universit\u00e0 Gregoriana, risiedendo presso l'Almo collegio Capranica, della cui commissione episcopale fu membro. Dal 1954 al 1964 fu assistente della FUCI ad Acireale. Nel 1959 venne nominato canonico della cattedrale di Acireale, nel 1962 direttore dell'ufficio catechistico diocesano e, nel 1964, assunse l'ufficio di vicario generale della diocesi di Acireale.\nEpiscopato.\nIl 31 ottobre 1970 papa Paolo VI lo nomin\u00f2 vescovo titolare di Ottava e ausiliare per la diocesi di Acireale. Il 13 dicembre dello stesso anno venne consacrato nell'ordine episcopale dal cardinale Francesco Carpino e dai vescovi ordinanti Angelo Calabretta vescovo di Noto e Salvatore Nicolosi vescovo di Lipari.\nIl 21 febbraio 1976 venne nominato dallo stesso Paolo VI arcivescovo coadiutore di Francesco Fasola, arcivescovo di Messina e archimandrita del SS. Salvatore. Il 20 dicembre 1976 fu nominato prelato ordinario di Santa Lucia. Il 3 giugno 1977, nel corso del pontificale della Madonna della Lettera, succedette per coadiutoria all'arcivescovo di Messina, prendendo canonico possesso dell'arcidiocesi di Messina e dell'archimandridato del SS. Salvatore.\nIl 10 dicembre 1977 fu eletto da papa Paolo VI vescovo di Lipari e prese canonico possesso della diocesi liparitana l'8 gennaio 1978. Si realizz\u00f2 cos\u00ec, \"de facto\", l'unione delle tre giurisdizioni ecclesiastiche, arcidiocesi di Messina-archimandridato del SS. Salvatore, Diocesi di Lipari e prelatura territoriale di Santa Lucia, attraverso l'unione \"in persona episcopi\": Ignazio Cannav\u00f2 divenne, dunque, arcivescovo di Messina e archimandrita del SS. Salvatore in Messina, vescovo di Lipari e prelato di Santa Lucia.\nIl 30 settembre 1986, a seguito del decreto della Congregazione per i Vescovi prot. 881/86, si ebbe l'unificazione giuridica delle tre diocesi nell'unica arcidiocesi di Messina-Lipari-Santa Lucia del Mela, sede metropolitana della provincia ecclesiastica avente come sedi suffraganee la diocesi di Patti e la diocesi di Nicosia. Durante il suo episcopato furono svolte due visite pastorali, con successive visite \"ad limina Petri Sedem\", indette nel 1979 e nel 1991 e concluse rispettivamente nel 1987 e nel 1996. Nei venti anni di episcopato a Messina, si giov\u00f2 della collaborazione dei vescovi ausiliari Vittorio Mondello (trasferito poi alla diocesi di Caltagirone), Domenico Amoroso (trasferito alla diocesi di Trapani), Francesco Sgalambro (trasferito alla diocesi di Cefal\u00f9) e Francesco Miccich\u00e8 (trasferito alla diocesi di Trapani).\nSono da ricordare, ancora, la visita apostolica di Giovanni Paolo II a Messina, l'11 giugno 1988, in occasione della canonizzazione di Santa Eustochia Smeralda Calafato (prima canonizzazione \"extra urbem\"), la beatificazione di Annibale Maria di Francia (oggi santo) il 7 ottobre 1990, e la seconda \"Peregrinatio Mariae\" nella diocesi negli anni 1994 e 1995, organizzata in occasione del duplice giubileo dell'arcivescovo Cannav\u00f2 (50\u00ba anniversario di ordinazione sacerdotale e 25\u00ba anniversario di ordinazione episcopale). Il 17 maggio 1997 Giovanni Paolo II accolse, \"nunc pro tunc\", le sue dimissioni presentate a norma del canone 401 del Codice di diritto canonico per raggiunti limiti di et\u00e0, sollevandolo dal governo pastorale dell'arcidiocesi e nominandolo contestualmente amministratore apostolico. Concluse il suo mandato il 3 giugno 1997, con la nomina del successore Giovanni Marra.\n\u00c8 morto all'et\u00e0 di 93 anni il 18 ottobre 2015 ad Aci Sant'Antonio. Le esequie si sono tenute il 20 ottobre nella cattedrale di Acireale e il giorno successivo nel duomo di Messina.\nGenealogia episcopale.\nLa genealogia episcopale \u00e8:"}
{"id": "684946", "revid": "322321", "url": "https://it.wikipedia.org/wiki?curid=684946", "title": "San Pietro di Carid\u00e0", "text": "San Pietro di Carid\u00e0 \u00e8 un comune italiano di abitanti della citt\u00e0 metropolitana di Reggio Calabria in Calabria.\nIl comune \u00e8 situato ai piedi del Monte Crocco, al confine con la provincia di Vibo Valentia, a circa 35\u00a0km da Gioia Tauro, 80\u00a0km da Reggio Calabria e 100\u00a0km da Catanzaro. Il capoluogo del comune costituisce un tipico paese collinare dell'entroterra calabrese, incorniciato da folti boschi e attraversato da vari ruscelli.\nGeografia fisica.\nIl comune di San Pietro di Carid\u00e0 comprende un territorio di 48,08\u00a0km\u00b2; il paese capoluogo, noto anche semplicemente come Carid\u00e0, \u00e8 situato a circa 325 metri sul livello del mare. L'altitudine minima \u00e8 di 63 m, mentre la massima raggiunge i m.\nIl territorio, in prevalenza collinare con ampie aree boschive, \u00e8 caratterizzato da una marcata discontinuit\u00e0, ed \u00e8 attraversato da numerosi corsi d'acqua, tra cui i fiumi Fermano, Marepotamo, Metramo e i torrenti Maranina, Cicciarella, Fiumarolo, Melanda e Torno; d'interesse paesaggistico sono considerati il Fosso dei Morti e la valle Car\u00fda. Ricade nel territorio del comune, oltre che in quello di Galatro, a circa 900 m di altitudine, la diga del Metramo.\nL'irregolarit\u00e0 e la presenza nel distretto sismico denominato Le Serre, rendono il territorio ad alto rischio sia sismico sia idrogeologico; la ricchezza di corsi d'acqua oltre a costituire un'importante risorsa espone infatti il comune a eventi alluvionali.\nCarid\u00e0, insieme con la vicina San Pierfedele, \u00e8 attraversato dalla strada provinciale 4, ex strada statale 536 di Acquaro. Tenendo conto della sede municipale, \u00e8 il comune pi\u00f9 a nord della provincia di Reggio Calabria. Confinante con i comuni di Serrata, Dinami, Laureana di Borrello, Fabrizia, Arena e Galatro, \u00e8 parte della piana di Gioia Tauro, della Comunit\u00e0 montana Versante Tirrenico Settentrionale e del Parco Antropico di Galatro.\nOrigini del nome.\nSan Pietro di Carid\u00e0 \u00e8 il nome scelto nel 1928 per il nuovo comune nato da una fusione tra i gi\u00e0 esistenti comuni, istituiti nel 1811, di Carid\u00e0 e San Pier Fedele, quest'ultimo precedentemente chiamato San Pietro fino al 1863, che nei secoli precedenti era stato un casale dipendente da Carid\u00e0 insieme con Charopoli, oggi nota come Garopoli. Mentre San Pietro \u00e8 un termine agionimico legato al santo, a cui \u00e8 anche dedicata la chiesa di San Pier Fedele, il nome Carid\u00e0 deriva dal greco Caris (charis), termine usato per indicare un luogo caritatevole, ricco di misticismo e di venerazione.\nStoria.\nNato nella seconda met\u00e0 del 900 d.C., nell'et\u00e0 bizantina, il villaggio di Carid\u00e0, anticamente detto anche Charid\u00e0, sorgeva nell'attuale zona denominata Largo dei Nobili, arrivando presto a comprendere un'area che si estendeva tra le attuali vie Chiesa matrice, Vittorio Emanuele, Vico castello e Diaz, circondata da un'alta muraglia.\nL'et\u00e0 feudale, durante la quale era assoggettato al Principato di Mileto, vide Carid\u00e0 soggiogarsi a diverse famiglie nobili, tra le quali Sanseverino, Lauria e Ruffo di Montalto. Dal 1421 rientr\u00f2 tra i possedimenti dei Marchesi d'Arena, dal 1505 pass\u00f2 alla famiglia dei Mendoza, e, dal 1593 al 1806, anno in cui fu abolito il sistema feudale, fu dominata dai De Sylva principi di Eboli. Lo \"Stato di Carid\u00e0\" aveva giurisdizione anche sui vicini casali di San Pietro e Garopoli, anticamente noto come Charopoli. Durante tali secoli non mancarono periodi di malcontento e di proteste contro i baroni; in particolare fu di rilievo la protesta del 1751 dell'allora sindaco contro la principessa di Mileto, \"illustre duchessa dell'Infantado\", grazie alla quale \u00e8 rimasta testimonianza delle varie vessazioni esercitate dai feudatari nei relativi atti civili.\nGi\u00e0 riconosciuto come universitas dal '600, nel 1799, con l'applicazione del nuovo ordinamento istituzionale del generale Championnet, fu compreso nel cantone di Tropea. La legge francese del 19 gennaio 1807 conferm\u00f2 lo status di universit\u00e0, o luogo, il cui governo locale era gestito da un decurionato; la stessa legge assegn\u00f2 il territorio al governo di Laureana e riconobbe come universit\u00e0 anche il vicino centro di San Pietro. Con il decreto del 4 maggio 1811, istitutivo di comuni e circondari, Carid\u00e0 e San Pietro, che incorpor\u00f2 anche Garopoli, divennero comuni autonomi. Dopo tale riordino amministrativo attuato sotto il Regno di Napoli, Carid\u00e0 era quindi parte del circondario di Laureana di Borrello, nel distretto di Palmi della provincia Calabria Ulteriore Prima.\nTra il 1862 e il 1863, per essere rimasti \"fedeli\" ai Borboni e alla sua stessa autonomia, mettendo in atto anche moti contro Carid\u00e0, San Pietro cambi\u00f2 nome in San Pier Fedele, che divenne presto pi\u00f9 nota come San Pierfedele, ossia con la variante di Pietro, Pier, attaccata all'aggettivo. Il 22 marzo 1928 San Pier Fedele fu tuttavia incorporato in Carid\u00e0, dando vita al nuovo comune di \"San Pietro di Carid\u00e0\".\nIn una descrizione storica del 1823, Carid\u00e0 era descritto come un luogo ricostruito dopo il terremoto del 1783, che lo aveva completamente distrutto, caratterizzato dalla produzione di grani, grani d'india, frutti, viti, olive, castagne e gelsi, con una popolazione di circa 1 500 abitanti. \nCarid\u00e0 era anche caratterizzato dalla presenza di due conventi. Il primo, pi\u00f9 grande, sorgeva nei pressi dell'odierna chiesa del Carmine, costruita sulle sue rovine dopo il terremoto del 1783. Fondato da carmelitani sul finire del 1400 e intitolato a Santa Maria del Carmine, era formato da un complesso a due piani circondato da alte mura; il piano superiore aveva oltre sessanta camere. Il secondo invece era stato fondato da domenicani il 21 marzo 1534 ed era situato sul confine con il casale di San Pietro. Inizialmente intitolato a Santa Maria della Misericordia e poi a San Giovanni Battista, a cui era dedicata anche la relativa chiesa conventuale, cess\u00f2 come il primo la sua attivit\u00e0 nel 1652, per conseguenza della bolla \"Instaurandae regularis disciplinae\" di papa Innocenzo X che aboliva i piccoli conventi. Pi\u00f9 tardi, tuttavia, il convento dei carmelitani fu rianimato a partire dal 1741 dalla presenza di frati osservanti. All'epoca del terremoto del 1783, i 12 frati che risiedevono nel convento prima della scossa avevano censito una popolazione di 1 540 unit\u00e0 a Carid\u00e0, pi\u00f9 483 in San Pietro e 186 in Garopoli; le vittime nei tre centri erano state 96.\nStemma.\nIl gonfalone \u00e8 descritto come uno stemma che \u00abraffigura una torre d'argento, murata, chiusa e finestrata di nero, sinistrata di noce al naturale, su terrazzo verde, con il nome Carid\u00e0 in oro, il tutto sormontato da una corona angioina\u00bb, che ricorda la fedelt\u00e0 alla dinastia angioina che ha caratterizzato la sua storia.\nMonumenti e luoghi d'interesse.\nTra le opere di rilievo artistico del territorio del comune, figurano: la tela del '700 raffigurante la Madonna del Carmelo posta nella chiesa della frazione di Garopoli; gli affreschi della Chiesa di Santa Maria Assunta e la campana risalente al '600 della chiesa di Santa Maria del Carmelo. Nel centro storico spiccano Palazzo Prostimo, Palazzo Merigliano, Palazzo Rosia, Palazzo Moricca, Palazzo Cavallari, attuale sede il municipio, e nell'adiacente Largo dei Nobili \u00e8 situata una fontanina centenaria. Tra i beni culturali e paesaggistici sul suo territorio sono presenti anche le rovine di un castello fatto costruire da Ruggero il normanno, due antichi frantoi e due mulini.\nLa chiesa matrice ospita stucchi neoclassici del decoratore Francesco Morani. Oltre alla chiesa matrice, dedicata a Santa Maria Assunta, Carid\u00e0 ospita anche la citata chiesa di Santa Maria del Carmelo, nella quale negli anni '90 furono ritrovati degli ossari ottocenteschi; la frazione di San Pierfedele ospita la chiesa di San Pietro Apostolo; Garopoli ospita la chiesa di San Nicola, mentre negli anni 2014 \u00e8 stata ristrutturata una vecchia chiesetta costruita in Prateria, grazie soprattutto all\u2019interessamento del parroco dell\u201depoca don Giuseppe Sofr\u00e0 e dagli abitanti della frazione di Prateria, i quali dedicarono la stessa a chiesa in onore di San Giuseppe impreziosendola di una bellissima statua del Santo..\nAree naturali.\nRicadono nel territorio del comune due aree naturali, entrambe situate non lontano dalla frazione di Prateria, al confine con i territori comunali di Dinami e Galatro:\nSociet\u00e0.\nEvoluzione demografica.\nLa popolazione \u00e8 composta da circa seicento famiglie; l'et\u00e0 media al 2012 \u00e8 di 47,1 anni, mentre il reddito medio al 2011 \u00e8 di 5.449 euro.\nCultura.\nEventi.\nLe principali feste cittadine sono legate alle tradizioni religiose, per le quali, oltre alle processioni con le statue dei santi celebrati, occasionalmente vengono invitati a esibirsi alcuni gruppi musicali o teatrali di rilevanza locale e organizzati spettacoli pirotecnici. Di seguito i principali eventi:\nSaltuariamente in estate vengono anche organizzate delle sagre. Di rilievo e occasione di rientro dei cittadini emigrati permangono le celebrazioni religiose della Pasqua e del Natale, per le quali saltuariamente si organizzano anche presepi e passioni viventi; in occasione della Pasqua anche a Carid\u00e0 si tiene annualmente la tradizionale rappresentazione dell'Affruntata.\nGeografia antropica.\nFrazioni.\nIl comune di San Pietro di Carid\u00e0 comprende cinque frazioni:\nEconomia.\nL'economia, povera, \u00e8 basata principalmente sulla produzione agricola; in particolare si coltivano cereali, frumento, foraggi, ortaggi, olive, uva, agrumi e si allevano ovini, suini, ovini, caprini, equini e avicoli. Il settore dell'industria si limita alla presenza di ditte commerciali di piccola entit\u00e0, per lo pi\u00f9 nel settore alimentare, edile e della lavorazione del legno; il terziario, oltre alla fornitura di alcuni servizi basilari della pubblica amministrazione, tra cui spicca l'assenza, dal 2010, di sedi scolastiche, \u00e8 formato prevalentemente da alcune strutture ricettive, tra le quali un agriturismo e un hotel ristorante nella frazione Prateria.\nIl settore turistico \u00e8 caratterizzato per lo pi\u00f9 dal rientro di emigrati durante i periodi di vacanza estivi e le festivit\u00e0; fonti di attrazione, oltre alle strutture ecclesiastiche e ai palazzi ottocenteschi sopra menzionati, sono la degustazione di prodotti culinari tipici e la presenza di alcuni sentieri naturalistici, nonch\u00e9 la vicinanza al parco naturale regionale delle Serre. A Carid\u00e0 \u00e8 presente un campo sportivo adibito sia a campo da tennis sia da calcetto. Per quanto riguarda il volontariato, \u00e8 presente una sezione dell'Auser.\nLa diga del Metramo, costruita in localit\u00e0 Castagnara, al 2013 non era ancora entrata in regime di produttivit\u00e0.\nInfrastrutture e trasporti.\nSan Pietro di Carid\u00e0 \u00e8 collegato con i paesi vicini e con i maggiori centri calabresi (Reggio Calabria, Catanzaro, Cosenza) da autobus operati da aziende che offrono anche servizi di collegamento interregionali."}
{"id": "684947", "revid": "688967", "url": "https://it.wikipedia.org/wiki?curid=684947", "title": "Annamaria Baratta", "text": "Biografia.\nComincia la sua carriera per caso, dopo aver incontrato Don Lurio nel 1967 al Piper Club di Roma. Il ballerino-coreografo la vede ballare e vorrebbe lanciarla come l'anti-Mita Medici ma la ragazza non ne ha nessuna voglia. In realt\u00e0 sta facendo la controfigura a Raquel Welch in una serie di film che l'attrice americana sta girando in Italia. In pi\u00f9 lavora come attrice, facendo la protagonista in parecchi fotoromanzi e nel frattempo continua ad andare a scuola di lingue. Dopo averla sentita cantare, decide di farle fare un provino alla RCA Talent e i dirigenti dell'epoca, dopo averla \"provinata\" decidono di metterla sotto contratto.\nDebutta come cantante nella sigla del programma \"Vengo anch'io\" nell'estate 1968. Il brano, intitolato \"Stanotte sogner\u00f2\", avr\u00e0 un buon successo e il passo successivo della giovane interprete dovrebbe essere il festival di Sanremo del 1969. Alla RCA serviva un personaggio nuovo rispetto alla ragazza acqua e sapone di qualche mese prima e si inventano una diva anni trenta, con tanto di parrucca bianca-grigia e sigaretta con bocchino.\nLei non \u00e8 molto contenta di questo cambio di immagine sebbene la RCA faccia stampare cartoline pubblicitarie con il nuovo look, ma la macchina si era messa in moto. Lo stesso look appare anche nell'album di figurine dei cantanti del 1969. La propongono per \"Ma che freddo fa\" ma viene mal consigliata da un famoso compositore che in pratica le propone di rescindere il contratto con l'etichetta romana. Evita di pagare la penale lavorando gratis al CantaPiper del 1969, insieme a Mal, I Four Kents e altri.\nNel 1969, per\u00f2, decide di fare anche la mamma a tempo pieno, dato che nel frattempo le era nato un figlio.\nNel 1970, si riaffaccia alla ribalta con \"Ciao devo andare\", sigla di \"Senza Rete\" di quell'anno, ma il disco esce in poche migliaia di copie per via di una controversia con la First, etichetta dell'Ariston, che senza alcun avviso, aveva deciso di immettere sul mercato una particolare versione del brano ad opera di Bruna Lelli, cantante arrivata alla notoriet\u00e0 qualche anno prima.\nAnche Paola Orlandi, che canta la sigla nell'edizione televisiva, era intenzionata a lanciare il pezzo, ma venne bloccata dalla sua casa discografica a causa di questo singolo che incautamente l'Ariston era fermamente decisa a produrre. E cos\u00ec fu, tanto che di questa simpatica canzone (scritta da Pino Calvi e Giorgio Calabrese) che poteva essere un successo, ne abbiamo un ricordo sbiadito.\nAnnamaria, occupata soprattutto dal mestiere di mamma (una seconda gravidanza) lascia il mondo della canzone per un certo periodo per ritornare ad incidere nel 1972 un 33 giri per la Fonit Cetra. L'album, dal titolo \"Di tanto amore\", \u00e8 un lavoro di alto livello, con testi e musiche al di sopra della media (Calabrese, Bindi, Ballotta, Donaggio) e un compendio di stili nel quale fa capolino anche un fado; la fortuna commerciale di questo disco sar\u00e0 tuttavia scarsissima, a causa della mancata promozione da parte della stessa casa discografica.\nNel 1974, cambia il suo vero nome con quello d'arte di Suan, parola che ricorda il termina inglese \"swan\", ossia cigno. Incide due cover per un disco che avr\u00e0 vita difficile perch\u00e9 legato contemporaneamente a due edizioni musicali. I brani sono \"Pazzia\" (versione italiana di \"Il ne pense qu'a toi\" di Nicole Croisille) e \"Canto di ringraziamento\" (\"Partido Alto\", di Chico Buarque De Hollanda) Nel 1975 torna ad incidere per la Yep dove registra due 45 giri: \"A lui\" e \"Donna libera\".\n\"Donna libera\" \u00e8 un classico brano nello stile della casa discografica romana, con il quale partecipa al Festival di Tokyo del 1976 prodotta da Christine Leroux, famosissima produttrice francese che ha avuto la fortuna di avere sotto mano anche Lucio Battisti. \"Donna libera\" verr\u00e0 utilizzata da parecchi disc jockey della riviera romagnola e ligure diventando in breve tempo uno dei pezzi \"lenti\" pi\u00f9 ballati dell'estate del 1976.\nIl disco risulta pressoch\u00e9 introvabile perch\u00e9 nel frattempo la casa discografica lo ritira in vista della partecipazione al Festival di Tokyo. In realt\u00e0 Annamaria aveva partecipato anche alla manifestazione giapponese sponsorizzata dalla Yamaha dell'anno precedente, il 1975, ma il brano non venne edito in Italia.\nNello stesso anno, dopo aver lasciato la YEP per vertenze contrattuali (e per aver ritirato il singolo dai negozi nel momento di maggior successo senza il consenso dell'interprete) passa alla CAM, dove incide la colonna sonora del film \"L'anatra all'arancia\" con Ugo Tognazzi e Monica Vitti. Le musiche sono di Armando Trovajoli e i testi (in inglese e francese) di Giorgio Calabrese. \nAnni in cui frequenta spesso la redazione di \"Sorrisi\" in quanto gli studi della CAM sono nello stesso edificio, via Virgilio, 8 Roma, La traccia \"You Keep On Turning Me On\" \u00e8 una delle pi\u00f9 passate nelle discoteche nell'inverno 1976. Passa un anno e nell'estate 1977 incide per la WEA / Elektra \"Pelle\", sigla di coda per la trasmissione \"Auditorio A\", scritta da Pino Presti e Giorgio Calabrese.\nNel 1978 durante una tourn\u00e9e estiva in Calabria insieme ai Santo California, \"sente\" improvvisamente il desiderio di lasciare tutto e, pagando una penale molto salata, torna a Roma lasciando definitivamente il mondo della musica. Nel frattempo si afferma come conduttrice radiofonica, dopo aver frequentato gli auditori della RAI come cantante, come nel caso del programma del 1971 \"Cominciamo subito\", trasmesso da Radio Milano, ideato da Giorgio Calabrese (che era suo marito) e condotto da Gianfranco Funari, con la partecipazione di Gorni Kramer e del fisarmonicista Peppino Principe.\nPer tutta l'estate del 1975 \u00e8 la voce-guida di \"Alphabete\", rubrica domenicale dedicata al mondo dello spettacolo nel suo complesso. Tre anni dopo figura tra gli animatori del variet\u00e0 \"Quando si mangia non si parla ma si pu\u00f2 benissimo ascoltare\", in onda il mercoled\u00ec all'ora di pranzo.\nEbbe due figli, Christian e Alessandro, nati dall'unione con il paroliere Giorgio Calabrese.\nDiscografia.\nAlbum.\nHa eseguito le canzoni \"Il segreto\", \"Un giardino mio\" e \"Un bel focolare\" nell'edizione italiana del film d'animazione ungherese/americano \"Hugo l'ippopotamo\" (1976)"}
{"id": "684949", "revid": "36426", "url": "https://it.wikipedia.org/wiki?curid=684949", "title": "Basilica collegiata di San Sebastiano", "text": "La basilica collegiata di San Sebastiano \u00e8 un luogo di culto ubicato lungo corso Vittorio Emanuele II e piazza Leonardo Vigo nel centro storico di Acireale.\nStoria.\nIn epoca aragonese costituiva il primitivo tempio di San Sebastiano il luogo di culto insistente sull'area dell'attuale chiesa di Sant'Antonio di Padova. Edificio costruito dopo l'epidemia di peste del 1466, e dedicato a San Sebastiano martire, pertanto ritenuto il pi\u00f9 antico della citt\u00e0.\nEpoca spagnola.\nIl primo cantiere venne aperto nel 1609 e la chiesa completata nel 1644 con sussidi del municipio e offerte dei fedeli. Completata la nuova e vasta chiesa, proclamato il bimartire compatrono della citt\u00e0, le antiche strutture furono dedicate a Sant'Antonio di Padova il 13 luglio 1652, in seguito ad un accordo tra la Confraternita di San Sebastiano e la Confraternita di Sant'Antonio.\nCon le numerose scosse del terremoto del Val di Noto del 1693 croll\u00f2 il coro.\nIl tempio fu largamente ristrutturato e perfezionato nelle forme attuali tra il 1699 e 1705, assumendo l'aspetto odierno.\nEpoca contemporanea.\nLa chiesa fu elevata a collegiata con bolla pontificia del 20 novembre 1924.\nNel dicembre del 1990 papa Giovanni Paolo II l'ha elevata alla dignit\u00e0 di basilica minore.\nDescrizione.\nEsterno.\nLa facciata, realizzata su disegno di Angelo Bellofiore, intarsi di Diego e Giovanni Flavetta, ha pi\u00f9 ordini e presenta un fregio con quattordici putti che reggono festoni in un tripudio di fregi, mensole, statue, mascheroni, pinnacoli, volute, arabeschi. L'edificio \u00e8 preceduto da una balaustra realizzata nel 1754 da Giovan Battista Marini su progetto di Pietro Paolo Vasta, arricchita da statue raffiguranti personaggi dell'antico testamento: \"Davide\", \"Giona\", \"Giosu\u00e8\", \"Eleazaro\", \"Mos\u00e8\", \"Aronne\", \"Malachia\", \"Giuseppe il Giusto\", \"Daniele\", \"Sansone\".\nPortale. Nelle nicchie ai lati del varco centrale sono collocate le statue raffiguranti rispettivamente \"San Giovanni Battista\" e \"San Cristoforo\".\nNel secondo ordine, ai lati delle grandi volute a ricciolo e nelle nicchie che delimitano il finestrone centrale, le statue di \"San Gervasio\", \"San Lorenzo\" e \"San Vito\", \"San Protasio\".\nFanno ala alla loggia campanaria del terzo ordine le statue di \"San Cosma\" e \"San Damiano\".\nCupola. Francesco Mancini Ardizzone decor\u00f2 l'interno della cupola con l'episodio \"Ascensione al Cielo di Nostro Signore\".\nInterno.\nL'interno, a croce latina a tre navate ripartite da pilastri.\nAffreschi:\nIl coro era affrescato con opere pittoriche di Baldassarre Grasso, maestro del Vasta, apparato distrutto del terremoto del 1693.\nCon la ricostruzione il ripristino dell'apparato pittorico \u00e8 affidato a Pietro Paolo Vasta.\nNel transetto Francesco Mancini Ardizzone realizz\u00f2 la \"Sepoltura di San Sebastiano nelle Catacombe\" e la \"Salita di Ges\u00f9 al Calvario\", ciclo eseguito tra il 1899 e il 1901. Nelle volte sono affrescate l\"Allegoria della Fede\" a destra e la \"Gloria della Sacra Sindone\" a sinistra in corrispondenza della \"Cappella della Piet\u00e0\".\nIntorno al 1960 a seguito di lavori nella navata centrale, sotto strati di imbiancature sono stati riportati alla luce e successivamente restaurati 15 affreschi, dipinti raffiguranti scene della vita del martire attribuiti per stile al Costanzo da Paolo Leonardi Pennisi.\nAltare maggiore.\nPrecedentemente al terremoto del 1693 le fonti riportano l'esistenza di affreschi nel coro, opere pittoriche di Baldassarre Grasso, maestro del Vasta.\nArea presbiterale rialzata e raccordata al pavimento del transetto da una breve scalinata costituita da sette gradini. Sulla destra in \"cornu epistulae\" \u00e8 collocato il primo leggio marmoreo, un secondo \u00e8 realizzato pi\u00f9 in alto a sinistra in \"cornu Evangelii\".\nCripta.\nAmbiente ipogeo originariamente destinato alla preparazione, conservazione e seppellimento di cadaveri. Oggi ospita una sezione museale comprendente statue lignee e dipinti vari.\nConfraternita di San Sebastiano.\nSodalizio.\nAll'inizio del XIX secolo nel luogo di culto erano attestati 7 sodalizi, istituzioni interpellate per l'elevazione canonica a collegiata:\nMuseo del Tesoro.\nIl museo \u00e8 allocato nelle sale adiacenti alla sacrestia.\nNella prima sala (Sacrestia) si conservano opere di manifattura siciliana, tra cui una statua in cera del XVIII sec. raffigurante Maria Bambina, l'olio su tavola di Pietro Paolo Vasta \"Cristo Risorto\", i quattro \"Santi\" e l\"Addolorata\" di Matteo Desiderato, la \"Madonna della lettera\" di Giovanni Lo Coco. Nel grande armadio centrale del 1811 \u00e8 conservato un tronetto in argento in stile rococ\u00f2 del 1767.\nNella seconda e terza sala sono raccolti ex voto offerti a San Sebastiano e i reliquiari a braccio del Santo, oltre a preziosi vasi sacri, alcuni provenienti dalle vicine chiese dell'Odigitria e di San Crispino, tra cui un ostensorio in oro massiccio con diamanti. Inoltre sono esposti i gioielli che adornano, durante la festa religiosa, la statua di San Sebastiano e alcuni paramenti sacri con ricchi ricami in oro.\nLa terza sezione del museo \u00e8 ospitata nella settecentesca cripta, che serve da sala conferenze e concerti, che gi\u00e0 nel 1704 aveva ospitato per una decina d'anni l'Accademia degli Zelanti. Qui sono conservati alcuni dipinti, tra cui \"San Pasquale Baylon\" di Matteo Desiderato, assieme ad delle statue lignee di particolare pregio.\nFesta di san Sebastiano.\nLa festa dedicata al titolare della basilica, compatrono di Acireale, e si svolge annualmente il 20 gennaio."}
{"id": "684951", "revid": "37401", "url": "https://it.wikipedia.org/wiki?curid=684951", "title": "Cursus Honorum", "text": ""}
{"id": "684952", "revid": "38120", "url": "https://it.wikipedia.org/wiki?curid=684952", "title": "Mi reflejo", "text": "Mi reflejo \u00e8 il secondo album della cantante pop statunitense Christina Aguilera, il primo cantato interamente in lingua spagnola.\nL'album \u00e8 stato pubblicato il 12 settembre 2000 e include cinque brani in versione spagnola tratti dal suo album di debutto \"Christina Aguilera\", con l'aggiunta di sei brani inediti. Al momento della registrazione in studio dei vari brani, la cantante non conosceva perfettamente lo spagnolo e ha superato l'ostacolo avvalendosi dell'ausilio della fonetica. Questo disco non \u00e8 stato pubblicato in Italia.\nL'album ha venduto 600.000 copie negli Stati Uniti e 300.000 copie a Panama, rimanendo nelle classifiche per 20 settimane. Ha inoltre vinto il Latin Grammy come miglior album vocale femminile.\n\u00c8 stato promosso dai singoli \"Falsas esperanzas\" e \"Pero me acuerdo de t\u00ec\"."}
{"id": "684970", "revid": "1272592", "url": "https://it.wikipedia.org/wiki?curid=684970", "title": "Elezioni regionali in Sicilia del 1981", "text": "Le elezioni per il rinnovo dell'Assemblea Regionale Siciliana si sono svolte il 21 giugno 1981. L'affluenza \u00e8 stata del 76,2%. La presenza di partiti identici in liste diverse \u00e8 dovuto al fatto che esse sono presentate su base provinciale. La legislatura si concluse nel 1986.\nIl presidente uscente Mario D'Acquisto, in carica dal 1\u00ba maggio 1980, torn\u00f2 in carica al termine di queste consultazioni ma nel dicembre del 1982 gli successe Calogero Lo Giudice cui seguirono una serie di presidenti, fino a quando nel 1985 fu eletto Rino Nicolosi, che avrebbe guidato una serie di governi fino al 1991."}
{"id": "684973", "revid": "121540284", "url": "https://it.wikipedia.org/wiki?curid=684973", "title": "Calore (Renato Zero)", "text": "Calore \u00e8 un Q disc di Renato Zero, pubblicato nel 1983. Pur essendo composto solamente da quattro brani inediti con una durata di quasi venti minuti (normale durata di un EP) \u00e8 considerato dallo stesso cantante un album in studio e quindi il decimo della sua carriera.\nIl disco.\nPur essendo considerato da Zero un album vero e proprio fu inserito nelle classifiche RAI relative ai singoli, dove rimase al primo posto per 6 settimane. TV Sorrisi e Canzoni invece rispett\u00f2 la volont\u00e0 dell'artista, inserendolo nella classifica degli album, dove raggiunse il numero 4. Contiene il grande successo \"Spiagge\", che ha dominato i juke-box nell'estate del 1983, e resta uno dei classici di sempre di Renato Zero. Il Q disc contiene 4 pezzi, tutti composti e arrangiati a quattro mani da Renato Zero e Dario Baldan Bembo, che raccontano, in modo solare e ottimistico, l'arrivo dell'estate, con arrangiamenti molto curati, in cui dominano i fiati e gli archi.\nNei titoli di copertina, i quattro brani sono legati a formare la seguente frase: \u00abSulle Spiagge la Voglia di Navigare con Fantasia\u00bb. Questa frase sembra sostituire la tipica dedica inserita in quasi tutti i dischi di Zero, a partire da \"Zerolandia\".\nIl 26 aprile 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni."}
{"id": "684978", "revid": "254401", "url": "https://it.wikipedia.org/wiki?curid=684978", "title": "Basilica di Santa Maria Immacolata", "text": "La basilica e abbazia di Santa Maria Immacolata \u00e8 un luogo di culto cattolico situato nel quartiere di Castelletto, in via Assarotti, nel comune di Genova. \u00c8 uno dei maggiori esempi di architettura neorinascimentale sacra presenti nel capoluogo ligure. \u00c8 stata la prima chiesa ad essere dedicata all'Immacolata Concezione dopo che l'8 dicembre 1854 papa Pio IX ne proclam\u00f2 il dogma. La sua comunit\u00e0 parrocchiale fa parte del vicariato di Castelletto.\nSub\u00ec notevoli danni a causa di bombardamenti aerei avvenuti durante la seconda guerra mondiale nel novembre del 1942 e nell'agosto del 1943.Il suo pregio principale \u00e8 dato dalla facciata, decorata di preziosi ornamenti, marmi, sculture e mosaici. L'interno \u00e8 a croce greca, con tre ampie navate e otto cappelle.\nDi particolare rilievo, sotto l'aspetto decorativo, sono un crocefisso ligneo del XVII secolo di Giambattista Gaggini, gli affreschi di Nicol\u00f2 Barabino raffiguranti la \"Madonna del Rosario e i santi Domenico e Caterina\", quindici finestroni istoriati e stalli lignei per il coro, al pari dei confessionali a cupola intarsiati di metallo e avorio, di epoca novecentesca.\nStoria e descrizione.\nI lavori per l'edificazione del luogo di culto ebbero inizio nel 1856.\nLa chiesa si inser\u00ec nel quadro della realizzazione dei nuovi quartieri a monte, nel caso della nuova via Assarotti, prevista dal piano di ampliamento della citt\u00e0 progettato da Carlo Barabino.\nLa nuova strada, ad andamento rettilineo, era l'asse su cui si dovevano affacciare le nuove case destinate ai ceti medio-alti. In questo contesto, si volle sottrarre uno dei lotti dell'operazione, da parte dell'impresario Pietro Gambaro, escludendolo dal gioco delle rendite fondiarie, per destinarlo alla costruzione di una chiesa.\nIl progetto - commissionato da Pietro Gambaro - venne predisposto dell'architetto Domenico Cervetto. La morte dell'imprenditore caus\u00f2 tuttavia una lunga sospensione nella costruzione della chiesa e la stessa riapertura del cantiere fu dovuta ad un fatto tutto sommato casuale.\nAvvenne infatti che il 24 giugno del 1863 Ernest Renan pubblicasse il suo libro \"Vita di Ges\u00f9\" nel quale si confutava la concezione immacolata di Maria, madre di Ges\u00f9.Il popolo genovese, piccato da tale pubblicazione, indisse una sottoscrizione affinch\u00e9 venisse completata la costruzione dell'edificio in segno di riparazione di quella che veniva considerata una empiet\u00e0. Lo stesso papa Pio IX contribu\u00ec alla sottoscrizione con l'offerta di quattromila lire in oro.\nI lavori proseguirono sotto la direzione dell'architetto Maurizio Dufour, succeduto all'architetto Cervetto, nel frattempo deceduto. La chiesa, sia pure ancora priva del campanile (che verr\u00e0 completato per\u00f2 entro lo stesso anno), venne inaugurata il 27 aprile 1873. Quasi nove anni dovranno passare per la costruzione della cupola cos\u00ec come \u00e8 osservabile tuttora, con la statua in bronzo dorato dell\"Immacolata\" realizzata da Giuseppe Pelleas su modello dello scultore Giovanni Scanzi.\nDa notare che nelle immediate vicinanze della chiesa, sul medesimo lato, si trova il tempio israelitico genovese mentre sul lato opposto della strada \u00e8 situata la chiesa valdese di Genova.\nOrgano a canne.\nFra il 1885 e il 1890 venne costruito dall'organaro William George Trice, gallese di nascita ma genovese di adozione, il celebre organo a canne. Lo strumento, realizzato seguendo il progetto fonico di Pier Costantino Remondini, all'epoca dell'inaugurazione era il primo organo italiano a trasmissione elettrica. Esso aveva tre tastiere e pedaliera era strutturato in tre corpi:\nNel 1928, la ditta Balbiani ebbe l'incarico di restaurare lo strumento e lo ampli\u00f2 notevolmente adeguandolo ai canoni dell'epoca e aggiungendo un'altra tastiera. Lo strumento \u00e8 stato restaurato ancora una volta negli anni ottanta del XX secolo e in questa occasione dotato di una nuova trasmissione elettrica.\nLa consolle, situata nell'abside, ha quattro tastiere di 61 note ciascuna ed una pedaliera concavo-radiale di 32. L'organo dispone di 65 registri."}
{"id": "684979", "revid": "1272592", "url": "https://it.wikipedia.org/wiki?curid=684979", "title": "Elezioni regionali in Sicilia del 1986", "text": "Le elezioni per il rinnovo dell'Assemblea Regionale Siciliana si sono svolte il 22 giugno 1986. L'affluenza \u00e8 stata del 77,8%. La presenza di partiti identici in liste diverse \u00e8 dovuto al fatto che esse sono presentate su base provinciale. La legislatura si concluse nel 1991.\nAl termine di queste consultazioni venne confermato nell'incarico di presidente della Regione Rino Nicolosi, in carica gi\u00e0 a partire dal 1\u00ba febbraio 1985, esponente della sinistra democristiana che prosegu\u00ec la formula di centro-sinistra con il PSI, con una serie di governi per l'intera legislatura."}
{"id": "684984", "revid": "1543377", "url": "https://it.wikipedia.org/wiki?curid=684984", "title": "Abbigliamento bizantino", "text": "Labbigliamento bizantino, ossia il modo di vestirsi in uso nell'impero bizantino, ed in particolare nella sua capitale Costantinopoli, si modific\u00f2 profondamente e ripetutamente nel corso dei secoli, era l'imperatore bizantino in persona a lanciare la moda del tempo. Nelle fasi iniziali dell'impero era ancora in uso la toga romana ma gi\u00e0 al tempo di Giustiniano I (527-565) le classi pi\u00f9 elevate avevano gi\u00e0 sostituito questa con una tunica (per gli uomini) o con una stola (per le donne) coperte entrambe da un elaborato mantello di broccato. Tardivamente entr\u00f2 a far parte del costume il turbante, tipico delle popolazioni arabe ed in generale i cappelli furono molto apprezzati. A ci\u00f2 venne associata anche l'usanza maschile di portare la barba e la rasatura venne considerata una \"volgare usanza occidentale\". Caratteristica comune all'abbigliamento bizantino durante i secoli fu la scelta di colori luminosi e vivaci.\nMantello.\nQuando un Imperatore bizantino si alzava in piedi nella tribuna imperiale dell'ippodromo di Costantinopoli (fatto costruire da Costantino I) poteva ammirare un arcobaleno di colori, che erano le vesti dei suoi sudditi. Tuttavia, la porpora era riservata solo per la famiglia imperiale, per sottolineare l'altissimo rango che essi avevano, infatti ottenere il color porpora all'epoca era molto costoso difficilmente un Bizantino se lo sarebbe potuto permettere. La gente comune indossava delle semplici tuniche, ma anche il ceto basso preferiva i colori luminosi, che dominarono sempre la moda bizantina.\nIl mantello semicircolare era molto popolare tra i Bizantini, L'Imperatore Giustiniano I portava abitualmente un mantello rotondo per proteggersi dal freddo. Il mantello era solitamente lungo fino alle natiche e continuava con il tablion, che rappresentava la possibilit\u00e0 economica di chi lo indossava, mostrandone il rango anche dal tipo di ricamo, pi\u00f9 o meno ricco a seconda della collocazione sociale, e dalla tipologia dei gioielli che vi potevano essere incastonati.\nIl mantello imperiale direttamente derivato dalle vesti degli Imperatori romani, nelle rappresentazioni sacre viene fatto indossare anche ai santi, ogni suo elemento era decorato con perle e ricamato con fili d'oro. A volte l'Imperatore indossava un mantello oblungo, era pi\u00f9 lungo di un mantello militare, questo non veniva indossato nella corte (anche se ci sono delle eccezioni), ma era bens\u00ec destinato quando l'imperatore andava in guerra con il proprio esercito. I mantelli erano appuntati sulla spalla destra con una fibula per facilitare i movimenti.\nCopricapo.\nNon c'era una grande variet\u00e0 di copricapi per gli uomini nell'Impero, prima del IX secolo era in uso un berretto frigio, di solito per\u00f2 gli uomini andavano a capo scoperto. Nel XII secolo, il Basileus Andronico I Comneno (1182-1185) portava a volte un cappello color fumo a forma di piramide. Nel 1159 il principe Rinaldo di Ch\u00e2tillon indoss\u00f2 un copricapo di feltro a forma di tiara, con ornamenti d'oro. Nel XII secolo entr\u00f2 a far parte della moda bizantina un cappello di feltro a larga tesa di origine iberica. Nei territori pi\u00f9 a nord dell'Impero (Balcani), venivano usati dei piccoli berretti con o senza bordi di pelliccia. Nel XIII secolo si cominci\u00f2 ad usare abitualmente il turbante.\nCalzature.\nSulle calzature bizantine si hanno poche notizie, e le uniche a noi pervenute sono quelle tramandate grazie all'arte bizantina. I mosaici di Ravenna mostrano che i Bizantini del VI secolo usavano i sandali con dei calzini bianchi. Altri ritratti imperiali mostrano soltanto le punte delle calzature, e quindi non si riesce a coglierne molti dettagli. Nel museo che conserva le insegne imperiali del Sacro Romano Impero si trova un paio di calzature bizantine prodotte a Palermo prima del 1220, si tratta di una calzatura bassa che arrivava solo alla caviglia con dei tagli nella parte alta della tomaia per permettere di calzarla a persone con taglie differenti di piede, questa calzatura \u00e8 riccamente decorata con perle e gemme che danno un segno di regalit\u00e0, ci sono anche ricami in oro sui lati e sulla punta della calzatura.\nGli operai avevano dei sandali o erano scalzi, i sandali seguivano il modello romano con le cinghie sopra una suola spessa. I pastori e i contadini utilizzavano alcuni tipi di sandali militari romani. I sandali color porpora erano usati solamente dall'Imperatore, per far riconoscere il suo rango; i calzari blu venivano usati dal Sebastocratore e la calzatura color verde era destinata al Protovestiario.\nSopraomerale.\nIl sopraomerale serviva a \"definire\" la personalit\u00e0 dell'Imperatore, \u00e8 difficile da determinare se tutti gli Imperatori bizantini lo avessero portato, tuttavia \u00e8 una delle parti pi\u00f9 conosciute dei vestiti bizantini. Il sopraomerale era in pratica un panno d'oro o di materiale simile, che veniva poi fissato con gemme o con grandi ricami. La decorazione era generalmente divisa in linee verticali che creavano degli scompartimenti nel sopramerale.\nI bordi erano decorati con delle perle di vari formati e potevano esserci fino a tre file di perle. C'erano occasionalmente perle di goccia disposte a intervalli per aggiungere ricchezza al sopraomerale. Era raramente in tessuto basso distinguibile dopo che la decorazione fosse applicata. Il sopraomerale avrebbe sopra il collarbone per riguardare una parte della cassa superiore.\nIl sopraomerale era inoltre usato anche dall'alto ceto ecclesiastico. La versione degli uomini del \"pallium\" era larga e rettangolare. La parte posteriore del pallium era ragionevolmente lunga e tagliata in modo che potesse essere spostato con garbo circa il corpo e la caduta sopra il braccio di sinistra. Ci\u00f2 \u00e8 un mantenimento distinto della toga romana. A volte si osserva come se il sopraomerale veniva portato davanti. \u00c8 impossible da dire se venivano fissati. Il sopraomerale venne portato durante tutta la storia dell'impero bizantino."}
{"id": "684988", "revid": "122650430", "url": "https://it.wikipedia.org/wiki?curid=684988", "title": "Elezioni regionali in Sicilia del 1991", "text": "Le elezioni per il rinnovo dell'Assemblea Regionale Siciliana si sono volte il 16 giugno 1991. L'affluenza \u00e8 stata del 74,4%. La presenza di partiti identici in liste diverse \u00e8 dovuto al fatto che esse sono presentate su base provinciale. La legislatura si concluse nel 1996.\nAl termine di queste consultazioni venne eletto presidente della Regione il democristiano Vincenzo Leanza, a cui poi dal 1992 successero nell'ordine Giuseppe Campione, con una maggioranza con il PDS per la prima volta in giunta con due suoi esponenti, Francesco Martino con un governo di centro, e Matteo Graziano, nel 1995 con cui si concluse la stagione del centro-sinistra siciliano iniziata nel 1961, basata sulla collaborazione tra Dc e Psi, ormai scomparsi. A partire dal 1992 inizi\u00f2 per la Sicilia un periodo di instabilit\u00e0 politica e sociale, con le stragi di mafia e con la stagione di tangentopoli che port\u00f2 all'arresto di numerosi parlamentari."}
{"id": "684996", "revid": "122246", "url": "https://it.wikipedia.org/wiki?curid=684996", "title": "Castellammare di Stabia", "text": "Castellammare di Stabia (\"Castiellammare\" in napoletano, talvolta anche \"Castllammare\") \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nCastellammare di Stabia \u00e8 situata nella parte sud della citt\u00e0 metropolitana di Napoli, nel territorio compreso tra la fine della zona vesuviana e l'inizio della penisola sorrentina. La citt\u00e0 sorge in una piana di natura alluvionale-vulcanica, in una conca del golfo di Napoli, protetta a sud dalla catena dei monti Lattari, mentre verso oriente si perde nelle campagne attraversate dal fiume Sarno, il quale sfocia nel mare di Castellammare di Stabia. Proprio questi elementi naturali segnano il confine con le citt\u00e0 limitrofe: il fiume Sarno infatti divide la citt\u00e0 stabiese da Torre Annunziata e Pompei a nord, il monte Faito da Vico Equense e Pimonte a sud. A est la citt\u00e0 confina con Gragnano e con Santa Maria la Carit\u00e0, mentre la zona ovest risulta essere la fascia costiera.\nCastellammare di Stabia ha una superficie di 17,71\u00a0km\u00b2, con un'altezza media di 5 metri sul livello del mare, anche se in realt\u00e0 si parte dallo 0 lungo la costa fino ad arrivare a 1202 metri sul monte Faito.\nLa zona ha una classificazione sismica definita media.\nClima.\nPer la sua particolare posizione geografica offre quindi condizioni climatiche che favoriscono il clima mite e temperato, tipico delle zone marine e collinari: nei mesi pi\u00f9 caldi infatti la temperatura media \u00e8 di , mentre in quelli pi\u00f9 freddi di 16\u00a0\u00b0C.\nLa classificazione climatica \u00e8 quella appartenente alla fascia C.\nOrigini del nome.\nLe origini del nome Castellammare di Stabia sono molto chiare: se risulta pi\u00f9 facile capire la scelta di Stabia (deriva dall'antica citt\u00e0 romana), pi\u00f9 difficile \u00e8 capire il perch\u00e9 di Castellammare.\nCastellammare deve il nome all'antico castello costruito dal Ducato di Sorrento che si affaccia da un'altura di circa 100 metri sul golfo di Napoli. Erroneamente si dice che il mare arrivasse sotto il castello, ma vista l'altezza in cui questo si trova tale ipotesi \u00e8 praticamente impossibile: la spiegazione del nome \u00e8 chiara da antichi documenti in cui le localit\u00e0 venivano identificate col nome dei castelli presenti. In questo caso questo Castello che guarda il mare era detto Castello sul mare (o da mare), quindi Castello a Mare.\nAltri erroneamente sostengono che la denominazione Castellammare derivi dall'antica presenza di una fortezza eretta in localit\u00e0 Pozzano, sulla spiaggia, per difendere l'antica cittadina da eventuali attacchi provenienti dalla penisola sorrentina e chiamata torre di Portocarello, conosciuta dai pi\u00f9, erroneamente, con il nome di torre Alfonsina che invece sorgeva nei pressi dell'attuale piazza Fontana Grande. Nell'immediato dopoguerra, nei pressi della torre di Portocarello, si insedi\u00f2 lo stabilimento calce e cementi che sfruttava le rocce calcaree prelevate dalla montagna adiacente, distruggendo i resti di questa antica torre.\nLa prima volta che si ritrova in un documento il nome \"Castrum ad mare\" \u00e8 del 1086. Il comune, gi\u00e0 \"Castellamare\", ha assunto la denominazione di Castellammare con regio decreto il 22 gennaio 1863, mentre il nome definitivo di Castellammare di Stabia si \u00e8 avuto con delibera consiliare del 31 maggio 1912.\nStoria.\nLe origini.\nLe origini di Castellammare di Stabia sono incerte, anche se alcuni ritrovamenti documentano che la zona era gi\u00e0 abitata a partire dall'VIII secolo a.C. Data la sua favorevole posizione sul mare, in una zona ricca di acque e con pianure fertili di origine vulcanica, i primi insediamenti si andarono sviluppando in quella che oggi \u00e8 conosciuta come la collina di Varano, all'epoca uno sperone a picco sul mare poich\u00e9 la piana dove oggi sorge l'attuale citt\u00e0 era ancora in parte sommersa dal mare e la sottile linea costiera esistente era esposta alle incursioni nemiche. Diverse sono state le dominazioni come quella dei sanniti seguite poi dagli Etruschi e dai Greci: il nome di questo insediamento era Stabiae.\nIl periodo romano e l'eruzione del Vesuvio del 79 d.C..\nStabiae venne conquistata da Roma nel 340 a.C. e fu durante il periodo romano che la citt\u00e0 ebbe il suo massimo splendore: infatti venne cinta da mura e divenne un piccolo borgo dedito soprattutto ai prodotti che offriva la terra. Intorno alla citt\u00e0 fortificata si svilupparono numerose fattorie che, con il passare del tempo, formarono piccoli borghi: questa zona viene ricordata come \"Ager Stabiano\" e comprendeva alcune zone che attualmente sono inglobate nei comuni di Gragnano, Casola di Napoli, Santa Maria la Carit\u00e0 e Sant'Antonio Abate, ma anche alcune zone della stessa Castellammare di Stabia, come il rione San Marco e Pozzano, che all'epoca veniva chiamata \"Fogliano\", dal nome del dio Foglianum, protettore della natura. Stabiae venne dotata anche del palazzo del ministro e di un tempio dedicato ad Ercole che, secondo la tradizione romana, era il fondatore della citt\u00e0.\nDurante la seconda guerra punica, cos\u00ec come ricorda Silio Italico, alcuni giovani stabiani presero parte alla spedizione su una nave della flotta di Marco Claudio Marcello.\nDurante la Guerra sociale Stabiae venne assediata da Lucio Cornelio Silla e soltanto dopo un lungo periodo la citt\u00e0 si arrese: in questo frangente non si combatt\u00e9 alcuna battaglia, ma Silla si limit\u00f2 ad aspettare al di fuori delle mura finch\u00e9 la mancanza di acqua e di cibo costrinse gli stabiani alla resa. La citt\u00e0 venne completamente rasa al suolo e divent\u00f2 porto di Nuceria.\nStabiae venne immediatamente ricostruita non pi\u00f9 come citt\u00e0 fortificata, bens\u00ec come luogo di villeggiatura per i ricchi patrizi romani, che costellarono la collina di ville con al proprio interno complessi termali, piscine, palestre e piccoli templi, abbellendole con dipinti che ancora oggi risultano essere tra i pi\u00f9 interessanti dell'arte romana.\nNel 62 d.C. Stabiae venne devastata da un violento terremoto, che per\u00f2 non compromise la vita della citt\u00e0, tanto che alcuni edifici crollati vennero immediatamente ricostruiti o restaurati.\nIl 25 agosto del 79 d.C. un'inaspettata e violenta eruzione del Vesuvio fece scomparire sotto una fitta coltre di cenere, lapilli e pomici, insieme a Pompei ed Ercolano, la citt\u00e0 di Stabiae. A causa dei frequenti terremoti che avevano preceduto l'eruzione, molte ville mostravano segni di cedimento o crepe e quindi si trovavano in fase di ristrutturazione: fu questo il motivo per cui a Stabiae ci fu un numero limitato di vittime. Tra le vittime illustri fu anche Plinio il Vecchio, che giunto a Stabiae per osservare pi\u00f9 da vicino l'eruzione, mor\u00ec molto probabilmente avvelenato dai gas tossici sulla spiaggia.\nLa nascita di Castrum ad Mare e il Medioevo.\nDopo la distruzione di Stabiae a opera del Vesuvio, alcuni abitanti del luogo scampati all'eruzione tornarono alle loro vecchie abitazioni, ormai distrutte, per recuperare oggetti e denaro: furono questi che costituirono un villaggio lungo la costa, la quale, in conseguenza all'eruzione, era diventata molto pi\u00f9 protesa nel mare rispetto al passato. Questo nuovo villaggio, che viveva soprattutto di pesca e agricoltura, entr\u00f2 a far parte del \"Ducato di Sorrento\": furono proprio i Sorrentini che costruirono un castello sulla collina nei pressi di Pozzano, per difendere il ducato dalle incursioni barbariche. In questo periodo, precisamente nel 1086, si ritrova per la prima volta in un documento il nome del villaggio, ossia \"Castrum ad Mare\", molto probabilmente derivante dal fatto che il castello si trovasse nei pressi a picco sul mare.\nDurante il Medioevo Castellammare di Stabia passa prima sotto gli Svevi, e successivamente sotto il controllo degli Aragonesi, che, oltre all'ingrandimento del porto e alla costruzione di possenti mura di cinta, portarono a compimento la costruzione di un palazzo reale sulla collina di Quisisana, utilizzato dai reali per i loro soggiorni nel periodo estivo. L'importanza del palazzo era tale che Giovanni Boccaccio ne fa l'ambientazione per una novella del Decameron, precisamente la sesta del decimo giorno.\nIl periodo Farnese e quello dei Borbone.\nEreditata dagli Aragonesi, nel 1541 l'imperatore Carlo V, diede la citt\u00e0 in feudo a Ottavio Farnese, il quale apport\u00f2 notevoli modifiche alla struttura urbanistica: realizz\u00f2 anche il suo palazzo, ancora conosciuto come Palazzo Farnese e oggi sede del municipio. Nel 1542 la citt\u00e0 venne saccheggiata dal corsaro ottomano Dragut, che rap\u00ec anche ottanta persone, in seguito riscattate. Durante la battaglia dei cristiani contro i musulmani, combattuta a Lepanto nel 1571, presero parte anche giovani stabiesi sotto il comando di Alessandro Farnese. L'egemonia dei Farnese dur\u00f2 circa due secoli.\nDopo l'occupazione di Arrigo di Lorena e in seguito di Carlo d'Asburgo, la citt\u00e0 pass\u00f2, nel 1731, sotto il controllo di Carlo di Borbone. Fu questo il periodo di grandi cambiamenti che port\u00f2 Castellammare di Stabia ad essere una delle citt\u00e0 pi\u00f9 floride del Regno di Napoli e poi del Regno delle Due Sicilie: nel 1783 furono aperti i primi cantieri navali italiani, e poi ancora l'industria per la fabbricazione di corde, la cosiddetta \"Corderia\", e viene dato il via, nel 1749, a una campagna archeologica che riporta alla luce i resti delle ville romane dell'antica citt\u00e0 di Stabiae. Viene ampliato il palazzo reale, e proprio la presenza dei sovrani nel periodo estivo, funge da richiamo a molti nobili napoletani, che costruiscono nei pressi della Reggia, sulla collina di Quisisana la loro ville. L'influsso dei reali e le prime cure termali portano Castellammare di Stabia ed essere una tappa fondamentale del cosiddetto Grand Tour, tanto che la citt\u00e0 viene ricordata anche da Gustave Flaubert nel suo Madame Bovary.\nNel 1842 Castellammare di Stabia diviene una delle prime citt\u00e0 italiane ad essere dotata di una linea ferroviaria che la collegava direttamente con Napoli: questo port\u00f2 non solo a uno sviluppo della citt\u00e0 oltre le mura difensive, ormai diventate inutili e quindi abbattute, ma a diventare un centro commerciale dove le mercanzie provenienti dalla Calabria e dalla Puglia venivano caricate sul treno.\nCon l'unit\u00e0 d'Italia visse un periodo florido grazie allo sviluppo industriale. L'area nord di Castellammare di Stabia ed in particolar modo quella intorno alla ferrovia si riemp\u00ec di industrie tra cui conservifici, come quello della Cirio, cartiere, pastifici, cantieri metallurgici e diverse industrie meccaniche e tessili.\nDal XX secolo a oggi.\nIl nuovo secolo si apre con l'apertura della linea tranviaria che collegava la stazione di Castellammare di Stabia direttamente con Sorrento, attraversando tutta la penisola sorrentina. Sempre in questo periodo la vocazione turistica di Castellammare di Stabia, soprattutto per le sue acque e le loro propriet\u00e0 curative, raggiunge l'apice.\nLa sua importanza a livello regionale, gi\u00e0 in epoca passata, ha portato all'ipotesi di farne il capoluogo di una nuova provincia: ci\u00f2 avvenne, ad esempio, nel 1923, quando furono istituite alcune nuove province, tra cui quella della Spezia, mentre il progetto per Castellammare di Stabia rimase sulla carta.\nSe la Grande Guerra non lascia tragiche tracce, lo stesso non si pu\u00f2 dire per il secondo conflitto mondiale: i tedeschi, in seguito alla ritirata dal sud Italia, applicando la cosiddetta teoria della terra bruciata, distrussero i cantieri navali, i quali vennero strenuamente difesi dagli stabiesi. In seguito, per questo motivo, la citt\u00e0 \u00e8 stata insignita della \"Medaglia d'Oro al Valore\". Ancora oggi in citt\u00e0 \u00e8 visibile, nei pressi del lungomare il palazzo del Fascio, fatto costruire durante l'epoca fascista. La fine della guerra e l'inizio del miracolo italiano port\u00f2 all'intensificazione del lavoro industriale e all'avvio di importanti novit\u00e0 sul piano turistico, come la costruzione del complesso delle Nuove Terme, all'epoca definite le pi\u00f9 moderne d'Europa.\nDurante gli anni ottanta, come in altre parti d'Italia, la citt\u00e0 venne colpita da una grave crisi economica che port\u00f2 alla chiusura di molte fabbriche: nello stesso periodo si registr\u00f2 anche un notevole calo di presenze turistiche.\nAll'inizio degli anni novanta la citt\u00e0 venne visitata da papa Giovanni Paolo II, il quale dopo il pranzo in mensa insieme agli operai dei cantieri navali, tenne una solenne cerimonia sul lungomare.\nLa fine del XX secolo coincide con il periodo di rilancio, puntando sul risanamento delle poche industrie rimaste ma soprattutto sul turismo. La costruzione di nuovi complessi alberghieri e di infrastrutture all'avanguardia come il porto turistico di Marina di Stabia, uno dei pi\u00f9 grandi d'Europa, hanno fatto s\u00ec che nel 2006 Castellammare di Stabia sia stata la terza citt\u00e0 campana per presenze turistiche negli alberghi solo dietro a Napoli e Sorrento. All'inizio del 2008 \u00e8 stato completato il restauro della Reggia di Quisisana, altro edificio storico restituito alla citt\u00e0.\nMonumenti e luoghi d'interesse.\nArchitetture religiose.\nCastellammare di Stabia conta circa 50 chiese cattoliche, suddivise in 19 parrocchie e ricadenti sotto la giurisdizione dell'arcidiocesi di Sorrento-Castellammare di Stabia. Gi\u00e0 nel 1623 la citt\u00e0 contava 23 chiese, come testimoniato da un censimento voluto dal vicer\u00e9 Manuel de Acevedo y Z\u00fa\u00f1iga: la maggior parte delle chiese monumentali si trova nel centro antico e nella zona collinare, mentre nell'attuale centro e nella periferia assumono un'architettura moderna, in quanto costruite quasi tutte a partire nel XX secolo, a seguito del boom demografico della zona.\nLa chiesa principale \u00e8 la concattedrale di Santissima Maria Assunta e San Catello, i cui lavori di costruzione risalgono al 1587, mentre la solenne consacrazione \u00e8 avvenuta solamente nel 1893, anche se gi\u00e0 utilizzata dal 1643: basilica a forma di croce latina, \u00e8 divisa in tre navate, una centrale e due laterali sulle quali si aprono cinque cappelle, tra cui quella dedicata al patrono stabiese San Catello; fu proprio durante la costruzione di questa cappella, nel 1875, che vennero ritrovati reperti archeologici e strutture riconducibili a necropoli, strade, case e botteghe risalenti all'epoca romana. Tra le opere principali conservate al suo interno la Deposizione e la Nativit\u00e0 dello Spagnoletto, un sarcofago paleocristiano, utilizzato come altare nella cappella di San Catello, una statua di San Michele arcangelo, di epoca medioevale e precedentemente ospitata nel santuario di San Michele al Faito, oltre a dipinti di Domenico Morelli, Francesco De Nicola, Angelo Mozzillo, Giacinto Diano, Giuseppe Bonito, Nunzio Rossi e Vincenzo Paliotti. Durante il periodo natalizio viene allestito il presepe del Duomo con circa 70 pastori dai 90 ai 150 centimetri, risalenti al Seicento, Settecento e 'Ottocento.\nNella citt\u00e0 stabiese sono presenti quattro santuari. La basilica santuario di Santa Maria di Pozzano, ubicata sull'omonima collina, risalente al XVI secolo e consacrata nel 1874, conserva la tavola raffigurante la Madonna di Pozzano, compatrona di Castellammare di Stabia, miracolosamente ritrovata in pozzo: dinanzi all'icona sost\u00f2 in preghiera anche San Francesco di Paola. Elevata a basilica pontificia da Benedetto XV nel 1916, ospita al suo interno opere di Paolo De Matteis, di Bernardino Fera e Sebastiano Conca, di Girolamo Cenatiempo e Giacinto Diana. Di notevole fattura \u00e8 la sagrestia, realizzata su disegno dell'architetto Luigi Vanvitelli, al cui interno \u00e8 ospitato il crocifisso ligneo risalente al XVII secolo e ritrovato miracolosamente sulle acque del mare, durante un'eruzione del Vesuvio. Il santuario della Madonna della Libera, ubicato nell'omonima frazione, custodisce un dipinto bizantino, del X secolo, raffigurante la Madonna con in braccio il bambino Ges\u00f9 e a sui lati i santi Cataldo e Giovanni Evangelista: la vergine fu incoronata nel 1965. La chiesa risale al XV secolo, anche se ha assunto l'aspetto attuale solo a seguito dei lavori di ampliamento dagli anni sessanta. Il santuario del Sacro Cuore, in localit\u00e0 Scanzano, realizzato tra la fine del XIX e l'inizio del XX secolo, \u00e8 la sede delle suore Compassioniste Serve di Maria, fondate da suor Maria Maddalena Starace, nel cui tempio sono conservate le spoglie; tra le opere pi\u00f9 importanti diversi dipinti di Vincenzo Galoppi e Roberto Scognamiglio. Il santuario di Santa Maria della Sanit\u00e0, nella frazione di Quisisana, risalente al XVIII secolo, conserva un affresco del XIV secolo, raffigurante la Vergine Maria e diventato meta di pellegrinaggio a seguito di diversi miracoli avvenuti nella prima met\u00e0 del Settecento.\nNumerose sono poi le chiese monumentali come la chiesa di Ges\u00f9 e Maria, con un dipinto di Luca Giordano, raffigurante la Vergine del Rifugio e una fornita biblioteca, la chiesa dello Spirito Santo, dove viene venerato il quadro di Sant'Antonio di \"'Onna Sciurella\", la chiesa di Santa Maria di Portosalvo, dove era custodito l'omonimo dipinto con la prima raffigurazione certa della citt\u00e0 stabiese risalente al XVI secolo; e poi ancora la chiesa di Santa Maria dell'Orto, la chiesa di San Bartolomeo, la chiesa di San Matteo, la chiesa di San Francesco a Quisisana, la chiesa di San Giacomo Maggiore e la chiesa del Santissimo Salvatore e San Michele. Di stampo moderno invece la chiesa di Sant'Antonio da Padova, la chiesa di Maria Santissima del Carmine e la chiesa di San Marco Evangelista; nulle sono invece le chiese sconsacrate, se si fa eccezione per la piccola chiesa di San Raffaele, ormai diroccata e la chiesa dell'Oratorio, adibita a museo diocesano.\nArchitetture civili.\nPalazzo Farnese.\nNel 1566 Ottavio Farnese, signore di Castellammare, in seguito alle proteste dei cittadini, decise di donare alla citt\u00e0 un luogo adeguato per la sede della Corte del Governatore: la scelta cadde su un caseggiato a un piano situato tra il Duomo e via Coppola, nell'attuale Piazza Giovanni XXIII. Nel 1820 vi venne trasferita la sede dell'Amministrazione comunale e nel 1871, su progetto dell'architetto Luigi d'Amora, il palazzo fu ingrandito e abbellito. Il secondo piano venne costruito soltanto agli inizi del Novecento, con l'aggiunta di una piccola torre laterale. L'amministrazione comunale vi rest\u00f2 fino al 1964, quando fu deciso il passaggio nell'ex sede della Banca d'Italia e Palazzo Farnese venne abbandonato. Dopo alcuni anni la struttura torn\u00f2 ad essere a disposizione del comune e, finiti i lavori di ristrutturazione, venne nuovamente adibito a Municipio: palazzo Farnese svolge ancora oggi tale funzione. Da alcuni anni si \u00e8 creato al suo interno anche un piccolo \"Museo Civico\".\nPalazzo del Fascio.\nDove oggi sorge il palazzo del Fascio, un tempo esisteva un piccolo spiazzo chiamato Ponticello. Nel 1909 arrivarono al comune alcune domande per la costruzione di abitazioni private, vista la favorevolissima posizione non solo in pieno centro ma anche vicinissimo al mare: per ovviare ci\u00f2, si decise di realizzare una piazzetta che prese il nome di piazza Nino Bixio. Agli inizi degli anni quaranta per\u00f2, durante il fascismo, la piazzetta venne occupata da un'austera costruzione tipica del periodo, adibita durante il conflitto mondiale a postazione dell'esercito italiano e tedesco. Passata la guerra, il Palazzo del Fascio fu sede della biblioteca comunale mentre oggi, dopo un periodo di abbandono, \u00e8 in fase di restauro.\nPalazzo Alvino.\nL'edificio, sito in Corso Vittorio Emanuele, fu edificato nel 1843 su disegno dell'architetto Enrico Alvino. Il primo proprietario, con il nome del quale il palazzo \u00e8 altres\u00ec conosciuto, era il Cav. Domenico Benucci, allora titolare del monopolio dei tabacchi del Regno delle Due Sicilie; l'edificio fu in seguito utilizzato come albergo ospitando, nei decenni successivi, l'Hotel Royal.\nReggia di Quisisana.\nLa data precisa della costruzione della Reggia di Quisisana \u00e8 ancora tutt'oggi avvolta nel mistero: sicuramente nel 1268 gi\u00e0 esisteva sulla collina di Quisisana la casa di re Carlo I d'Angi\u00f2, ma poich\u00e9 gli Angioini avevano conquistato il Regno di Napoli solo due anni prima \u00e8 ipotizzabile che possa risalire agli Svevi. In posizione dominante sulla citt\u00e0, la reggia \u00e8 formata da tre corpi di fabbrica: il primo, su due livelli, \u00e8 quello che permette l'accesso alla struttura tramite un ampio portale. Il primo piano era il piano nobile che si affacciava direttamente all'interno del parco. Il secondo corpo \u00e8 ubicato perpendicolarmente rispetto all'ingresso, sul ciglio della collina, anch'esso su due livelli con l'aggiunta del sottotetto. Infine la terza parte scende lungo il pendio della collina ed \u00e8 caratterizzata dalla presenza di un portico. All'interno della reggia \u00e8 presente un giardino all'italiana.\nNel corso della sua storia numerosi personalit\u00e0 abitarono la reggia da Giuseppe Bonaparte a Gioacchino Murat ai Borbone: anche Carolina Bonaparte, sorella di Napoleone, vi soggiorn\u00f2 a lungo. Con l'unit\u00e0 d'Italia, la tenuta pass\u00f2 tra i Beni Riservati della Corona di Casa Savoia, trasferita poi al demanio dello Stato. Nel 1879 fu acquistata dal comune e data in concessione lo stesso anno a privati che la trasformarono in un albergo, chiamato \"Royal Hotel Quisisana\". Alla fine degli anni sessanta, dopo che per brevissimo periodo fu adibita ad ospedale, la reggia venne abbandonata. Gravi danni si aggiunsero a quelli causati dall'incuria e da infiltrazioni d'acqua, a seguito del Terremoto dell'Irpinia del 1980, provocando il crollo parziale di alcune mura, solai e scale: intanto ornamenti e stucchi vanno completamente persi. Ridotto a uno stato di rudere, dopo una serie accurata di studi iniziano i lavori di restauro che terminano nel 2008. Dal 2020 ospita il Museo archeologico di Stabia Libero D'Orsi.\nArchitetture militari.\nCastello.\nIl castello di Castellammare di Stabia di Castellammare di Stabia, che si trova lungo la statale sorrentina, nei pressi della salita per il santuario della Madonna della Libera, venne costruito dai sorrentini per difendere il proprio ducato, sulla collina che sovrasta la citt\u00e0 stabiese; fu in seguito riparato da Federico II e ricostruito dagli angioini. Quando perse il suo ruolo difensivo il castello fu rifatto e rinforzato da Alfonso d'Aragona: fu attivo fino ai secoli della dominazione spagnola, ma nel XVIII cominci\u00f2 il suo lento declino. Ridotto per lo pi\u00f9 a un rudere venne venduto dallo Stato al marchese Alaponzone di Verona, che attorno agli anni trenta del Novecento lo cedette a Edoardo de Martino: questi ne inizi\u00f2 il restauro, completato poi dal figlio. Oggi, abitazione privata, \u00e8 visitabile solo all'esterno.\nLa struttura ha una grande importanza nella storia di Castellammare di Stabia, poich\u00e9 \u00e8 proprio da questo che la citt\u00e0 prende il nome: solitamente, secondo tradizione, si dice che il mare, in tempi remoti, arrivava fino al castello. In realt\u00e0 questo aveva una cinta muraria che si originava dal complesso centrale per scendere gi\u00f9 per la collina fino alla zona dove oggi si trova la chiesa di Portosalvo, dove terminava con una torre di avvistamento: in questo punto il mare incontrava il castello e da qui il nome di \"Castello a mare\".\nArcheologia.\nStabiae, l'odierna Castellammare di Stabia, fu una delle mete preferite dai patrizi romani, tanto che il suo territorio fu costellato di numerose ville residenziali. Scoperta nel 1749 dagli scavatori borbonici, Stabiae, sin dall'inizio, si contraddistinse come luogo di eccellenza: l'esplorazione della citt\u00e0 per\u00f2 dur\u00f2 solamente pochi anni, tanto che gi\u00e0 nel 1782 tutte le attivit\u00e0 di scavo vennero spostate a Pompei, cos\u00ec che ville, case e strade ritornarono sotto terra mentre affreschi, statue e suppellettili preziose vennero raccolte nel Museo Borbonico. Dopo l'abbandono, nel 1800, vi furono vari rinvenimenti che mantennero acceso il ricordo di Stabiae: per\u00f2 fu soltanto nel 1950 che due ville, villa San Marco e villa Arianna, furono riportate parzialmente alla luce dal preside Libero D'Orsi. Le due ville sono visitabili tutti i giorni e si possono apprezzare le capacit\u00e0 progettuali degli architetti romani che le realizzarono con ardite soluzioni tecniche e inserendo perfettamente le ville nel paesaggio. Oggi il sito di Stabiae \u00e8 al centro di un grande progetto internazionale che prevede la creazione di un parco archeologico insieme all'universit\u00e0 del Maryland, tramite la fondazione Restoring Ancient Stabiae: uno dei passi fondamentali della fondazione, insieme alla Sopraintendenza Archeologica di Pompei, \u00e8 stata una mostra, chiamata \"Otium Ludens\", dal dicembre 2007 al marzo 2008, presso il Museo Statale dell'Ermitage di San Pietroburgo, che ha raccolto circa 200 reperti tra suppellettili e affreschi provenienti da Stabiae. Questa mostra in futuro continuer\u00e0 in altre parti del mondo.\nGrotta San Biagio.\nLa grotta di San Biagio \u00e8 un antico tempio cristiano, ricavato nella roccia di tufo alle pendici della collina di Varano: molto probabilmente in origine era proprio una cava creata dagli antichi romani per costruire le loro ville tramite l'estrazione di blocchi di tufo. In principio vi fu un tempio romano dedicato a Mitra, mentre nei primi secoli della cristianit\u00e0 divenne una catacomba. Fu soltanto dal VI secolo che divenne chiesa, dedicata ai santi Giasone e Mauro, sede di una comunit\u00e0 benedettina, dipendente dal monastero di San Renato di Sorrento. All'interno vi sono affreschi di notevoli proporzioni, splendidamente conservati, eseguiti tra il VI e XIV secolo: la grotta \u00e8 chiusa al pubblico. Al suo interno \u00e8 stata ritrovata una statua raffigurante forse san Biagio, conservata al Museo Diocesano di Castellammare di Stabia.\nTerme.\nDefinita \"Metropoli delle acque\" per il suo patrimonio idrologico costituito da ben 28 tipi di acque minerali differenti, divise in solforose, bicarbonato calciche e medio minerali, il termalismo ha rappresentato per Castellammare di Stabia fin dal met\u00e0 dell'Ottocento un tassello importante sia per l'economia che per il turismo.\nPer sfruttare al meglio le propriet\u00e0 delle acque la citt\u00e0 dispone di due stabilimenti termali, uno nel centro antico e l'altro nella zona collinare dove \u00e8 anche possibile effettuare alcune cure. Inoltre alcune acque come l'acqua della Madonna e l'acqua Acetosella, tra le pi\u00f9 note e gi\u00e0 apprezzate da Plinio il Vecchio che le consigliava ai sofferenti di \"calculosis\", vengono imbottigliate e vendute anche in America.\nAntiche Terme.\nInaugurate nel 1836, la storia delle Antiche Terme di Castellammare di Stabia inizia 9 anni prima, quando nel 1827, su progetto dell'architetto Catello Troiano, iniziano i lavori per la costruzione. Le terme ricoprirono immediatamente un ruolo fondamentale non solo per i cittadini, ma anche per i turisti, che soprattutto d'estate affollavano la citt\u00e0 per le cure presso il complesso termale, che anno dopo anno si andava ampliando con nuove padiglioni e piscine riservati a molteplici cure del corpo. \u00c8 del 1893 l'apertura del padiglione Moresco a opera dell'architetto Cosenza. Le terme diventarono non solo un centro benessere ma un vero e proprio polo culturale tanto che nel loro parco venivano organizzate mostre di pittura, manifestazioni culturali e concerti musicali.\nIl 26 febbraio 1956 inizi\u00f2 la demolizione dell'antica struttura per la costruzione, progettata dall'architetto Marcello Canino, di quella che esiste ancora tutt'oggi. Verso la fine degli anni ottanta il complesso termale entra in crisi a causa della chiusura di buona parte dei servizi offerti, in quanto spostati nel nuovo complesso. Oggi le Antiche Terme sono aperte poche ore al giorno solo per permettere la raccolta dei vari tipi di acqua, mentre nel periodo estivo si tengono alcune manifestazioni culturali. Nell'estate del 2007 sono partiti i lavori di riqualificazione del complesso che dovrebbe tornare agli antichi splendori con la riapertura di numerosi servizi termali.\nNuove Terme.\nLe Nuove Terme, situate sulla collina denominata del Solaro, nei pressi della frazione di Scanzano, progettate dagli architetti Cocchia, Iossa, Mazziotti e Sbriziolo sono state inaugurate il 26 luglio 1964 e si estendono su una superficie di oltre 100\u00a0000\u00a0m\u00b2. Questo complesso \u00e8 composto da due settori: l'edificio dedicato alle cure terapeutiche e il parco per le cure idroponiche. L'edificio per le cure \u00e8 uno dei pi\u00f9 attrezzati e moderni d'Europa: si praticano fisioterapia, medicina iperbarica, massaggi, fanghi, inalazioni con l'ausilio delle acque solfuree, riabilitazione, cure dermatologiche, cure estetiche e cure ginecologiche. Il parco idropinico invece permette di praticare quella che viene chiamata l'idroterapia, ossia bere il tipo di acqua consigliata per la cura di specifiche patologie, passeggiando nel parco. Oltre alla sala dove sono presenti la maggior parte delle acque stabiesi, il parco, finemente curato e aperto solo durante il periodo estivo, offre una ricca programmazione, sia al mattino, sia la sera, di concerti, cinema all'aperto, mostre e congressi.\nLe acque.\nAcque solforose\nAcque bicarbonato calciche\nAcque medio minerali\nMonumenti.\nCassarmonica.\nLa cassarmonica, o padiglione musicale, venne realizzata dalla ditta Minieri di Napoli, su progetto dell'architetto Eugenio Cosenza. Inaugurata il 28 aprile 1900, solo 9 anni dopo, a causa di una violenta libecciata, la cassarmonica croll\u00f2. Per la sua ricostruzione venne chiamato per l'ennesima volta Eugenio Cosenza, che questa volta ne abbass\u00f2 l'altezza, cre\u00f2 in cima uno sfiatatoio mentre gli archi assunsero una forma arabescata: la nuova struttura fu consegnata al comune di Castellammare di Stabia il 4 agosto 1911. Negli anni ha subito diversi restauri sia negli anni novanta che nel 2004. La cassarmonica ospita vari concerti oltre che manifestazioni.\nScoglio di Rovigliano.\nFormato da roccia calcarea e ricoperta da depositi eruttivi data la vicinanza del Vesuvio, lo scoglio di Rovigliano si trova in mare, proprio di fronte alla foce del fiume Sarno, al confine tra Castellammare e Torre Annunziata. Il nome Rovigliano deriverebbe dal cognome di una famiglia romana, la Rubellia, che vi costru\u00ec una villa d'otium, costruzione tipica della zona. Prima dell'avvento dei romani lo scoglio si pensa sia stato emporio fenicio o tempio dedicato ad Ercole, difatti allora era chiamato Petra Herculis. Nel 938 d.C. vi si edific\u00f2 un convento, mentre nel 1564, fu trasformato in fortezza contro le incursioni dei pirati turchi.\nMonumento ai Caduti.\nDopo la prima guerra mondiale si costitu\u00ec in citt\u00e0 un comitato per la creazione di un monumento dedicato ai caduti di tutte le guerre. Per realizzare l'opera fu incaricato lo scultore Giuseppe Renda: tutto era pronto per l'inaugurazione, il 28 ottobre 1928 quando il vescovo dell'epoca rifiut\u00f2 di parteciparvi poich\u00e9 sul monumento apparivano delle immagini che ritraevano uomini nudi. Il monumento rimase coperto per circa tre anni poich\u00e9 sia il vescovo, sia lo scultore (che non voleva modificare la sua opera) si rifiutarono di trovare un punto di incontro. La situazione cambi\u00f2 soltanto quando il presidente dell'azione cattolica convinse Giuseppe Renda a modificare le sculture: il monumento venne finalmente inaugurato nel 1931, alla presenza di tutte le autorit\u00e0. L'opera rappresenta la Vittoria Alata. Ogni 25 aprile viene svolta una solenne cerimonia ai piedi della statua per ricordare la liberazione dell'Italia.\nArco di San Catello.\nL'Arco di San Catello \u00e8 un arco risalente al XIV secolo, situato nel centro storico di Castellammare di Stabia, che si affaccia sulla villa comunale. Da molti ritenuto una porta della citt\u00e0, in realt\u00e0 \u00e8 un arco dell'antica cattedrale. In passato pi\u00f9 volte si \u00e8 pensato a un suo abbattimento, soprattutto per allargare il palazzo confinate: fortunatamente tale idea \u00e8 stata abbandonata. Oggi \u00e8 un dei simboli della citt\u00e0 e viene chiamato in questo modo perch\u00e9 sulla sua sommit\u00e0 \u00e8 posta una statua di san Catello, patrono stabiese.\nNatura.\nMonte Faito.\nIl monte Faito \u00e8 alto 1131 metri ed \u00e8 una stazione turistica raggiungibile con una funivia da Castellammare di Stabia e in auto dal versante di Vico Equense, fa parte dei Monti Lattari, gruppo montuoso del Preappennino campano.\nFormato da rocce prevalentemente calcaree, sul versante del Golfo di Salerno \u00e8 caratterizzato da pareti molto ripide sul mare, altra cima importante \u00e8 il monte Sant'Angelo a Tre Pizzi alto 1444 metri. Il Monte Faito \u00e8 collegato a Castellammare tramite una funivia gestita dalla EAV. Oltre a passeggiate salutari tra i suoi boschi \u00e8 possibile visitare il tempietto dedicato all'arcangelo Michele e alcune sorgenti.\nFiume Sarno.\nNella citt\u00e0 di Castellammare di Stabia vi \u00e8 la foce del fiume Sarno: oggi tale fiume \u00e8 anche la linea di confine con i comuni di Torre Annunziata e Pompei. I romani lo chiamavano \"Draconcello\" per la sua forma sinuosa anche se oggi non pi\u00f9 visibile poich\u00e9 nel corso dell'Ottocento il suo corso fu ampiamente rettificato. Degna di nota la battaglia che si svolse nel 552 d.C. tra Goti e Bizantini. All'inizio del secolo scorso nelle sue acque gli stabiesi erano soliti nuotare oppure pescare: oggi la situazione \u00e8 negativamente cambiata visto che il fiume Sarno \u00e8 uno dei corsi d'acqua pi\u00f9 inquinati d'Europa.\nParchi.\nLa Villa Comunale \u00e8 il parco principale della citt\u00e0 che corre lungo la fascia costiera dall'hotel Miramare fino a Piazza Giovanni XIII. Il parco pu\u00f2 essere diviso in due sezioni: il \"Lungomare\" che va dal Miramare a Piazza Principe Umberto e i \"Giardini Pubblici\". Il lungomare, lungo circa un chilometro \u00e8 suddiviso in tre corsie separate l'una dall'altra da aiuole rettangolari o circolari adornate con palme da datteri e pini mediterranei e pavimentate con piastrelle colorate oppure con grossi disegni tra cui anfore e ippocampi: lungo i suoi viali sorge la \"fontana del Vogatore\" che ricorda la lunga tradizione stabiese nell'ambito del canottaggio. I giardini pubblici invece sono stati restaurati di recente e presentano un aspetto pi\u00f9 classico, simili ai giardini francesi: \u00e8 in questa zona che si trova la cassarmonica, la \"fontana dei Tritoni\", il viale dove si trovano i busti della personalit\u00e0 famose legate a Castellammare di Stabia e un monumento dedicato alle vittime del mare. Di recente sono stati inaugurati due nuovi monumenti, uno dedicato alle vittime del lavoro, l'altro invece ricorda l'eruzione del Vesuvio del 79.\nAltro importante parco \u00e8 \"villa Gabola\", nei pressi del rione San Marco. Completamente recintato, \u00e8 uno dei luoghi di svago per bambini. Al suo interno una villa, in stile americano, che versa in condizioni di abbandono: si era parlato di una possibile creazione al suo interno dell'Antiquarium Stabiano, ma tale progetto \u00e8 rimasto sulla carta.\nIl \"Bosco di Quisisana\" \u00e8 il polmone verde della citt\u00e0, situato nella zona collinare, a Quisisana, nei pressi della Reggia. Tra la folta vegetazione si aprono numerosi vialetti: importante da visitare in zona la cosiddetta fontana del Re.\nPiazze.\nPiazza Orologio.\nIl nome reale \u00e8 \"piazza Cristoforo Colombo\", ma da tutti \u00e8 conosciuta come piazza Orologio, visto che vi \u00e8 una torre sulla quale \u00e8 collocato un orologio. Questa piazza \u00e8 situata nel centro antico di Castellammare di Stabia in una zona anticamente chiamata Marina Grande per la sua vicinanza al porto ed ha ricoperto da sempre un ruolo fondamentale per la vita economica stabiese; infatti in essa veniva svolto un mercato prevalentemente adibito alla vendita di mercanzie che giungevano via mare. Da ci\u00f2 il suo primo nome che era \"piazza Mercato\". Nel maggio del 1872, dopo le richieste sia degli abitanti sia dei pescatori, i quali volevano un orologio luminoso che potesse essere visto anche dal mare, fu inaugurato l'impianto che comprendeva una torre alla cui sommit\u00e0 venne posto l'orologio, con le campane che scandivano le ore e l'illuminazione dovuta a un impianto a gas. L'orologio venne poi sostituito da uno nuovo nel 1962 e l'illuminazione a gas lasci\u00f2 il posto a quella elettrica. Nel 2007 l'Amministrazione Comunale bandisce un concorso di progettazione per la riqualificazione della piazza Cristoforo Colombo: tale gara fu vinta dal progetto degli architetti Giovanni Sorvillo e Annamaria Di Nola; i lavori di rifacimento si conclusero nell'ottobre 2009. Successivamente, sempre a opera dell'architetto Giovanni Sorvillo, si procedette ai lavori di restauro della torre campanaria della piazza orologio; essi godono adesso, dopo l'eliminazione di tutte le superfetazioni avutesi nel corso dei decenni, di una nuova illuminazione a LED, una cromatica studiata con la Soprintendenza SBAPSAE di Napoli e Provincia e una nuova copertura in lastre parallele di ardesia.\nPiazza Principe Umberto.\nPiazza Principe Umberto, una delle piazze storiche di Castellammare di Stabia, \u00e8 conosciuta sia con il nome di \"piazza Monumento\", in quanto ospita nel suo centro un monumento ai caduti di tutte le guerre, sia con il nome di \"piazza Quartuccio\", poich\u00e9 in passato si apriva in zona una delle porte della citt\u00e0, chiamata \"porta del Quartuccio\", (il quartuccio era un'antica unit\u00e0 di misura napoletana), che aveva la funzione di dazio: infatti nel 1299 venne introdotta la gabella, ossia chi voleva trasportare merci come legumi, frutta e altro materiale all'interno delle mura cittadine doveva pagare una somma di denaro. La fisionomia della piazza rimane immutata fino agli inizi dell'Ottocento, quando vennero abbattute le mura difensive e costruiti nuovi maestosi palazzi come palazzo Rispoli e Martingano; oggi la piazza si affaccia sulla villa comunale, nei pressi della Cassarmonica.\nPiazza Giovanni XXIII.\nPiazza Giovanni XXIII \u00e8 una delle piazze principali di Castellammare di Stabia, nonch\u00e9 la piazza dove si trovano due degli edifici pi\u00f9 importanti della citt\u00e0: la Cattedrale e il Municipio: per questo motivo \u00e8 spesso chiamata \"piazza Municipio\". Altro nome ricorrente \u00e8 quello di \"'a Canestra\", poich\u00e9 nel centro della piazza si trova una serie di alberi, disposti circolarmente, che visti dall'alto sembrano una specie di cesto: tale opera venne realizzata su proposta del consiglio comunale nel 1875. In passato a piazza Giovanni XXIII sorgeva anche il vecchio ospedale, poi abbattuto. Nella piazza confluiscono diverse strade importanti come via Ges\u00f9, via Coppola, Via Mazzini e via Brin, oltre a confinare con l'inizio della villa comunale.\nPiazza Fontana Grande.\nPiazza Fontana Grande, antico centro nevralgico di Castellammare di Stabia, si apre alla base della collina su cui sorge il castello, nei pressi del porto: sul costone roccioso si erge una struttura con cinque arcate, molto probabilmente di origine romana, al cui centro \u00e8 posta un'edicola votiva che rappresenta la Madonna di Pozzano con San Catello, risalente al 1862. Al di sotto di essa si apre un colonnato semicircolare che racchiude la fontana che d\u00e0 il nome alla piazza. Alla sinistra del colonnato \u00e8 posta la chiesa dello Spirito Santo: nella piazza si affaccia anche il palazzo del Marchese. In passato la piazza ha ospitato anche una fontana pubblica che erogava l'acqua Ferrata, una delle sorgenti di Castellammare di Stabia, in seguito chiusa. Nel 2007 sono iniziati i lavori di riqualificazione della piazza, con l'abbattimento del cancello di recinzione dell'acquedotto e la creazione di un'ampia zona pedonale. Nel corso dei lavori sono affiorati resti di una torre medioevale. Nel 2008 la piazza \u00e8 stata riconsegnata alla cittadinanza finemente rimodernata, caratterizzata dalla presenza di fontane e di giochi d'acqua che ricordano lo stretto rapporto tra Castellammare di Stabia e le sue acque.\nSociet\u00e0.\n\u00c8 al 6\u00ba posto tra i comuni pi\u00f9 abitati della citt\u00e0 metropolitana di Napoli, all'8\u00ba posto in regione ed \u00e8 84\u00ba a livello nazionale.\nTradizioni e folclore.\nFal\u00f2 dell'Immacolata.\nOgni anno, la sera del 7 dicembre, il giorno prima della festa dell'Immacolata Concezione, in tutti i quartieri della citt\u00e0 vengono accesi dei grossi fal\u00f2 in onore della Vergine, chiamati appunto Fal\u00f2 dell'Immacolata. Secondo la tradizione, durante questa notte, alcuni pescatori si trovarono nel mezzo di una tempesta, ma riuscirono a raggiungere la terraferma grazie alla presenza di fuochi che segnalavano la costa. Inoltre solo per questa ricorrenza viene aperta la piccola \"Chiesa dell'Immacolata Concezione\".\nFratielle e Surelle.\nOgni anno, dal 26 novembre e per 12 giorni, fino all'8 dicembre, in alcuni rioni, verso le prime ore del mattino si sente riecheggiare il famoso canto di Fratielle e Surelle, in onore dell'Immacolata Concezione. Si racconta che questa tradizione sia nata dal voto di un pescatore che, incappato in mare in una furiosa tempesta, promise alla Vergine Immacolata che se gli avesse salvato la vita, le avrebbe dedicato ogni anno una Novena che, come dice la parola stessa, consiste in nove giorni di dedizione alla Vergine (ma c'\u00e8 chi oggi ne fa dodici). I giorni dedicati alla Novena vengono chiamati stelle. Il cantore, infatti, per tutti i giorni che precedono l'otto dicembre, annuncia nel canto a che stella si trova. Il canto fa esattamente cos\u00ec:\nL'8 dicembre, invece, canta cos\u00ec:\nMarted\u00ec di Monte Coppola.\nIl marted\u00ec in Albis un tempo era dedicato alla gita fuoriporta cosiddetta Pasquetta cos\u00ec come in tutta la Campania. A Castellammare di Stabia il Luned\u00ec dell'Angelo era dedicato alla Madonna di Pozzano, mentre il marted\u00ec era chiamato il marted\u00ec di Monte Coppola, poich\u00e9, insieme ai cittadini del vicino paese di Pimonte, si andava nei boschi di Quisisana e sul vicino monte Coppola, dove oltre ai soliti pic-nic fatti con i prodotti tipici della Pasqua, gli stabiesi si lasciavano andare a giochi e riti antichi come il ballo sul tamburo detto anche \"tammurriata\" tipica dell'area dei monti Lattari. Da qualche anno questa festa si sta lentamente riprendendo dopo che per varie ragioni sia sociali che di cronaca era scomparsa dal calendario delle festivit\u00e0 stabiesi.\nCultura.\nMusei.\nI musei presenti a Castellammare di Stabia, sono il Museo archeologico di Stabia Libero D'Orsi, inuaugurato nel 2020 e che ha sostituito l'Antiquarium stabiano, nel quale vengono raccolti i reperti provenienti dagli scavi archeologici di Stabia e dal circondario, e il Museo diocesano sorrentino-stabiese che ospita nei suoi locali principalmente i ritrovamenti archeologici dell'area sotto la concattedrale.\nEconomia.\nCentro turistico, deve la sua fama agli scavi archeologici dell'antica citt\u00e0 di Stabiae, al termalismo, con ben due strutture termali, tanto da essere definita \"Metropoli delle acque, dei climi e del mare\"; \u00e8 inoltre un affermato centro industriale: da ricordare infatti la presenza dei pi\u00f9 antichi cantieri navali italiani, ancora oggi in attivit\u00e0.\nDi rilievo, anche se con sempre meno addetti, l'agricoltura e la pesca.\nTurismo.\nCentro termale rinomato gi\u00e0 dal 1800, Castellammare di Stabia fa del suo patrimonio idrico la prima fonte di sostentamento per il turismo: vanno ricordati i due complessi termali che oltre alla funzione di offrire le degustazioni dei vari tipi di acque offrono anche cure terapeutiche e spettacoli culturali. Al termalismo si affianca l'archeologia, con gli scavi archeologici dell'antica citt\u00e0 romana di Stabiae, l'architettura, con le numerose chiese e palazzi di notevole interesse storico e varie opere d'arte ed edicole votive dislocate per lo pi\u00f9 nel centro antico. Il turismo ha portato allo sviluppo di numerose strutture recettive, sia ad apertura stagionale che annuale, con quasi 20 alberghi, classificati tra le 4 e le 2 stelle, con l'aggiunta di una decina tra agriturismi e bed &amp; breakfast, per un totale di quasi 1000 posti letto: attualmente \u00e8 una delle citt\u00e0 campane con il maggior numero di presenze negli alberghi. Questo risultato \u00e8 stato conseguito anche grazie alla strategica posizione di Castellammare di Stabia, la quale si trova nelle vicinanze di localit\u00e0 turistiche di fama internazionale come Pompei e Sorrento, ma che allo stesso tempo riesce a offrire prezzi di soggiorno convenienti: a partire dal 2008 alcune navi da crociera di piccole dimensioni fanno scalo nel porto stabiese anzich\u00e9 in quello di Napoli, sia per snellire il traffico crocieristico dello scalo napoletano sia per la facilit\u00e0 con cui \u00e8 possibile raggiungere le mete turistiche.\nIndustria.\nAltra attivit\u00e0 economica \u00e8 l'industria: in primis i cantieri navali, che sono ancora la pi\u00f9 importante attivit\u00e0 industriale della zona, la quale offre lavoro a oltre 1000 persone. A questa vanno aggiunte la \"Meridbulloni\", un'importante fabbrica per la produzione di bulloni e simili e l\"'AVIS\", officine per la riparazione sia di treni che di autobus. La fascia costiera nord di Castellammare di Stabia, insieme a quella di Torre Annunziata, ha rappresentato a partire dal dopoguerra uno dei poli industriali di maggiore produzione dell'Italia meridionale: erano infatti presenti importanti fabbriche come quella conserviera della Cirio, diversi mulini per la lavorazione del grano e quindi della pasta, concerie, cantieri metallurgici e industrie farmaceutiche. A causa della crisi economica degli anni ottanta molte di queste attivit\u00e0 chiusero e tale evento arrec\u00f2 alla citt\u00e0 non solo un grave danno economico, ma la port\u00f2 a diventare una delle citt\u00e0 con il pi\u00f9 alto tasso di disoccupazione dell'intera nazione. Nel corso degli anni post-crisi sono nate fabbriche di piccole dimensioni specializzate nella produzione di prodotti locali o della terra.\nIl cantiere navale.\nIl cantiere navale di Castellammare di Stabia, fondato nel 1783, \u00e8 la pi\u00f9 antica industria italiana, nonch\u00e9 il pi\u00f9 antico e longevo cantiere navale d'Italia: ancora oggi costituisce un tassello importante nell'economia stabiese. Sempre all'avanguardia nell'utilizzo delle nuove tecnologie sviluppatesi nel corso degli anni, il cantiere ha visto la nascita di numerose navi di diversa tipologia tra cui navi da guerra e da trasporto merci o passeggeri: insieme a quelli di Ancona e Palermo, \u00e8 attualmente riservato alla costruzione di navi da trasporto. Tra le navi pi\u00f9 importanti varate nel cantiere stabiese troviamo prima su tutte l\"'Amerigo Vespucci\", nave scuola della Marina Militare, le 3 \"Caio Duilio\", la \"Vittorio Veneto\", fino ai pi\u00f9 recenti traghetti \"Cruise Roma\" e \"Cruise Barcelona\", i pi\u00f9 grandi del Mar Mediterraneo. Va ricordato anche il completamento del batiscafo \"Trieste\" di Auguste Piccard.\nAgricoltura.\nL'agricoltura \u00e8 praticata principalmente in due zone della citt\u00e0. Nella periferia nord, quella al confine con Pompei, dove non \u00e8 avvenuto il boom edilizio, tra le frazioni di Pioppaino e Ponte Persica, si coltivano principalmente fiori, i quali vengono venduti nel vicino mercato dei fiori, e diversi prodotti tipici come i carciofi di Schito, pesche e albicocche. Nella zona collinare, tra Scanzano e Quisisana, invece si coltivano viti e agrumi, mentre il prodotto tipico per eccellenza \u00e8 il peperone, a cui durante il periodo estivo \u00e8 dedicata anche una sagra, oltre ad essere un ingrediente fondamentale in un piatto stabiese ossia i peperoni alla scanzanese. I prodotti raccolti vengono in buona parte venduti nel mercato ortofrutticolo che si trova nel centro cittadino, i quali vengono acquistati sia da privati sia dai commercianti di frutta del comprensorio.\nPesca e attivit\u00e0 portuale.\nLa pesca ha un buon risvolto economico per l'economia stabiese, anche se l'assenza di un mercato ittico, non la rende competitiva come le altre attivit\u00e0. Ciononostante \u00e8 molto sviluppata la raccolta di mitili tra cui le cozze, come quelle coltivate nelle acque di Pozzano.\nIl commercio marittimo nel corso degli ultimi anni ha subito un lento declino, dovuto principalmente alla concorrenza del trasporto su gomma: a oggi le principali materie importate sono grano e legno, mentre in passato a queste si aggiungevano ferro e carbone e venivano esportati pasta, conserve alimentari e sale, il quale veniva impacchettato nei magazzini generali a ridosso del porto. Alle normali attivit\u00e0 commerciali va aggiunto un servizio di rifornimento sia di acqua sia di viveri per l'isola di Capri.\nInfrastrutture e trasporti.\nStrade.\nL'uscita autostradale Castellammare di Stabia \u00e8 posta sull'A3 Napoli - Pompei - Salerno, tra le uscite di Pompei Ovest e Pompei Est: lo svincolo \u00e8 sempre molto trafficato in quanto \u00e8 possibile raggiungere tutti i centri della penisola sorrentina e della costiera amalfitana. La citt\u00e0 stabiese \u00e8 anche attraversata da due strade statali la \"statale 145 Sorrentina\", che attraversa tutti i centri della penisola sorrentina e la \"Strada Statale 366\" che giunge fino ad Amalfi passando per Gragnano, Pimonte, Agerola e Furore. Una parte della statale 145 viene definita \"bis\" e collega il casello autostradale con il centro della citt\u00e0. In progetto la costruzione di una nuova bretella autostradale che collegher\u00e0 l'A3 con il porto di Marina di Stabia.\nFerrovie.\nCastellammare di Stabia \u00e8 stata una delle prime citt\u00e0 italiane ad essere raggiunta da una linea ferroviaria: nel 1845 venne aperta infatti la linea che collegava la citt\u00e0 stabiese con Napoli, prolungamento della prima ferrovia italiana. La citt\u00e0 \u00e8 attraversata da due linee ferroviarie, la ferrovia Torre Annunziata-Gragnano, appartenente alle FS e la ferrovia Torre Annunziata-Sorrento della Circumvesuviana, oltre a un raccordo ferroviario utilizzato esclusivamente per il traffico merci per la stazione di Castellammare di Stabia Marittima e i cantieri navali. Castellammare di Stabia conta cinque stazioni attive, una delle Ferrovie dello Stato e il resto appartenenti alla Circumvesuviana oltre a due chiuse ossia Castellammare Cantieri e Castellammare Terme: per entrambe si parla di un rilancio. Infatti per la prima \u00e8 prevista a breve la riapertura a servizio del porto turistico di Marina di Stabia, mentre la seconda dovrebbe entrare a far parte del progetto \"Metr\u00f2 Stabia\", ossia una sorta di servizio metropolitano tra Pompei e Vico Equense utilizzando la linea della Circumvesuviana. Sempre nell'ambito di tale progetto le stazioni stabiesi interessate dovrebbero essere completamente restaurate o spostate e ricostruite, come nel caso di Via Nocera che prender\u00e0 il nome di Castellammare Scavi. \u00c8 esistita un'altra stazione lungo la linea FS, Castellammare Industriale, completamente eliminata.\nMobilit\u00e0 urbana.\nLa rete di autobus urbani \u00e8 gestita dall\"'EAV Bus\", in passato sotto il controllo dell'ASM (Azienda Stabiese Mobilit\u00e0), che con il suo parco autobus collega il centro cittadino con le varie zone della citt\u00e0. I percorsi sono interamente nel comune di Castellammare di Stabia, eccetto due linee che sforano nel comune di Gragnano e in quello di Santa Maria la Carit\u00e0.\nAlcune societ\u00e0 effettuano trasporto interurbano, collegando Castellammare di Stabia con numerose localit\u00e0 limitrofe.\nPorti.\nPorto commerciale.\nIl porto commerciale di Castellammare di Stabia corre lungo tutta la costa del centro antico, partendo da piazza Giovanni XXIII fino ad arrivare ai cantieri navali. Vi sono varie banchine, alcune delle quali attrezzate con particolari macchinari per la raccolta del grano: oggi tale operazione non viene pi\u00f9 svolta. L'attivit\u00e0 commerciale oggi si mantiene soprattutto grazie a merci quali farina e legno. Questo porto inoltre ha anche la funzione di trasporto passeggeri: partono infatti vari traghetti e aliscafi per Capri e addirittura si prospetta una riqualificazione dello stesso per realizzare uno scalo crocieristico utilizzando gli ex magazzini del sale. Vi sono inoltre altre banchine, costruite recentemente per l'attracco delle imbarcazioni di pescatori o turistiche. Nelle acque del porto si affaccia anche il cantiere navale, e proprio in quest'area vengono svolti i vari. Sono inoltre ancora osservabili vari binari di quando era in funzione la stazione marittima.\nMarina di Stabia.\nMarina di Stabia \u00e8 uno dei porti turistici pi\u00f9 grandi d'Italia. \u00c8 stato inaugurato nel 2007.\nFunivia del Faito.\nInaugurata il 24 agosto 1952, la funivia del Faito collega la citt\u00e0 di Castellammare con il monte Faito, oltre a luogo di vacanza, meta di svago, soprattutto nel periodo estivo, di centinaia di abitanti delle zone limitrofe. La funivia impiega 8 minuti per coprire l'intero percorso di 1100 metri. L'impianto, gestito dalla Circumvesuviana e completamente rinnovato nel 1990, \u00e8 aperto al pubblico dal 1\u00ba aprile (se Pasqua cade nel mese di marzo l'apertura \u00e8 anticipata al sabato santo) al 31 ottobre. La stazione a Castellammare si trova all'interno della stazione Castellammare di Stabia della Circumvesuviana.\nSport.\nCanottaggio.\nCastellammare di Stabia \u00e8 la culla dei tre fratelli Abbagnale, campionissimi del canottaggio azzurro con i loro 5 ori olimpici a cui si aggiungono 1 argento ed innumerevoli successi ai mondiali. La loro societ\u00e0 di origine, Il Circolo Nautico Stabia, \u00e8 tuttora una delle pi\u00f9 importanti nel panorama remiero italiano.\nCalcio.\nLa squadra calcistica di Castellammare di Stabia \u00e8 la Societ\u00e0 Sportiva Juve Stabia: fondata nel 1925, la prima squadra stabiese venne in realt\u00e0 fondata il 19 marzo del 1907 con il nome di Stabia Sporting Club. Dopo il fallimento avvenuto all'inizio del nuovo millennio, la Juve Stabia milita in Serie C.\nNel campionato 1951-52 la squadra stabiese \u00e8 riuscita ad arrivare anche nel campionato di serie B retrocedendo lo stesso anno. Il trofeo pi\u00f9 prestigioso vinto \u00e8 la coppa Italia di Lega Pro. Dopo 60 anni la Juve Stabia ritorna in Serie B vincendo i play-off promozione battendo in semifinale il Benevento e in finale l'Atletico Roma. Il campo di gioco ufficiale \u00e8 lo stadio Romeo Menti di Castellammare di Stabia.\nAltra squadra calcistica \u00e8 la Libertas Stabia.\nCiclismo.\nIl \"Giro d'Italia\" ha fatto tappa una sola volta nella sua storia a Castellammare di Stabia ossia nel 1982. La sesta tappa infatti prevedeva la partenza da Caserta e l'arrivo nella citt\u00e0 stabiese dopo un percorso di 135\u00a0km: la tappa and\u00f2 a Silvano Contini. Il giorno successivo il giro ripart\u00ec da Castellammare di Stabia alla volta di Diamante (226\u00a0km): la tappa venne vinta da Francesco Moser. Molte altre volte per\u00f2 il giro \u00e8\ntransitato attraverso le vie di Castellammare, come nell'edizione 2007, nella tappa Salerno - Montevergine di Mercogliano e nel 2009 in occasione del centenario la 19\u00aa tappa del \"Giro d'Italia\" \u00e8 passato per il Viale Europa verso Torre Annunziata, la tappa partita da Avellino e conclusa sul Vesuvio \u00e8 stata vinta da Carlos Sastre.\nBasket.\nCastellammare di Stabia ha due societ\u00e0 di pallacanestro, una maschile, la \"Nuova Polisportiva Stabia\" che milita nel campionato di serie Serie C, e una femminile, la Trg\"Stabia\" che milita nel campionato di serie B.\nInoltre il Basket Team Stabia (associazione sportiva che cura le giovanili) categoria Under 13 ha conquistato il secondo posto a livello regionale.\nMaratone.\nSono due le principali maratone agonistiche che interessano la citt\u00e0 stabiese. La prima, la \"Mare e Monti\", viene svolta in inverno ed \u00e8 una maratona che, partendo da Castellammare di Stabia, arriva fino a Sorrento, attraversando centri della penisola sorrentina quali Vico Equense, Meta di Sorrento, Piano di Sorrento e Sant'Agnello. La seconda invece, chiamata \"Notturna Stabiese\", giunta alla XXI edizione, interessa solo Castellammare di Stabia, in quanto gli atleti seguono un percorso all'interno della citt\u00e0: questa viene svolta in tarda primavera, l'ultimo sabato di maggio.\nNuoto.\nA Castellammare ha sede una sezione della societ\u00e0 di nuoto Blue Team Stabiae.\nPallavolo.\nLa pallavolo nel territorio stabiese conta una squadra femminile e una maschile, entrambe con il nome di \"Pool Stabiae Volley\" ed entrambe militano nel campionato di serie C campania. A queste due squadre si affiancano altre compagini a livello giovanile.\nRugby.\nCastellammare di Stabia aveva una squadra di rugby, i \"Wasps Stabia Rugby\": la squadra militava nel campionato nazionale di serie C. Fonte di orgoglio per Castellammare di Stabia e per lo Stabia Rugby \u00e8 lo storico gemellaggio con gli inglesi dei \"London Wasps\", una delle squadre pi\u00f9 forti e conosciute del mondo nonch\u00e9 squadra campione d'Europa, ai quali i Wasps Stabiesi si ispirano e dai quali prendono il nome.\nVela.\nIl \"Giro d'Italia in vela\" ha fatto tappa a Castellammare di Stabia nel 2005, nel 2006 e nel 2008.\nTiro a segno.\nNella citt\u00e0 di Castellammare di Stabia \u00e8 presente una sezione storica del Tiro A Segno Nazionale (UITS). Nella sezione vi \u00e8 un poligono a 10 metri Indoor per il tiro ad aria compressa (carabina/pistola), un poligono a 50 metri outdoor per il tiro con armi da fuoco sportive (carabina/pistola), e un poligono a 25 metri outdoor per il tiro con armi da fuoco (pistola).\nSede di atleti vincenti che hanno portato lustro alla sezione e alla citt\u00e0 con i numerosi trofei esposti nella sala principale.\nOmaggi.\nNel 2013, l'UAI, ha denominato un asteroide, il 152481 Stabia, con l'appellativo della citt\u00e0, in onore del suo scopritore, lo stabiese Ernesto Guido."}
{"id": "684999", "revid": "125464103", "url": "https://it.wikipedia.org/wiki?curid=684999", "title": "Publio Licinio Crasso", "text": "Nacque attorno all'86 a.C. dalla nobile famiglia dei \"Licinii\" e milit\u00f2 sotto Gaio Giulio Cesare nei primi tre anni delle campagne militari che portarono alla conquista della Gallia. Ebbe gran merito nella spedizione gallica, comandando brillantemente le operazioni che ridussero l'intera Aquitania sotto il potere romano.\nBiografia.\nNel 58 a.C. si rec\u00f2 con Cesare in Gallia, dove combatt\u00e9 col grado di \"praefectus equitum\", ossia come comandante della cavalleria, contro i Germani di Ariovisto. Nel 57 a.C. compare, sempre in Gallia, al comando della settima legione con la quale sottomise i Veneti, gli Unelli, gli Osismi, i Coriosoliti, gli Esuvi, gli Aulerci e i Redoni. Nel 56 a.C. combatt\u00e9 in Aquitania, come riporta Cesare, sottomettendola per suo conto e inviandogli ostaggi di numerosi popoli tra cui i Tarbelli, i Bigerrioni, i Pziani, i Vocati, i Tarusati, gli Elusati, i Gati, gli Ausci, i Garonni, i Sibulati e i Cocosati. Nel 54 a.C. anche il fratello maggiore, Marco Licinio, fu con una legione presso i Bellovaci.\nAlla fine del 56 o a gennaio del 55 a.C. Publio torn\u00f2 a Roma con molti soldati in licenza, tra cui svariati Galli, per appoggiare l'elezione al consolato di suo padre e di Pompeo, che ottennero questo ufficio. Durante la permanenza nell'Urbe spos\u00f2 Cornelia Metella, figlia di Quinto Cecilio Metello, ultima erede degli Scipioni.\nDivenne anche triumviro monetale (come dimostrano monete con la sua effigie) ed entr\u00f2 nel collegio degli auguri, incarico con un forte peso politico. Part\u00ec da Brindisi alla fine del 55 per seguire il padre alla volta della provincia romana di Siria e si occup\u00f2 dei preparativi della spedizione partica. Combatt\u00e9 con lui nella battaglia di Carre, dove l'esercito romano incorse in una grave disfatta. Publio, dopo un fallito attacco al comando della cavalleria gallica, scamp\u00f2 alla cattura, ma subito dopo si fece dare la morte dal suo attendente. La sua testa mozzata fu issata su un'asta dagli uomini del Surena e mostrata al padre, dopodich\u00e9 la battaglia non pot\u00e9 pi\u00f9 risollevarsi. Lo stesso Marco fu ucciso a sua volta dai Parti e il corpo mutilato della testa, poi ricolma d'oro scrive Anneo Floro.\nCicerone, inserendolo tra i personaggi del \"Brutus\", ha lasciato di Crasso l'immagine di una personalit\u00e0 colta, che ricevette una accurata educazione ed ebbe raffinate capacit\u00e0 oratorie."}
{"id": "685010", "revid": "6790", "url": "https://it.wikipedia.org/wiki?curid=685010", "title": "AS Roma", "text": ""}
{"id": "685014", "revid": "87971", "url": "https://it.wikipedia.org/wiki?curid=685014", "title": "Rossella - Il seguito di Via col vento di Margaret Mitchell", "text": ""}
{"id": "685015", "revid": "12079", "url": "https://it.wikipedia.org/wiki?curid=685015", "title": "Umdreiga", "text": ""}
{"id": "685024", "revid": "287204", "url": "https://it.wikipedia.org/wiki?curid=685024", "title": "Porno (romanzo)", "text": "Porno \u00e8 un romanzo scritto nel 2002 dallo scrittore scozzese Irvine Welsh, seguito di \"Trainspotting\" del 1993. Dal romanzo \u00e8 stato liberamente tratto il film \"T2 Trainspotting\" del 2017.\nTrama.\nIl romanzo riprende i personaggi del fortunato predecessore \"Trainspotting\" dieci anni dopo.\nMark Renton, dopo la fuga con il denaro ricavato dalla vendita di eroina con cui si chiude \"Trainspotting\", risiede ad Amsterdam dov'\u00e8 tra i titolari di un locale notturno e convive, senza molto entusiasmo, con una ragazza tedesca.\nSpud \u00e8 sempre alla prese con problemi di eroina ma si mostra pi\u00f9 motivato del passato ad uscirne per dare stabilit\u00e0 al suo legame con Allison e crescere serenamente la loro bambina. \u00c8 stato l'unico a cui Renton abbia fatto avere la propria quota nell'affare dell'eroina ed \u00e8 riuscito a mantenere questo segreto con i vecchi compari.\nSick Boy, dopo aver vissuto a Londra, essere stato brevemente sposato con una ricca ragazza di origine ebraiche e aver avuto un figlio, \u00e8 tornato a Leith dove ha rilevato il pub di un'anziana zia e ha deciso di mettersi nel business della pornografia.\nFrancis Begbie \u00e8 in carcere per omicidio preterintenzionale ma manca poco alla sua liberazione ed ha un solo pensiero fisso: vendicarsi di Renton. Anche lui ha avuto due figli dalla compagna, da cui \u00e8 ormai separato.\nL'addio al celibato di Rab Birrell (gi\u00e0 personaggio di \"Colla\") ad Amsterdam permette a Sick Boy di individuare casualmente Renton, il quale accetta di tornare a Edimburgo, regolare i conti con il passato e mettersi con il vecchio amico nell'affare della produzione di film a luci rosse.\nLe vicende dei quattro ex amici si intrecciano con quella di Nikki, studentessa di letteratura che per mantenersi lavora in una sauna che \u00e8 in realt\u00e0 un bordello mascherato e che diventer\u00e0 una star dei film prodotti da Sick Boy al pari di Gas Terry Lawson, guascone superdotato gi\u00e0 protagonista di \"Colla\". \nNikki si riveler\u00e0 poi essere coinquilina di Dianne, laureanda in psicologia che ebbe una fugace ma intensa relazione con Mark Renton quando lei era solo quattordicenne e lui un ventincinquenne eroinomane: i due non si sono mai dimenticati e il riaccendersi della passione sar\u00e0 un ulteriore elemento della vicenda che, con numerosi colpi di scena, conduce a un finale sorprendente.\nCollegamenti con altre opere.\nOltre ai quattro protagonisti, il libro riprende anche personaggi secondari di \"Trainspotting\" come Allison, Diane e la compagna di Begbie. \nGas Terry Lawson e Rab Birrel erano stati invece tra i protagonisti di \"Colla\" ed entrambi compariranno anche nel successivo \"Godetevi la corsa\", di cui Lawson sar\u00e0 il personaggio centrale.\nCome \"Trainspotting\", \"Colla\" e il successivo \"I segreti erotici dei grandi chef\" il romanzo \u00e8 ambientato principalmente a Leith e nei sobborghi di Edimburgo a maggioranza cattolica, caratterizzati dal tifo per l'Hibernian, a differenza che in queste altre tre opere la tematica calcistica in Porno \u00e8 per\u00f2 del tutto marginale anche se Diane, proprio in questo libro, rivela di essere, all'opposto dei quattro protagonisti, una moderata tifosa dei rivali cittadini Heart of Midlothian"}
{"id": "685047", "revid": "438678", "url": "https://it.wikipedia.org/wiki?curid=685047", "title": "La fabbrica delle mogli (film)", "text": "La fabbrica delle mogli (\"The Stepford Wives\") \u00e8 un film del 1975 diretto da Bryan Forbes. \u00c8 tratto dall'omonimo romanzo del 1972 di Ira Levin ed ha avuto un \"remake\" nel 2004 dal titolo \"La donna perfetta\".\nTrama.\nJoanna lascia malvolentieri New York per seguire il marito Walter nella cittadina suburbana di Stepford, in un ambiente residenziale quieto e per lei subito noioso. Walter invece si ambienta bene e comincia a portare a casa ospiti.\nSempre meno attratta dal luogo e dai suoi abitanti, Joanna fa amicizia con un'altra donna appena arrivata, Bobbie, che la pensa come lei. Joanna decide di lasciare Stepford, ma alla vigilia della partenza scopre che Bobbie \u00e8 cambiata ed \u00e8 diventata una perfetta casalinga. Joanna capisce che qualcosa di terribile si nasconde sotto la quiete apparente della cittadina."}
{"id": "685049", "revid": "103936", "url": "https://it.wikipedia.org/wiki?curid=685049", "title": "SdN", "text": ""}
{"id": "685050", "revid": "186864", "url": "https://it.wikipedia.org/wiki?curid=685050", "title": "Badalucco", "text": "Badalucco (\"B\u00e4uco\" in ligure o \"Baa\u00fccu\" secondo il dialetto locale) \u00e8 un comune italiano di abitanti della provincia di Imperia in Liguria.\nGeografia fisica.\nTerritorio.\nBadalucco \u00e8 situato nella media valle Argentina, adiacente alla Rocca di San Nicol\u00f2.\nL'antico borgo medievale, sorto lungo il torrente omonimo, presenta tipiche case in pietra a vista site in stretti vicoli, caruggi e piazzette. Caratteristici sono i due ponti del tardo Medioevo, costruiti con forma a schiena d'asino, situati all'entrata e all'uscita del borgo.\nSul versante opposto i terrazzamenti coltivati ad uliveti sono sostituiti, verso l'alto, dai boschi e dai pascoli che ricoprono il monte Faudo (1149 m), gi\u00e0 luogo di un'importante frequentazione umana risalente al neolitico. Altra vetta del territorio \u00e8 il monte Pallarea (1076 m), al confine amministrativo con Montalto Carpasio.\nClima.\nCome in tutti i paesi del medio entroterra ligure di ponente, il clima \u00e8 di tipo submediterraneo, con alcune differenze in termini di temperature rispetto al clima costiero. Generalmente durante il giorno il paese viene raggiunto dalle brezze di mare, che assicurano temperature diurne miti anche durante l'inverno; durante la notte invece le brezze di terra portano aria fredda dal profondo entroterra tanto che le gelate notturne invernali sono frequenti ma solitamente deboli.\nL'estate \u00e8 invece caratterizzata da giornate calde e nottate fresche: grazie alle brezze montane a Badalucco non si verificano mai condizioni di afa notturna. Tuttavia, quando un anticiclone si pone a Nord delle Alpi inibendo le brezze marine, a Badalucco possono registrarsi temperature massime estive particolarmente elevate.\nStoria.\nSecondo fonti storiche locali, nei pressi di Campo Marzio, posto all'inizio dell'abitato, si combatt\u00e9 la battaglia fra la popolazione dei Liguri contro l'esercito dell'Impero romano nel 181 a.C.. La vittoria di questi ultimi sulla popolazione locale segn\u00f2 la sottomissione romana della Riviera di Ponente e delle valli circostanti.\nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del papa. Essi a partire dal vasto feudo reale ed imperiale monastico, di cui facevano parte l'abbazia di San Dalmazzo di Pedona presente nell'opera di evangelizzazione nella valle Argentina, ed anche l'abbazia di Lerino sulla costa, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti (fra cui la cultivar di oliva taggiasca), vigneti, castagneti, mulini, fratoi, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio dalla marittima ligure lungo le valli appenniniche verso la pianura con scambi di merci varie come olio, sale, legname, carne, ecc. Si ebbe fin dal VII secolo, la fondazione dell'abbazia di Nostra Signora del Canneto di Taggia.\nTutta la zona fu oggetto di scorrerie saracene tra i secoli IX e X che spopolarono le coste e le valli; esse colpirono anche la valle Argentina e l'abbazia di Taggia. Quest'ultima fu nuovamente ricostruita, sempre dai monaci benedettini dell'abbazia di Santo Stefano di Genova, di propriet\u00e0 bobbiese, sul finire del X secolo che si insediarono nell'imperiese in valle Argentina, a Taggia e Villaregia (l'odierna Santo Stefano al Mare). Nel documento firmato il 20 ottobre del 1173 tra Porto Maurizio e gli uomini di \"Baalucho\" questi permettono ai primi di pascolare e far legna nei loro boschi di cui si ricordano i confini\nDal XII secolo fu signoria dei conti di Ventimiglia (del ramo dell'Alta valle Argentina) e proprio il conte Oberto scelse Badalucco quale luogo di residenza. Lo stesso conte ventimigliese si vide quasi costretto, a partire dal 1231, a stringere i primi patti di sudditanza verso il Comune di Genova o ancora, in anni successivi e per motivi economici personali, a cedere quote di giurisdizione; tra i creditori anche i marchesi Pagano e Michele di Ceva. Saranno i figli di Oberto, Bonifacio e Veirana, alla morte del padre, tra il 1259 e il 1260 a cedere definitivamente i diritti feudali sul territorio di Badalucco ai nobili genovesi Ianella e Giacomo Avvocato che, nel 1261, a loro volta li vendettero alla Repubblica di Genova.\nPrima della cessione genovese cos\u00ec era ripartito il territorio della cosiddetta contea badalucchese dopo il decesso del conte Oberto di Ventimiglia: Montalto, Badalucco, Carpasio, Rezzo, Baiardo e met\u00e0 di Arma e Bussana tocc\u00f2 a Veirana, mentre al fratello Bonifacio spett\u00f2 Triora, Castelfranco/Dho e met\u00e0 di Arma e Bussana. Oramai facente parte del dominio repubblicano genovese Badalucco fu inserita nella podesteria di Triora. Nel 1525 fu interessato da un'epidemia di peste.\nCaduta la Repubblica di Genova nel 1797, e annessa alla Repubblica Ligure, la costituita municipalit\u00e0 di Badalucco fu assoggettata alla giurisdizione delle Palme in un proprio cantone; nel 1803 and\u00f2 a costituire il cantone di Taggia nella Giurisdizione degli Ulivi. Annesso al Primo Impero francese, dal 13 giugno 1805 al 1814 il territorio venne inserito nel Dipartimento delle Alpi Marittime sotto il cantone di Taggia.\nCaduto Napoleone Bonaparte, e dopo il Congresso di Vienna del 1814, dal 1815 fu parte integrante del Regno di Sardegna e in seguito del Regno d'Italia dal 1861. Dal 1859 al 1927 il territorio fu compreso nel VI mandamento di Taggia del circondario di Sanremo facente parte della provincia di Porto Maurizio e, con la sua costituzione, della successiva provincia di Imperia. Nel secondo conflitto bellico il Paese partecipa attivamente alla lotta di liberazione, con diversi conflitti tra i nazifascisti e i partigiani, come la battaglia di Badalucco.\nDal 1973 al 30 aprile 2011 ha fatto parte della Comunit\u00e0 montana Argentina Armea. Dal 2015 al 2016 ha fatto parte dell'Unione dei comuni delle Valli Argentina e Armea.\nSimboli.\nLo stemma ufficiale \u00e8 stato approvato con l'apposito Reale Decreto datato al 2 marzo del 1931; il gonfalone comunale \u00e8 stato invece approvato con l'apposito Decreto del Presidente della Repubblica datato al 1\u00ba dicembre del 1952.\nTuttavia, il Comune di Badalucco utilizza nelle comunicazioni e nei documenti ufficiali uno stemma differente rispetto a quello concesso nel 1931; curiosamente pure il gonfalone civico, esposto nelle cerimonie ufficiali, si presenta diverso rispetto a questo secondo emblema civico, riprendendo, invece, le forme grafiche dello stemma concesso. \nMonumenti e luoghi d'interesse.\nCentro storico.\nIl borgo medievale conserva ancora oggi cinque passaggi: la porta di San Rocco con piccolo corpo di guardia, la porta del Poggetto, la porta di Santa Lucia sul ponte omonimo, la porta del Beo e della Castella.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Badalucco sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nEventi.\nDi particolare rilevanza per il paese \u00e8 la sagra dello stoccafisso, evento organizzato annualmente alla terza domenica di settembre. Il legame tra lo stoccafisso e Badalucco sarebbe da ricercare, secondo una leggenda locale, ad un tentato assalto dei pirati saraceni al borgo nel corso della met\u00e0 del XVI secolo. La popolazione riusc\u00ec infatti a resistere all'assedio attingendo alle abbondanti scorte del merluzzo (proprio a Badalucco vi era lo smistamento e centro commerciale del pesce per tutta la media valle dell'Argentina, in arrivo via mare a Porto Maurizio e poi qui trasportato lungo le mulattiere), oltrech\u00e9 ad un'adeguata difesa e contrattacco. La manifestazione - denominata localmente \"Stucaf\u00ec' \u00e0a Ba\u00fcc\u020dgna\" - si svolge usualmente il terzo fine settimana settembrino lungo il centro storico.\nAltro evento di richiamo \u00e8 \"Invito al Vino\" festa enogastronomica che propone ben oltre 300 etichette di vini (a cura della Banca del Vino) che si svolge il 14 e 15 agosto.\nGeografia antropica.\nIl territorio comunale \u00e8 costituito, oltre al capoluogo comunale di Badalucco, dalle frazioni di Argallo, Ciabaudo e Zerni; fanno altres\u00ec parte del territorio le regioni di Caselle, Carcagnolo, Cegno, Fraitusa, Goretta, Ortai, Oxentina, Panarda, Poggio e Premartin per una superficie territoriale di 16,1\u00a0km2.\nConfina a nord con il comune di Molini di Triora e Montalto Carpasio, a sud con Bajardo, Ceriana e Taggia, ad ovest con Bajardo, e ad est con Dolcedo.\nEconomia.\nLe prevalenti colture agricole sono l'olivo monocultivar taggiasca, con presenza di diversi frantoi per la produzione di olio d'oliva e gli ortaggi, con produzione dei fagioli bianchi detti rundin. L'artigianato locale comprende la lavorazione di oggetti ricavati da ciocchi di olivo e d'erica, cestini in castagno e la creazione di monili in oro, argento e pietre preziose.\nInfrastrutture e trasporti.\nStrade.\nIl territorio di Badalucco \u00e8 attraversato principalmente dalla strada provinciale 548 la quale collega il centro con Taggia, a sud, e Montalto Carpasio verso nord. Altra arteria \u00e8 la provinciale 54 per Baiardo e Ceriana."}
{"id": "685053", "revid": "767487", "url": "https://it.wikipedia.org/wiki?curid=685053", "title": "Tigurini", "text": "I Tigurini erano uno dei quattro cantoni in cui erano suddivisi gli Elvezi, popolazione celtica delle odierne Svizzera e Germania meridionale. \nStoria.\nI Tigurini erano stanziati nella zona di Avenches. Nel 108 a.C., avevano invaso la Gallia meridionale insieme ai Cimbri, ai Teutoni e agli Ambroni. Nel 107 a.C., sotto la guida di Divicone, avevano sconfitto in battaglia l'esercito romano guidato dal console Lucio Cassio Longino. Poi, per\u00f2, invece di invadere l'Italia, avevano deciso di tornare nelle loro terre d'origine, scampando cos\u00ec alla disfatta inflitta dalle legioni ai Cimbri e ai Teutoni. Nel 107, insieme a Longino, era morto anche il bisnonno della moglie di Cesare. Questo episodio forn\u00ec al proconsole romano una delle giustificazioni per attaccare gli Elvezi, che nel 58 a.C., ancora guidati da Divicone, avevano tentato di attraversare la provincia della Narbonense per raggiungere il territorio dei Santoni, dove avevano deciso di stabilirsi. Furono proprio i Tigurini a essere sconfitti per primi da Cesare mentre si apprestavano ad attraversare la Saona (forse presso Tr\u00e9voux, a nord di Lione).\nNel XIX secolo gli Elvezi furono eletti dalla storiografia nazionale come antenati degli Svizzeri e Divicone, capo dei Tigurini, divenne il primo eroe nazionale svizzero."}
{"id": "685055", "revid": "767487", "url": "https://it.wikipedia.org/wiki?curid=685055", "title": "Ora e per sempre (film)", "text": "Ora e per sempre \u00e8 un film del 2004, diretto da Vincenzo Verdecchi e uscito nelle sale cinematografiche italiane il 18 settembre 2005.\nTrama.\nLa storia della squadra di calcio del Grande Torino fa da cornice alle vicende dei due protagonisti: Michael Sutten, anziano ex funzionario della Federcalcio Inglese e Valentino Motta, ambizioso manager di una casa editrice e padre assente.\nMichael ricorda il 1949, quand'era giunto a Torino per organizzare una partita di calcio tra l'Inghilterra (allora patria del calcio) e il Toro che, con le sue vittorie, ne metteva in discussione la supremazia. Valentino, invece, per esaudire l'ultimo desiderio del padre, si mette alla ricerca della tromba che in quei gloriosi anni suonava per dare la carica ai giocatori granata.\nMichael ricorda di aver conosciuto Sally Burke, una sua connazionale, docente di lingua e letteratura inglese all'Universit\u00e0 di Torino e di essersi innamorato di lei. Dopo aver stretto amicizia con Pietro, il suo autista, ebbe occasione di incontrare Mario, il trombettiere dello stadio Filadelfia. Quest'ultimo gli contese l'amore di Sally e alla fine riusc\u00ec a conquistarla.\nIl ritrovamento della tromba da parte di Valentino e di suo figlio Andrea svela i numerosi legami tra i personaggi, uniti da un'unica, esaltante e tragica storia: quella del Grande Torino."}
{"id": "685056", "revid": "123970102", "url": "https://it.wikipedia.org/wiki?curid=685056", "title": "Secutor", "text": "Il Secutor era una categoria gladiatoria dell'antica Roma. \u00c8 noto che combattesse, al pari del mirmillone, come opponente del \"retiarius\", poich\u00e9 le categorie di combattimento erano standardizzate. Dal metodo di combattimento che tipicamente intraprendeva ne deriva anche l'appellativo \"inseguitore\"; detto anche \"contraretiarius\" appunto per via del ruolo che aveva nell'arena.\nMetodo di combattimento.\nIl metodo di combattimento che si ipotizza potesse avere questo gladiatore consiste nel riuscire ad accorciare le distanze dal retiarius per poterlo colpire con la lama e per impedire all'avversario sferrare un colpo con il tridente o lanciare la rete che aveva in dotazione; se l'opponente per\u00f2 riusciva a scagliare il tridente il Secutor disponeva di uno scudo per proteggersi. Questa tattica porta il retiarius ad allontanarsi e addirittura scappare poich\u00e9 il suo equipaggiamento non prevedeva scudi di alcun genere; a questo si deve l'appellativo di Secutor, cio\u00e8 \"inseguitore\". Questo metodo di combattimento richiedeva una grande preparazione e un'innata potenza muscolare per sopportare il carico dell'armamento e sostenere lunghi scontri alla rincorsa dell'avversario.\nEquipaggiamento.\nL'equipaggiamento tipico di questo gladiatore consisteva in vari componenti. Un elmo di forma tondeggiante con calotta liscia e cresta, anch'essa liscia detto \"galea\", queste galee appunto erano lisce per non concedere appigli alla rete del \"reziario\". Esso, generalmente costruito in ferro o bronzo, era molto pesante e all'interno presentava imbottiture di cuoio o lana per essere pi\u00f9 comodamente indossabile; la visione inoltre era limitata da fori molto piccoli per poter avere una protezione migliore. Uno scudo imponente e concavo che aveva la funzione di proteggere dal ginocchio al viso lasciando appena scoperti i fori per la visuale; lo stesso scudo sulla parte superiore si presentava tondeggiante senza appigli per lo stesso motivo della \"galea\". La parte esposta degli arti inferiori era la tibia, preservata da un gambale di metallo reso calzante da una fasciatura in lana che aveva anche la funzione di assorbire i colpi. Una manica solitamente costituita da scaglie/placche metalliche o di cuoio, che comunque limitava leggermente i movimenti era posta sul braccio destro dell'inseguitore ed aiutava ad evitare ferite al braccio esposto durante l'attacco affondando o usando di taglio la lama.\nL'arma appunto del secutor consisteva in un piccolo e maneggevole gladio che per le caratteristiche divenne la prediletta dai gladiatori, detto anche sica, che differisce dalla \"supina\" per l'angolatura della lama che veniva utilizzata dal gladiatore di tipo trace.\nLa categoria \"Secutores\" faceva parte dei Gladiatori sanniti."}
{"id": "685057", "revid": "339392", "url": "https://it.wikipedia.org/wiki?curid=685057", "title": "Silver Goal", "text": ""}
{"id": "685058", "revid": "339392", "url": "https://it.wikipedia.org/wiki?curid=685058", "title": "Silver Gol", "text": ""}
{"id": "685060", "revid": "1762097", "url": "https://it.wikipedia.org/wiki?curid=685060", "title": "La coscienza di Zeno", "text": "La coscienza di Zeno \u00e8 un romanzo psicoanalitico di Italo Svevo, pubblicato nel 1923 dall'editore Cappelli a Bologna.\nNella prefazione del libro il sedicente psicoanalista Dottor S (si pensa che fosse ispirato a Sigmund Freud o pi\u00f9 verosimilmente a Edoardo Weiss) dichiara di voler pubblicare \"per vendetta\" alcune memorie, redatte in forma autobiografica da un suo paziente, Zeno Cosini, che si \u00e8 sottratto alla cura che gli era stata prescritta. Gli appunti dell'ex-paziente costituiscono il contenuto del libro.\nIl romanzo \u00e8 di fatto l'analisi della psiche di Zeno, un individuo che si sente \"malato\" e \"inetto\" ed \u00e8 continuamente in cerca di una guarigione dal suo malessere attraverso molteplici tentativi, a volte assurdi o controproducenti.\nStruttura.\nIl romanzo si presenta come se fosse la confessione di Zeno Cosini. La narrazione, svolta in prima persona, non segue un ordine cronologico, ma si articola focalizzandosi sugli eventi principali della vita di Zeno: l'ordine degli eventi \u00e8 basato dunque sui rapporti analogici tra gli episodi ricordati. Svevo utilizza molto l'ironia e adotta un linguaggio non letterario, ma una lingua di uso quotidiano con dialetto triestino, toscano e qualche termine in tedesco.\nZeno Cosini, il protagonista dell'opera, \u00e8 un commerciante che proviene da una famiglia ricca, vive nell'ozio e ha un rapporto conflittuale con il padre, che si rifletter\u00e0 su tutta la sua vita. Nell'amore, nei rapporti coi familiari e gli amici, nel lavoro, egli prova un costante senso di inadeguatezza e di \"inettitudine\", che interpreta come sintomi di una malattia. \nCapitoli.\nPrefazione.\n\u00c8 questo uno dei capitoli pi\u00f9 importanti, dato che rappresenta una finzione letteraria ben congegnata. Si tratta di poche righe firmate dal dottor S., lo psicanalista che ha in cura Zeno, il quale espone l'origine del libro.\nA causa dell'ingiustificata interruzione della terapia da parte di Zeno, proprio nel momento in cui essa stava dando i suoi frutti, il dottore, profondamente ferito nel suo orgoglio professionale, decide di vendicarsi del paziente, pubblicando quelle memorie che lui stesso ha consigliato a Zeno di scrivere come parte integrante della cura. Tali memorie, in cui Zeno ha accumulato menzogne e verit\u00e0, sono i capitoli successivi del libro.\n\u00c8 chiaro che questa finzione letteraria \u00e8 anche una polemica contro la psicoanalisi, una forma di terapia che proprio in quegli anni iniziava velocemente ad affermarsi, soprattutto nell'Impero austro-ungarico, di cui Trieste faceva parte. L'iniziale \"S\" sarebbe interpretabile come la prima lettera del nome del padre della psicoanalisi, Sigmund Freud, anch'egli austriaco (di Vienna), ma potrebbe anche riferirsi all'autore stesso. Si \u00e8 altres\u00ec a lungo ritenuto che il Dottor S. fosse l'analista triestino, nonch\u00e9 seguace di Freud, Edoardo Weiss. Lo studioso Giovanni Palmieri ha ipotizzato che si tratti dello psicologo ginevrino Charles Baudouin.\nPreambolo.\nZeno racconta i primi tentativi frustranti di scrivere qualcosa sulla sua vita, e si perde in divagazioni oniriche sulla sua infanzia, condizionate dalla recente visione del nipotino, figlio della cognata Anna Malfenti.\nIl fumo.\nIl protagonista narra il vizio del fumo trasversalmente a tutta la sua vita .\nOltre all'inettitudine, un suo problema \u00e8 il vizio del fumo, di cui non riesce a liberarsi. Il protagonista, infatti, ricorda di aver iniziato a fumare gi\u00e0 nell'adolescenza, a causa del rapporto conflittuale con il padre, al quale inizialmente rubava soldi per comprare le sigarette; in seguito, dopo essere stato scoperto, raccoglie i sigari fumati a met\u00e0 sparsi per casa. Nonostante pi\u00f9 volte si sia riproposto di smettere, non vi riesce proprio, e per questo si sente frustrato. I numerosi sforzi e tentativi non portano per\u00f2 a nessun risultato.\nOgni volta che prova a smettere di fumare, Zeno decide di fumare un\"'ultima sigaretta\" (U.S.) e di annotare la data di questa. Dopo numerosi fallimenti Zeno si rende conto che fumare \"ultime sigarette\" \u00e8 per lui un'esperienza piacevolissima, in quanto quelle assumono ogni volta un sapore diverso, causato dalla coscienza che dopo quelle non potr\u00e0 fumarne pi\u00f9. Zeno si rivolge a facoltosi medici, riempie libri e addirittura pareti con la sigla U.S., ma non riesce a smettere: il tentativo dura moltissimi anni e non si realizza mai, neanche dopo essersi recato in una clinica specialistica dove, una volta pentitosi di avere iniziato la cura, corrompe l'infermiera con l'alcol per scappare pensando erroneamente che la moglie lo stia tradendo con il Dottor Muli, il dottore della clinica.\nIl continuo rimandare un evento \u00e8 tipico del nevrotico, che, in questo caso, pu\u00f2 gustare sempre di pi\u00f9 l'ultima sigaretta. Zeno inoltre indica il vizio del fumo come causa dei cambiamenti repentini di facolt\u00e0 universitaria (passa numerose volte dalla facolt\u00e0 di chimica a quella di giurisprudenza).\nIl considerare il fumo responsabile del suo malessere sar\u00e0 identificato dallo psicanalista come un riflesso del senso di colpa nei confronti del padre\u02d0 il \"padrone interiore\" di Zeno lo punisce per la sua volont\u00e0 di competere col padre attribuendo la colpa dei suoi mali proprio all'oggetto della competizione, le sigarette.\nLa morte di mio padre.\nZeno rievoca il rapporto conflittuale con suo padre, dando particolare attenzione ai suoi ultimi giorni di vita.\nSi tratta di una relazione ostacolata dall'incomprensione e dai silenzi. Il padre non ha alcuna stima del figlio, tanto che, per sfiducia, affida l'azienda commerciale di famiglia a un amministratore esterno, l'Olivi. A sua volta il figlio, che si ritiene superiore per intelletto e cultura, non stima il padre e sfugge ai suoi tentativi di parlare di argomenti profondi.\nIl pi\u00f9 grande dei malintesi \u00e8 l'ultimo, che avviene in punto di morte: quando il figlio \u00e8 al suo capezzale, il padre, ormai incosciente, lo colpisce con la mano. Zeno non riuscir\u00e0 mai a capire il motivo di quel gesto, se si fosse trattato di uno schiaffo assestato allo scopo di punirlo o soltanto di una reazione inconscia del padre ammalato. L'interrogativo produce un dubbio che accompagner\u00e0 il protagonista fino all'ultimo dei suoi giorni. Alla fine Zeno preferisce ricordare il padre come era sempre stato: \"io divenuto il pi\u00f9 debole e lui il pi\u00f9 forte\".\nDa questo capitolo fino al settimo (\"Storia di un'associazione commerciale\") il racconto procede in successione cronologica, dal 1890, anno della morte del padre, al 1895, anno della morte di Guido Speier.\nLa storia del mio matrimonio.\nZeno narra le vicende che lo portano al matrimonio.\nIl protagonista, alla disperata ricerca di una moglie, conosce quattro sorelle, le figlie di Giovanni Malfenti, con cui Zeno ha stretti rapporti di lavoro e per il quale nutre profonda stima, al punto che lo vede come una figura paterna dopo la morte del padre. Egli \u00e8 accolto in casa Malfenti da una delle quattro fanciulle, Augusta, la quale, non essendo bella e mostrando riguardo verso il protagonista, viene da lui subito \"esclusa\" per un'eventuale proposta di matrimonio; sono escluse poco dopo anche Anna, in quanto essa ha solo otto anni, e Alberta, diciassettenne dai tratti ancora infantili. Zeno fa dunque la corte alla primogenita Ada, che considera \"seria\", ma il suo sentimento non \u00e8 ricambiato, perch\u00e9 ella lo considera troppo diverso da lei e incapace di cambiare. Ada, d'accordo con la famiglia, fa s\u00ec che Zeno eviti di farle visita per alcuni giorni.\nQuando Zeno torna a casa Malfenti, vi trova un altro uomo, Guido Speier, anch'egli interessato a Ada, ma ricambiato; questa figura scatena in Zeno sentimenti contrastanti: Guido \u00e8 un \"vincitore\", che ha molto pi\u00f9 successo di Zeno presso la famiglia Malfenti (ad esempio, suona il violino molto meglio). Infine Zeno, dopo mille ripensamenti, si decide a dichiarare il suo amore ad Ada, ma \u00e8 respinto. Dopo il rifiuto, Zeno si rende conto di non voler rimanere da solo e soprattutto di non essere pronto a smettere di frequentare la famiglia di Giovanni Malfenti. Perci\u00f2 la stessa sera fa la proposta di matrimonio prima ad Alberta, la terza sorella - la quale lo respinge perch\u00e9 desidera continuare i suoi studi -, e infine si accontenta di Augusta, la meno attraente delle sorelle, ma disposta a dedicare la sua vita a lui: si riveler\u00e0 una moglie ideale, pur consapevole che Zeno non la ama (infatti lui considera l'idea di abbandonare Augusta il giorno del matrimonio, mentre lei lo stesso giorno gli dice, commossa, \"non dimenticher\u00f2 mai che, pur non amandomi, mi sposaste\"). Anche la moglie di Giovanni, la suocera di Zeno, non \u00e8 ingannata dalla grande passione che egli finge per Augusta, mentre Giovanni \u00e8 convinto che Zeno sia un esempio di amore. Anche Guido e Ada si fidanzano.\nAnche se ad Augusta Zeno rimane legato da un sincero e tiepido affetto, perch\u00e9 gli garantisce una comoda e sicura vita familiare, ci\u00f2 non gli impedisce di trovarsi un'amante, Carla. Augusta costituisce nel romanzo una figura femminile dolce e tenera, che si prodiga per il proprio marito. In lei Zeno trova la figura materna che cercava e un conforto sicuro mancatogli nell'infanzia; per lui rappresenta \"la salute personificata\".\nLa moglie e l'amante.\nZeno racconta il rapporto con la sua amante.\nIl rapporto conflittuale di Zeno Cosini con la sfera femminile (la sua patologia \u00e8 stata bollata dallo psicologo come sindrome edipica) \u00e8 evidenziato anche dalla ricerca dell'amante. Zeno accenna a tale esperienza come un rimedio per sfuggire al \u00abtedio della vita coniugale\u00bb. La verit\u00e0 \u00e8 che per\u00f2 Zeno non lascia la sua amante, \u00e8 Carla che lascer\u00e0 Zeno. Al contrario Guido lascer\u00e0 la sua amante ma troppo tardi perch\u00e9 Ada lo lascer\u00e0 proprio per quel motivo.\nQuella con Carla Gerco \u00e8 un'\u00abavventura insignificante\u00bb. Lei \u00e8 solo una \u00abpovera fanciulla\u00bb, che inizialmente suscita in lui un istinto di protezione. All'inizio Zeno e Carla sono legati da una relazione basata sul semplice desiderio fisico, ma successivamente essa viene sostituita da una vera e propria passione. Anche Carla subisce dei cambiamenti: prima insicura, diventa poi una donna energica e dignitosa e finisce con l'abbandonare il suo amante a favore di un maestro di canto, che Zeno stesso le ha presentato e pagato.\nZeno non smetter\u00e0 mai di amare la moglie Augusta (che dimostra verso di lui un atteggiamento materno e gli comunica sicurezza). Verso la conclusione del suo rapporto con Carla, invece, maturer\u00e0 per quest'ultima un sentimento ambivalente che si avviciner\u00e0 all'odio.\nIn questo capitolo \u00e8 raccontata la morte di Giovanni Malfenti\u02d0 Zeno perde per la seconda volta una figura paterna.\nStoria di un'associazione commerciale.\nZeno racconta le vicende dell'associazione commerciale presso cui lavora insieme al cognato Guido.\nIncapace di gestire il proprio patrimonio, Guido prega il cognato Zeno di aiutarlo a mettere in piedi una casa commerciale. Egli dice a se stesso di accettare per \"bont\u00e0\", ma in realt\u00e0 lo fa per un oscuro desiderio di rivalsa e di superiorit\u00e0 nei confronti del fortunato rivale in amore che, nel frattempo, ha sposato Ada, verso la quale Zeno vuole mostrare indifferenza; cos\u00ec Zeno inizia a lavorare per Guido senza compenso, e si convince di avere per lui un grande sentimento di amicizia, ma in realt\u00e0 lo percepisce come rivale. La casa commerciale ha come impiegati Luciano Olivi, figlio dell'amministratore del patrimonio di Zeno, e Carmen, giovane desiderosa di impratichirsi. L'attivit\u00e0 della casa commerciale \u00e8 poco florida\u02d0 Zeno frequenta l'ufficio con incostanza; Guido conclude pochi affari fallimentari, distratto dal corteggiamento di Carmen, e dedica molto tempo alla caccia e alla pesca. Anche Guido, peraltro, nei ricordi di Zeno appare come un inetto, e inizia a sperperare il suo patrimonio e a tradire la moglie con Carmen, mentre Zeno ha la soddisfazione di essere incaricato da Ada di aiutare e proteggere il marito. Ada \u00e8 sconvolta dalla gelosia per i tradimenti di Guido, da cui ha avuto anche due gemelli, e si ammala del morbo di Basedow; a Zeno nasce un secondo figlio (dopo Antonia), Alfio. Intanto il matrimonio di Zeno con Augusta prosegue felicemente, e Ada \u00e8 invidiosa del loro successo.\nDal bilancio del primo anno di attivit\u00e0 della casa commerciale risulta una perdita di met\u00e0 del capitale, e Guido tenta di convincere Ada a sostenere con il suo denaro met\u00e0 della perdita, ma essa, consapevole che il marito la tradisce, \u00e8 restia a farlo. Questi simula allora un tentativo di suicidio, per indurre la moglie ad aiutarlo economicamente\u02d0 Ada gli accorda allora il prestito. Guido inizia poi a giocare in borsa - consigliato da Nilini, un conoscente di Zeno - e, a seguito di grandi perdite, decide di fingere di nuovo il suicidio ingerendo un'enorme dose di veronal puro (che Zeno aveva suggerito per fingere il suicidio, durante un incontro di pesca, come veleno non mortale). La famiglia crede che lui stia fingendo il suicidio e i medici che sono chiamati a occuparsi di Guido sono alquanto negligenti, cos\u00ec che egli muore davvero; Zeno \u00e8 l'unico a sapere che Guido non si voleva uccidere, e non lo rivela a nessuno.\nZeno, impegnato a salvarne il patrimonio, riesce a recuperare una parte significativa di quanto perso da Guido, ma, ricordatosi in ritardo del suo funerale, si accoda al corteo funebre sbagliato. Per questo \u00e8 accusato da Ada, divenuta nel frattempo brutta e non pi\u00f9 desiderabile a causa della malattia, di avere in tal modo espresso la sua gelosia e il suo malanimo verso il marito. Il famoso triangolo matrimoniale termina con tre sconfitte irreparabili, ma anche con l'autoinganno dei tre protagonisti, incapaci di distinguere fra sogno e realt\u00e0.\nAda parte per Buenos Aires con i figli, diretta dalla famiglia di Guido.\nPsicoanalisi.\nIl capitolo \u00e8 un complesso di lettere scritte da Zeno, dove afferma che il dottore gli ha diagnosticato il complesso di Edipo e il complesso di Caino. La pi\u00f9 famosa \u00e8 quella del 3 maggio 1915 dove dice di voler interrompere la terapia psicanalitica perch\u00e9 non ci crede e secondo lui ormai non pu\u00f2 pi\u00f9 guarire. Questo perch\u00e9 Zeno dice di essere nato con la malattia e secondo lui la malattia \u00e8 una convinzione dell'uomo, da cui si pu\u00f2 guarire non con delle cure ma solo con la persuasione della salute, quindi convincersi di essere guarito. Zeno infatti far\u00e0 cosi, tanto da diventare un uomo di successo.\nZeno \u00e8 convinto che la guerra sia buona perch\u00e9 secondo lui un evento cosi catastrofico eliminer\u00e0 la malattia una volta per tutte dal mondo. \nNel capitolo precedente ha termine la stesura dei ricordi che era stata ordinata dallo psicoanalista dottor S. come preparazione alla cura. \nIn quest'ultimo capitolo, Zeno tiene un diario, che in seguito invier\u00e0 al Dottore per comunicargli il suo punto di vista. Il diario di Zeno si compone di quattro parti, contrassegnate dalle date di quattro giorni distinti negli anni di guerra 1915-1916. Nella riflessione conclusiva, Zeno si considera completamente guarito, perch\u00e9 ha scoperto che la \"vita attuale \u00e8 inquinata alle radici\" e che rendersene conto \u00e8 segno di salute, non di malattia. Zeno addirittura nega di essere mai stato ammalato poich\u00e9 la sua malattia, in realt\u00e0, non era altro che uno stato che gli ha permesso una visione pi\u00f9 lucida della realt\u00e0. Zeno generalizza la malattia a tutto il mondo sostenendo che chi si sente sano \u00e8 malato e viceversa: la salute \u00e8 la condizione di chi possiede certezze, principi; quindi, constatata la vanit\u00e0 di ogni certezza, egli conclude che sarebbe meglio \"guarire dalla salute\". L'uomo tuttavia \u00e8 ammalato cos\u00ec in profondit\u00e0 che nessuna medicina lo pu\u00f2 guarire. Nel finale apocalittico, Zeno inizia a riflettere sugli ordigni costruiti dall'\"uomo occhialuto\" che secondo lui porteranno alla distruzione del mondo, prima o poi: una riflessione inquietante che pu\u00f2 definirsi quasi profetica, poich\u00e9 sembra riferirsi ai futuri ordigni atomici.\nCritica.\nQuesto romanzo conclude la serie di opere sul tema dell'inettitudine iniziato in \"Una vita\" e successivamente sviluppato in \"Senilit\u00e0\": a differenza dei suoi predecessori, Nitti e Brentani, il protagonista Cosini riesce a superare la malattia ed il complesso di inferiorit\u00e0.\nLa \"malattia\" di Zeno gli impedisce di identificarsi con il mondo concreto. Egli prende tuttavia coscienza di queste sue imperfezioni; per questo \u00e8 ben lieto di modificare le proprie esperienze. Gli altri uomini, invece, convinti di essere perfetti, restano cristallizzati in una condizione di immutabilit\u00e0, ovvero negano ogni possibile miglioramento. Il processo di guarigione del protagonista si baser\u00e0 quindi in buona parte su una presa di coscienza nei confronti della propria personalit\u00e0 e si realizzer\u00e0 nell'accettazione dei propri limiti.\nParticolarmente interessante \u00e8 la concezione che Zeno ha di s\u00e9 a confronto con gli altri personaggi (le tre sorelle, il padre, Guido Speier, Enrico Copler...): egli sa di essere malato e considera gli altri \"sani\", ma proprio perch\u00e9 questi ultimi sanno di esser \"normali\" tendono a rimanere cristallizzati nel loro stato, mentre Zeno, inquieto, si considera un inetto e per questo \u00e8 disposto al cambiamento e a sperimentare \"nuove forme di esistenza\". Sulla base di questa convinzione egli finisce col ribaltare il rapporto tra sanit\u00e0 e malattia: l'inettitudine si configura come una condizione aperta, disponibile ad ogni forma di sviluppo; e di conseguenza la sanit\u00e0 si riduce ad un difetto, l'immutabilit\u00e0."}
{"id": "685068", "revid": "1534511", "url": "https://it.wikipedia.org/wiki?curid=685068", "title": "BibTeX", "text": "B, scritto anche BibTeX in testo normale, \u00e8 uno strumento utilizzato per la formattazione di liste di riferimenti bibliografici utilizzato dal software di scrittura\nformula_1\n(LaTeX).\nCreato inizialmente da Oren Patashnik e Leslie Lamport nel 1985, BibTeX semplifica la citazione di riferimenti bibliografici in maniera consistente, separando l'informazione bibliografica dalla modalit\u00e0 di presentazione. Si tratta di un principio fondamentale dello standard SGML, gi\u00e0 utilizzato dallo stesso LaTeX, ma anche da XML, XHTML, CSS, ecc.\nIl file di informazione bibliografica (suffisso .bib).\nBibTeX utilizza un formato di file di tipo testuale, senza informazioni sullo stile di presentazione, contenente un elenco di voci bibliografiche che spazia dai libri, agli articoli di riviste, a tesi, ecc. Di solito questo database bibliografico testuale \u00e8 contenuto in un file con il suffisso codice_1.\nGli elementi della bibliografia vengono inclusi in un file con estensione codice_1, e vengono divisi per tipo. I seguenti tipi sono compresi virtualmente in ogni stile di BibTeX:\nFogli di stile bibliografici (suffisso .bst).\nIl documento LaTeX deve specificare uno stile per la bibliografia. Questo viene fatto con il comando:\ncodice_42.\nValori comuni sono codice_43 e codice_44.\nI file di stile BibTeX, per i quali \u00e8 comune l'estensione codice_45, vengono scritti in un semplice file separato che descrive come gli oggetti in bibliografia vadano formattati. Il programma BibTeX formatta allora gli oggetti in bibliografia secondo lo stile specificato nel file, tipicamente generando comandi TeX o LaTeX per la formattazione; esistono comunque fogli di stile per generare come output un documento HTML.\nFogli di stile personalizzati possono essere facilmente generati tramite il comando \"latex makebst\".\nEsempi.\nUn file codice_1 pu\u00f2 contenere la seguente referenza, che descrive un manuale matematico:\n @Book{abramowitz+stegun,\n author = \"Milton Abramowitz and Irene A. Stegun\",\n title = \"Handbook of Mathematical Functions with\n Formulas, Graphs, and Mathematical Tables\",\n publisher = \"Dover\",\n year = 1964,\n address = \"New York\",\n edition = \"ninth Dover printing, tenth GPO printing\"\nSe il documento fa riferimento a questo manuale, l'informazione bibliografica pu\u00f2 essere formattata in modi diversi a seconda dello stile di citazione adottato (ad esempio, APA, MLA, Chicago). Il modo in cui LaTeX gestisce questo \u00e8 dato dall'uso del comando codice_47 e dallo stile bibliografico nel documento LaTeX. Se il comando codice_48 appare all'interno di un documento LaTeX, il programma codice_49 includer\u00e0 questo libro nella lista di riferimenti del documento e generer\u00e0 l'appropriato codice di formattazione LaTeX. Guardando il documento LaTeX formattato, il risultato dovrebbe sembrare:\nA seconda del foglio di stile, BibTeX potr\u00e0 spostare i cognomi degli autori, cambiare maiuscole e minuscole, omettere campi inseriti nel file codice_1, formattare testo in corsivo, aggiungere punteggiatura, eccetera. Poich\u00e9 lo stesso foglio di stile viene utilizzato per intere liste di citazioni, queste vengono formattate in modo consistente, con minimo sforzo degli autori e degli editori.\nI prefissi per i cognomi, come \"von\", \"van\", e \"der\" sono gestiti automaticamente, purch\u00e9 siano minuscoli per distinguerli dai secondi nomi. Cognomi con pi\u00f9 parole sono distinti da primi e secondi nomi ponendo il cognome per primo, poi una virgola, quindi il primo ed il secondo nome. I suffissi come Jr., Sr., e III sono generalmente gestiti usando due virgole come separatori, come nell'esempio seguente:\n @Book{hicks2001,\n author = \"von Hicks, III, Michael\",\n title = \"Design of a Carbon Fiber Composite Grid Structure for the GLAST \n Spacecraft Using a Novel Manufacturing Technique\",\n publisher = \"Stanford Press\",\n year = 2001,\n address = \"Palo Alto\",\n edition = \"1st,\",\n isbn = \"0-69-697269-4\"\nL'autore pu\u00f2 non usare una virgola per separare il suffisso del nome dal cognome, usando invece parentesi graffe come in {Hicks III}.\nUso di pi\u00f9 file in input.\nSe si hanno a disposizione pi\u00f9 file codice_1, \u00e8 necessario includerli utilizzando un solo comando codice_52: i file vanno quindi inseriti all'interno delle parentesi graffe separati da una virgola e nessuno spazio. Per esempio:\ncodice_53\nStili per usi diversi.\nCi sono molti fogli di stile predefiniti per riviste differenti. Se si ha bisogno di personalizzare lo stile di citazione, si possono usare i pacchetti natbib o jurabib oppure codice_54"}
{"id": "685069", "revid": "155634", "url": "https://it.wikipedia.org/wiki?curid=685069", "title": "Prospero Colonna (di Paliano)", "text": "Biografia.\nFiglio di Giovanni Andrea I Colonna, XIII principe di Paliano, e di Isabella Alvarez di Toledo, nacque 18 giugno 1858. Si spos\u00f2 con Maria Ignazia ultima erede dei Massimo d'Aracoeli duchi di Rignano, con cui ebbe Mario, Piero (futuro Governatore di Roma) e Fabrizio.\nFu eletto alla Camera del Regno per XIX Legislatura nella circoscrizione di Anagni, e per la XIX Legislatura, sempre nella circoscrizione di Anagni. Si dimise dalla Camera del regno il 31 gennaio del 1900.\nIl 14 giugno del 1900, relatore Antonino Di Prampero, fu eletto Senatore.\nGi\u00e0 assessore comunale, fu Sindaco di Roma due volte, la prima nel periodo dicembre 1899 - ottobre 1904 e la seconda, durante la prima guerra mondiale, nel periodo luglio 1914 - giugno 1919.\nDurante il suo primo mandato di Sindaco di Roma ebbe a celebrare la rottura dell'ultimo diaframma del traforo sotto il Quirinale, traforo che fu inaugurato il 20 ottobre 1902, con il passaggio di tre tram destinati alle autorit\u00e0.\nNel giugno del 1904 il Comitato Olimpico presieduto da Pierre de Coubertin assegn\u00f2 a Roma l'organizzazione della IV edizione dei giochi Olimpici, designazione che prima fu accettata dal Sindaco Colonna, poi fatta decadere a seguito del grave dissesto finanziario in cui versava la Capitale, e al mancato intervento a sostegno dei Giochi da parte del governo Giolitti. A seguito di questa rinuncia, il principe Colonna si dimise dalla carica di Sindaco.\nAllo scoppio della I Guerra Mondiale, volontario con il grado di tenente colonnello di cavalleria, non partecip\u00f2 agli eventi bellici in quanto Sindaco di Roma. Mor\u00ec il 16 settembre 1937."}
{"id": "685071", "revid": "79457", "url": "https://it.wikipedia.org/wiki?curid=685071", "title": "Campo de' fiori", "text": ""}
{"id": "685081", "revid": "1543377", "url": "https://it.wikipedia.org/wiki?curid=685081", "title": "Valledupar", "text": "Valledupar \u00e8 un comune della Colombia, capoluogo del dipartimento di Cesar.\nStoria.\nLa citt\u00e0 fu fondata nel 1550 da Hernando de Santana, un \"conquistador\" spagnolo. Il nome Valle de Upar (valle di Upar) \u00e8 stato stabilito in onore di un \"cacique\" amerindio che governava la zona; Cacique Upar.\nIn epoche recenti la citt\u00e0 \u00e8 stata coinvolta in modo intenso nel conflitto interno colombiano con frequenti sequestri di persona.\nGeografia fisica.\nSituata fra le montagne della Sierra Nevada de Santa Marta e la Serrania del Perija nei pressi del fiume di Guatapur\u00ed e del fiume del Cesar.\nSuddivisione amministrativa.\nLa municipalit\u00e0 di Valledupar \u00e8 divisa in sei diverse zone geografiche integrate da suddivisioni chiamati Corregimiento e suddivisioni a questo chiamati Vereda\nEconomia.\nValledupar \u00e8 un importante centro agricolo di riferimento per l'intero dipartimento Cesar e per i comuni del sud di La Guajira, precedentemente conosciuti come Provincia de Padilla. L'attivit\u00e0 principale \u00e8 l'allevamento del bestiame.\nCuriosit\u00e0.\nValledupar \u00e8 conosciuta per essere la culla della musica popolare colombiana chiamata vallenato.\nLa citt\u00e0 \u00e8 sede di una delle prigioni di massima sicurezza pi\u00f9 moderne della Colombia."}
{"id": "685083", "revid": "124239316", "url": "https://it.wikipedia.org/wiki?curid=685083", "title": "Pino Caruso", "text": "Biografia.\nTra teatro e televisione.\nInizia in Sicilia come attore drammatico, debuttando al Piccolo Teatro di Palermo il 16 marzo 1957 con un breve ruolo in \"Il giuoco delle parti\" di Luigi Pirandello. Un anno dopo, per il Teatro Massimo di Palermo, interpreta un ruolo recitante ne \"Il flauto magico\" di Wolfgang Amadeus Mozart. Nel 1963 \u00e8 scritturato dal Teatro Stabile di Catania.\nNel 1965 si trasferisce a Roma e passa al cabaret Il Bagaglino (1965-1967). Nel 1967 sempre per il Bagaglino debutta al Teatro Nuovo di Milano con lo spettacolo \"Pane al Pino e Pino al Pino\" di Castellacci e Pingitore. Nel 1968 la Rai battezza la prima delle sue numerose apparizioni televisive, scritturandolo per la trasmissione di variet\u00e0 \"Che domenica amici\", per la quale tiene una rubrica settimanale: \"Diario siculo\". Seguono, tra le altre, \"Gli amici della domenica\" (1970), \"Canzonissima\" (1971), \"Teatro 10\" (1971-1972), e \"Dove sta Zaz\u00e0\" di Castellani, Pingitore e Falqui (1973). Nel 1975 partecipa a \"Mazzabub\u00f9\" (Rai Uno), sempre di Castellani e Pingitore, per la regia di Falqui, in cui presenta \"Venga a prendere un caff\u00e8 da noi\", monologo satirico sulla mafia che gli regala particolare popolarit\u00e0. Caruso \u00e8 inoltre tra i primi artisti ad affermare la lingua siciliana alla televisione italiana e in alcuni spot pubblicitari. \nNel 1977, sempre per la Rai, \u00e8 protagonista di \"Caruso al cabaret\", uno speciale a lui dedicato, ed \u00e8 ospite a \"Portobello\".\nNel 1979 \u00e8 protagonista con Ornella Vanoni di \"Due come noi\", testi di Guard\u00ec, Di Pisa, Falqui e dello stesso Caruso per la regia di Falqui. Viene eletto Segretario a titolo gratuito del sindacato attori italiani (SAI), col quale si impegna sulla questione dei finanziamenti pubblici e per la recitazione in \"presa diretta\". Durante la sua gestione nasce l'IMAIE.\nNel 1981 \u00e8 protagonista insieme a Milva di \"Palcoscenico\", regia di Antonello Falqui. Nel 1982 \u00e8 protagonista e autore dei testi di \"Che si beve stasera?\" (Rai Due), per la regia di Paolo Poeti. Nel 1983 scrive e dirige per Rai Tre \"Lei \u00e8 colpevole, si fidi\" (da un'idea di Vittorio Sindoni), un film satirico sul caso Enzo Tortora e sulla cattiva giustizia, interpretato oltre che dallo stesso Caruso, da Renzo Arbore, Oreste Lionello, Enrico Montesano, Gigi Proietti, e Luciano Salce, tutti nei panni di se stessi. L'anno seguente \u00e8 ospite a \"Fantastico\" (1984) e diviene ospite fisso di \"Domenica in\", al fianco di Pippo Baudo prima e Raffaella Carr\u00e0 poi, sino alla stagione 1986-1987; per quest'ultima partecipazione viene premiato con il Premio Regia Televisiva.\nNel frattempo continua l'impegno teatrale, interpretando \"Il don Giovanni involontario\" di Vitaliano Brancati per il Teatro Stabile di Catania, mentre dal 1970 fino agli anni novanta Caruso gira per varie stagioni l'Italia con due spettacoli che lo vedono anche autore dei testi, \"Conversazione di un uomo comune\", e \"La questione settentrionale\". Sempre in ambito teatrale, dirige \"I love you\" al Teatro dell'Orologio di Roma.\nDal 1988 al 1990 scrive e cura per il TG2 la rubrica televisiva di satira politica e di costume \"L'asterisco\". Nel 1989 si dimette da segretario del SAI per tornare a tempo pieno al suo lavoro d'attore. Lo stesso anno, al fianco di Gigi Proietti e Anna Carlucci, presenta la serata inaugurale del Festival di Venezia, di cui cura anche i collegamenti giornalieri con il TG2.\nNel 1990 su Rai Due presenta assieme a Claudia Mori il programma musicale \"Dudu dud\u00f9\". Nella stagione 1995-1996 \u00e8 conduttore per il circuito Cinquestelle della rubrica settimanale \"Il ballottaggio\".\nDal 1995 al 1997, su nomina del sindaco Leoluca Orlando, Caruso progetta e dirige \"Palermo di scena\", manifestazione d'arte e spettacoli. In tale occasione Caruso rinnova il tradizionale Festino di Santa Rosalia, trasformandolo in rappresentazione teatrale, itinerante, a tutti gli effetti. Nel 2001 il commissario straordinario Ettore Serio richiama Caruso a ripeterne l'esperienza.\nDal 1997 al 1999 \u00e8 opinionista in \"Domani \u00e8 un altro giorno\" di Alda D'Eusanio.\nA partire dal 2002 \u00e8 tra i protagonisti della fiction \"Carabinieri\" Canale 5 per due stagioni, interpretando il maresciallo Giuseppe Capello, uscendo di scena andando poi in pensione. Nel 2003 \u00e8 protagonista del \"Tutto per bene\" di Luigi Pirandello e nel 2004 de \"Le Vespe\" di Aristofane, al Teatro Greco di Siracusa. Interpreta inoltre il mafioso nel film tv \"L'onore e il rispetto\" di Salvatore Samperi; il prete nel film \"La matassa\" di Ficarra e Picone e Giambattista Avellino.\nNel 2009 interpreta il monologo \"La voce dei vinti\" e, per il Teatro Stabile di Palermo, con la coproduzione del Teatro Stabile di Catania, interpreta, curandone anche la regia, il monologo spettacolo \"Mi chiamo Antonio Calderone\", di Dacia Maraini, tratto dal libro di Pino Arlacchi \"Gli uomini del disonore\". Nel 2010 Pino Caruso \u00e8 il protagonista de \"Il berretto a sonagli\" (regia G. Dipasquale) ottenendo grande successo di pubblico e di critica. Nel 2012, cura una versione drammatica del Pinocchio di Collodi, e dal 2014 bissa il successo de \"Il berretto a sonagli\" riadattando il pirandelliano \"Non si sa come\" per il Teatro Biondo.\nLa scrittura.\nPino Caruso a partire dal 1969 ha scritto numerosi libri, spaziando tra vari generi. Si segnalano, in particolare la raccolta di poesie \"Il silenzio dell'ultima notte\" (editore Flaccovio), e la raccolta di aforismi, storie e ragionamenti \"Appartengo a una generazione che deve ancora nascere\", edito da Rai-Eri-mondadori- gi\u00e0 alla seconda ristampa dopo il successo della prima.\nIl suo libro \"L'uomo comune\" (editore Marsilio) ha vinto la Palma d'oro al Salone Internazionale del Libro di Bordighera. Nel 2017 escono \"Se si scopre che sono onesto, nessuno si fider\u00e0 pi\u00f9 di me\" e \"Il senso dell'umorismo \u00e8 l'espressione pi\u00f9 alta della seriet\u00e0\" (Alpes editore). Raccolte di \"Aforismi, riflessioni, storie, persone, personaggi e ragionamenti sullo stato attuale del mondo\".\nA partire dal 1976 Caruso ha inoltre collaborato periodicamente a giornali e riviste, tenendo delle rubriche fisse tra gli altri per i quotidiani \"Il Mattino\", \"Il Messaggero\", \"Paese Sera\", \"L'Avanti\", \"L'Unit\u00e0\" e \"La Sicilia\".\nIl cinema.\nSia per il grande che per il piccolo schermo ha all'attivo circa 30 film, dei quali tre di produzione francese.\nFa il suo esordio sul grande schermo nel 1968 con il musicarello \"La pi\u00f9 bella coppia del mondo\", e salvo poche eccezioni, pur avendo spesso ruoli di rilievo \u00e8 di rado protagonista assoluto.\nSue interpretazioni pi\u00f9 significative probabilmente il don Cirillo di \"Malizia\", l'ironico commissario De Palma di \"La donna della domenica\", e un umanissimo sacerdote in \"La matassa\" di Ficarra e Picone.\nNel 1977 dirige se stesso nel film \"Ride bene chi ride ultimo\", nell'episodio \"Sedotto e violentato\".\nSaltuariamente \u00e8 stato anche doppiatore.\nAttivit\u00e0 sindacale e politica.\nParallelamente alla professione di attore, Pino Causo ha svolto attivit\u00e0 sia sindacale che politica.\nIn particolare nel 1979 \u00e8 stato segretario del Sindacato attori italiani e come tale si \u00e8 impegnanto per il riconoscimento della recitazione in presa diretta, in modo da garantire il rispetto del rapporto \u201cvoce/volto\u201d (a un attore deve corrispondere la propria voce, senza doppiaggi).\nCaruso ha anche militato nelle fila del Partito Socialista Italiano. In occasione delle elezioni politiche italiane del 1972 usc\u00ec un disco che reca sul lato A un suo monologo, \"Basta con la libert\u00e0\", in cui, dopo un inizio in chiave paradossalmente conservatrice contro scioperi, manifestazioni e disordine, invita a votare PSI, in quanto partito della libert\u00e0. Teneva una rubrica periodica sul quotidiano Avanti!, organo ufficiale del PSI.\nVita privata.\nCaruso \u00e8 stato sposato con l'attrice teatrale Marilisa Ferzetti, sorella dell'attore Gabriele Ferzetti, dalla quale ha avuto il figlio Francesco Caruso Cardelli. Si \u00e8 sempre dichiarato vegetariano. Era un tifoso del .\n\u00c8 morto il 7 marzo 2019 a Roma dopo una lunga malattia."}
{"id": "685084", "revid": "1272592", "url": "https://it.wikipedia.org/wiki?curid=685084", "title": "Lentiscosa", "text": "Lentiscosa \u00e8 una frazione del comune di Camerota, in provincia di Salerno, situata nel Parco nazionale del Cilento e Vallo di Diano.\nStoria.\nPrende il nome del Lentisco (arbusto molto diffuso in paese).\nLa presenza di un vicino porto naturale non poteva sfuggire ai naviganti che percorrevano il basso Tirreno da e per Roma. Non solo, sono presenti anche resti molto, molto pi\u00f9 antichi presenti sul territorio: essi risalgono al Paleolitico inferiore, rappresentati da amigdale grezze. \u00c8 inoltre rappresentato anche il Bronzo Appenninico in due localit\u00e0. Gi\u00e0 a partire dall\u2019anno mille era presente un insediamento nel porto naturale degli Infreschi. La nascita dell\u2019attuale centro abitato \u00e8 stata una conseguenza dovuta dell\u2019attacco dei corsari capitanati da Dragut.\nI corsari uccisero molte famiglie (fiamme) e le poche restanti riuscirono a fuggire nelle zone interne, dove fondarono il paese.\nGeografia Fisica.\nSituata sulle colline del Cilento meridionale, alle falde del Monte Bulgheria (1244 m) il suo territorio circoscrizionale si estende dal vallone di Marcellino (confine San Giovanni a Piro), lungo il litorale si possono ammirare le bellissime calette del Pozzallo, Cala Bianca e Porto degli Infreschi (un porto naturale particolarizzato da grotte e piccole spiagge), a sud-ovest, le localit\u00e0 Piano (oltre 400 metri dal livello del mare), Pietra tagliata fino ad arrivare alle spiagge lato sud. I rilievi pi\u00f9 vicini sono \"La Vaccuta\" (575 m s.l.m.), \"Timpa Pistillo\" (723 m) e \"Serra degli Infreschi\" (232 m). \nL'abitato sorge in collina, lungo la SS562, a circa 5\u00a0km da Marina di Camerota dove si possono trovare 3 spiagge interne al paese, Lentiscelle, Marina delle Barche e la Calanca, e 10 da San Giovanni a Piro. Da Camerota capoluogo, vicina in linea d'aria, \u00e8 collegata tramite vecchio sentiero, ma dista circa 9\u00a0km di strada carreggiabile. Da Palinuro dista 13 chilometri, mentre da Salerno e da Potenza rispettivamente circa 130. Il clima \u00e8 asciutto e fresco d'estate e gradevole d'inverno.\nAmbiente naturale.\nPer il suo contesto ambientale fra mare e montagna, si caratterizza per il borgo antico e le vaste campagne agricole coltivate maggiormente ad olivi. Comprende le spiagge del Pozzallo, le tre spiaggette di Porto Infreschi, Cala Bianca (vincitrice del concorso di Legambiente \"la pi\u00f9 bella sei tu\"), Lentiscelle con annesso sito archeologico (situata a confine col territorio di Marina di Camerota) e Margellina, caletta in comune con Scario.\nArchitetture religiose.\nQuella pi\u00f9 maestosa \u00e8 la chiesa parrocchiale di Santa Maria delle Grazie a croce latina. Costruita anteriormente al 1493, infatti in tale data fu ampliata come da contratto registrato in Angelo Gentile \"Storia e tradizioni di Santa Rosalia in Lentiscosa\" (1983), \u00e8 giunta fino ai giorni nostri attraverso continui restauri. La cupola \u00e8 stata recentemente ricoperta con maioliche bicolore seicentesche.\nPi\u00f9 recente (1656) \u00e8 la chiesa di Santa Rosalia, patrona del centro, eretta sulla collina omonima. Qui ogni anno si svolge una celebrazione in suo onore di quattro giorni, dal 1\u00ba al 4 settembre e il 15 luglio. All'interno dell'antico borgo, \u00e8 situata la piccola e antichissima chiesa di Santa Maria ad Martires, con affreschi bizantini. Verso il borgo antico del paese, \u00e8 presente la cappella dedicata a Santa Sofia, e fuori del centro esistono altre tre cappelle dedicate a Sant'Antonio, alla Madonna di Piedigrotta e infine a San Lazzaro in contrada Infreschi.\nNe esistevano altre due Santa Maria della Stella e Santa Maria dei Piani, ambedue scomparse, se ne individuano appena i ruderi."}
{"id": "685085", "revid": "1982", "url": "https://it.wikipedia.org/wiki?curid=685085", "title": "Spartizione dell'Africa", "text": "La spartizione dell'Africa (detta anche, con termine meno asettico, corsa all'Africa, ma meglio nota in inglese come scramble for Africa, traducibile in \"lo sgomitare per l'Africa\") fu un rapido proliferare delle rivendicazioni europee sui territori africani, avvenuto tra il 1880 e l'inizio della prima guerra mondiale, nel cosiddetto periodo del Nuovo imperialismo.\nNella seconda met\u00e0 del XIX secolo ebbe luogo la transizione dall'imperialismo informale, caratterizzato dal controllo attraverso l'influenza militare e la dominanza economica, a quello del governo diretto sul territorio. \u00c8 di questi anni la nascita degli stati coloniali propriamente detti.\nFattori permissivi.\nAlcuni fattori sono stati determinanti nel consentire una occupazione territoriale dell'Africa che includesse anche le zone pi\u00f9 interne.\nVerso la seconda met\u00e0 dell'Ottocento la mortalit\u00e0 degli occidentali in Africa, legata a malattie, \u00e8 scesa da un 25-50% al 5%, misura comunque considerevole, grazie alla scoperta delle propriet\u00e0 antimalariche del chinino; altre conoscenze riguardo alla gestione delle malattie hanno consentito di porre un freno alla mortalit\u00e0 estremamente elevata dovuta alle malattie tropicali.\n\u00c8 in questi anni che si riscontra la maggior differenza tecnologica tra i vari paesi africani e l'Occidente; con la sostituzione del moschetto con i pi\u00f9 efficaci fucili (a percussione e poi a retrocarica) ed il miglioramento delle tecnologie dell'artiglieria, l'Occidente aumenta il vantaggio tecnologico nei confronti del continente africano.\nDal 1850 vari paesi occidentali finanziano numerose esplorazioni geografiche ed istituti geografici per acquisire informazioni sulle parti pi\u00f9 interne dell'Africa che erano totalmente sconosciute. Famosi esploratori furono Livingstone, Burton, Stanley e Brazz\u00e0. Le spedizioni geografiche si avventurarono in zone sconosciute, scoprendo aree fertili e mitiche (come i grandi laghi), e fornendo conoscenze geografiche, culturali ed economiche di varie regioni remote.\nUn valido contributo alla corsa per la spartizione dell'Africa arriv\u00f2 dal mondo intellettuale, che forn\u00ec, grazie al razzismo pseudoscientifico suffragato dai contemporanei studi di biologia, genetica, etnologia e antropologia, il pretesto di fornire civilizzazione e conoscenze alle popolazioni africane, che in quanto meno evolute, non erano in grado di accedere autonomamente alla civilt\u00e0.\nIl contesto europeo.\nL'Europa precedente la corsa alla spartizione dell'Africa \u00e8 mossa dalla nascita dei nazionalismi e da una prima grande crisi economica del capitalismo (la grande depressione economica del 1873-1895). In questo contesto alcuni storici hanno suggerito come la concentrazione sull'Africa abbia cause politiche (Fieldhous e Mommsen), legate alla guerra franco-prussiana ed al conseguente aumento del nazionalismo e revanscismo, che ebbe una valvola di sfogo proprio nel continente africano. \nLa tesi pi\u00f9 consolidata tra gli storici \u00e8 per\u00f2 quella che imputa le cause alla depressione economica, dovuta alla crisi di sovrapproduzione con conseguente impennata delle politiche protezioniste. Una soluzione a questi problemi economici interni al capitalismo occidentale risult\u00f2 nell'aumentare i mercati a disposizione lanciando campagne coloniali che avrebbero richiesto forti investimenti infrastrutturali nei nuovi paesi occupati.\nLa richiesta di occupare l'Africa.\nNegli stessi anni si verifica una forte richiesta di intervento degli stati nelle colonie africane. Molti dei commercianti, missionari, imprenditori e militari presenti nelle colonie africane richiesero la presenza degli stati per rispondere ad un disagio ed una difficolt\u00e0, data dalla sensazione di \"terra di nessuno\" che caratterizzava l'Africa. Per stipulare un accordo commerciale, ad esempio, ci si doveva rivolgere alle autorit\u00e0 locali, le quali non operavano e ragionavano secondo i canoni e le leggi occidentali, ma secondo consuetudini locali, provocando difficolt\u00e0 ed un forte senso di mancanza di tutela.\nDa qui la richiesta della presenza degli Stati europei per importare leggi, amministrazioni ed apparati statali occidentali.\nI missionari.\nUn ruolo importante nell'occupazione dell'Africa la ebbero i missionari, molto presenti in Africa anche nelle fasi precedenti; dopo un primo contatto con missionari cattolici portoghesi e spagnoli, nel corso del XVIII secolo furono molti i missionari protestanti. Nel corso di questi anni si verifica una nuova ondata di slancio missionario, prevalentemente cattolico (in particolare i Padri di Lione e i Missionari d'Africa, detti anche \"Padri bianchi\").\nAnche i missionari chiesero un intervento degli Stati europei, anche per ottenere una pi\u00f9 efficace lotta allo schiavismo.\nInteressi strategici.\nLa conquista di territori ricchi di risorse e soprattutto la necessit\u00e0 di non perdere vantaggi rispetto alle altre nazioni portarono all'innescarsi di una vera e propria corsa per la conquista di territori.\nFatta eccezione per quanto concerne la conquista dell'Egitto da parte britannica, per garantirsi il controllo sul canale di Suez, passaggio essenziale per i collegamenti con la colonia pi\u00f9 importante, l'India, gli altri paesi furono mossi soprattutto dalla necessit\u00e0 di non rimanere indietro rispetto alle altre potenze.\nL'Africa centrale.\nProbabile promotore della corsa alla colonizzazione dell'Africa fu Leopoldo II del Belgio: personalmente molto interessato all'Africa e promotore di importanti spedizioni esplorative, intese realizzare nell'attuale Congo una colonia privata e personale, un impero il cui possesso aveva anche importanti risvolti economici nel controllo della raccolta della gomma, attivit\u00e0 assai redditizia all'epoca. Per l'occupazione del Congo invi\u00f2 l'esploratore Henry Morton Stanley a stipulare un trattato nella zona.\nL'occupazione da parte di Leopoldo II del Congo e della fondamentale via commerciale data dall'omonimo fiume, spinse la Francia ad avviare una propria corsa al territorio, avendo importanti interessi presso il fiume Congo e dato che pure stati come il Portogallo e la Germania stavano acquisendo importanti zone in Africa centrale. La Francia incaric\u00f2 quindi l'esploratore Pietro Savorgnan di Brazz\u00e0 di raggiungere il Congo e stipulare un trattato (poi ratificato dal parlamento, primo trattato privato a ricevere una ratifica ufficiale) nell'attuale territorio del Congo-Brazzaville.\nLa contesa che si apr\u00ec con il Belgio di Leopoldo II per i territori e l'uso del fiume fu appianata nel 1884 da un congresso, la conferenza di Berlino, dopo che Otto von Bismarck si era offerto mediatore e dato che la contesa interessava anche altri stati, tra cui Germania e Stati Uniti d'America.\nLa conferenza di Berlino.\nLa conferenza di Berlino (1884-1885), a cui parteciparono le maggiori potenze europee, fu uno dei tentativi di mediare la situazione in Congo e contestualmente fu l'occasione per regolare la corsa all'Africa.\nTra i punti discussi ci furono:\nIn particolare \u00e8 il principio di effettivit\u00e0 la molla che accelera la corsa all'Africa: la necessit\u00e0 di giungere per primi in un dato territorio, nonch\u00e9 la necessit\u00e0 della sua occupazione reale per poterne rivendicare il possesso (la ratifica degli altri stati firmatari non \u00e8 di ostacolo), port\u00f2 ad una vera corsa nel tentativo di occupare un maggior numero di territori, che vennero poi delimitati dalle parti secondo trattati territoriali basati su confini astratti e fittizi.\nFu impossibile trovare un compromesso tra le rivendicazioni di tutte le potenze. Le dispute relative alla spartizione dell'Africa, ed il conseguente inasprirsi delle relazioni tra le grandi potenze dell'epoca, rientrano tra le cause del primo conflitto mondiale."}
{"id": "685098", "revid": "17654", "url": "https://it.wikipedia.org/wiki?curid=685098", "title": "Refrain", "text": ""}
{"id": "685100", "revid": "599013", "url": "https://it.wikipedia.org/wiki?curid=685100", "title": "Giovanni Cervi", "text": "Professionista tra il 1909 ed il 1920, corse nella Gerbi, nella Bianchi e nella Ganna. La sua vittoria pi\u00f9 importante fu il Giro di Romagna del 1914, battendo Costante Girardengo in uno sprint a due. Partecip\u00f2 al Giro d'Italia del 1913, classificandosi al nono posto, e del 1914."}
{"id": "685102", "revid": "599013", "url": "https://it.wikipedia.org/wiki?curid=685102", "title": "Pietro Generali", "text": ""}
{"id": "685117", "revid": "48344", "url": "https://it.wikipedia.org/wiki?curid=685117", "title": "Secutores", "text": ""}
{"id": "685120", "revid": "161374", "url": "https://it.wikipedia.org/wiki?curid=685120", "title": "Strada Statale 379 di Egnazia e delle Terme di Torre Canne", "text": ""}
{"id": "685125", "revid": "282094", "url": "https://it.wikipedia.org/wiki?curid=685125", "title": "Sergej F\u00ebdorovi\u010d Platonov", "text": "Biografia.\nInsegn\u00f2 nell'Universit\u00e0 di Pietroburgo; nel 1909 divenne membro corrispondente dell'Accademia delle Scienze e nel 1920 (fino al 1931) ne fu membro effettivo.\nStudi\u00f2 soprattutto la storia politica della Russia fra il XVI e il XVII secolo, compiendo una considerevole opera di recupero e di pubblicazione delle fonti. Nel gennaio del 1930, il regime sovietico, al quale non aveva aderito, lo pose in stato d'accusa per \"complotto monarchico\" : venne allora esiliato a Samara, ove mor\u00ec tre anni dopo.\nNel 1909 aveva pubblicato una voluminosa \"Storia della Russia\", dalle origini al 1905. Nel 1925 usc\u00ec la \"Storia della Russia dalle origini al 1918\", con l'aggiunta di due sole pagine rispetto alla precedente pubblicazione. Antonio Gramsci, che lesse l'opera nel carcere di Turi nel 1929, la defin\u00ec \u00ab una doppia truffa \u00bb editoriale, anche per la scarsa qualit\u00e0 storiografica: sull'origine delle citt\u00e0 - comment\u00f2 - la \u00ab ventina di pagine dello storico belga Pirenne valgono tutta la zuppa di cavoli del Platonov \u00bb. "}
{"id": "685128", "revid": "1652635", "url": "https://it.wikipedia.org/wiki?curid=685128", "title": "La Pl\u00e9iade", "text": "La Pl\u00e9iade \u00e8 stata la prima scuola letteraria francese, formata da un gruppo di sette poeti nel XVI secolo. Questi si ispirarono all'omonimo gruppo di sette tragici alessandrini del III sec. a.C.. Il nome fu stabilito da Pierre de Ronsard, con l'obiettivo di valorizzare la lingua francese, soprattutto contro il primato della lingua latina.\nComposizione del gruppo.\nI membri iniziali di questo gruppo furono:\nPi\u00f9 tardi figurarono nel gruppo anche:\nQuest'ultimo, grecista, era considerato in posizione quasi di maestro rispetto agli altri.\nIdee letterarie.\nQuesti scrittori e poeti, similmente ai sette poeti tragici del Canone alessandrino, trassero il loro nome dalla costellazione delle Pleiadi, il gruppo di sette stelle che prende il nome dalle mitiche figlie di Atlante.\nIn contrasto con quanti ricalcano la tradizione poetica del tardo Medioevo, i poeti de la Pl\u00e9iade credettero in modo appassionato nella necessit\u00e0 e possibilit\u00e0 di emulare i modelli greci e latini attraverso un arricchimento della lingua, dei procedimenti retorici e metrici, dei temi, e la sperimentazione di tutte le forme poetiche coltivate nell'antichit\u00e0: dall'ode oraziana o pindarica all'epigramma, all'anacreontica, dalla tragedia all'elegia, all'egloga, all'epopea.\nQueste idee furono esposte da Joachim Du Bellay nella \"D\u00e9fense et illustration de la langue fran\u00e7aise\" del 1549, insieme col proposito di restituire un prestigio altissimo alla poesia. Composta all'et\u00e0 di ventisette anni, la \"Def\u00e9nse\" \u00e8 l'opera non di un avvocato, ma di un giovane e ambizioso poeta che inaugura la propria breve ed intensa carriera - e scrive forse in collaborazione, certo con molta fretta, disordine e veemenza. Poco importa se in quella fretta egli riprende da vari testi ci\u00f2 che pi\u00f9 gli occorre, senza citare le sue fonti. Se \u00e8 stato facile per gli eruditi scoprire che, per buona parte, la \"D\u00e9fense\" \u00e8 un plagio di Quintiliano e del \"Dialogo delle lingue\" di Sperone Speroni (Du Bellay rivolge alla lingua francese gli argomenti che lo Speroni usava in difesa del volgare), si sarebbe potuto, quanto all'idea centrale del libretto, considerare altri testi meno lontani. Du Bellay difende la vitalit\u00e0 e la ricchezza della lingua francese dai pericoli di un rigido e antistorico umanesimo, che sognasse di restituire alla luce le forme di una civilt\u00e0 scomparsa e condannasse la lingua francese e disprezzasse ogni cosa scritta in volgare. \nNella Pleiade vi era la volont\u00e0 di definire un posto nuovo per il poeta, lontano dal cortigiano, familiare alle feste ed agli eventi ricreativi principeschi.\nIl fervore talvolta astratto e scolastico dei poeti de la Pl\u00e9iade port\u00f2 ad innovazioni, in qualche caso solo esteriori, e ad esperimenti senza sbocco (come la metrica quantitativa tentata da Jean Antoine de Ba\u00eff) o decisamente falliti (come il poema epico di Pierre de Ronsard); ma anche ad opere di autentica poesia (lo stesso Pierre de Ronsard e Joachim Du Bellay)."}
{"id": "685131", "revid": "1543377", "url": "https://it.wikipedia.org/wiki?curid=685131", "title": "Animation", "text": "Animation \u00e8 il terzo album solista del cantante britannico Jon Anderson.\nIl disco.\n\"Animation\" fu realizzato in un periodo molto differente rispetto ai primi due album solisti di Anderson. Gli Yes, il gruppo con cui Anderson era arrivato al successo internazionale, si erano sciolti; Anderson stava collaborando con Vangelis e Mike Oldfield e stava esplorando soluzioni musicali molto pi\u00f9 orientate al pop (in particolare arricchita di suoni elettronici) che al rock progressivo. Come per il precedente \"Song of Seven\", Anderson convoc\u00f2 per questo lavoro numerosi musicisti di rilievo, come Simon Phillips, David Sancious, Jack Bruce ed il nostro compianto Stefano Cerri che lo segu\u00ec anche nel Tour. Fra i brani pi\u00f9 noti dell'album c'\u00e8 il singolo \"All in a Matter of Time\".\nIl disco fu pubblicato originariamente su vinile, e per molti anni i fan degli Yes e di Anderson fecero pressioni sulla casa discografica per ottenere la distribuzione di una nuova versione su CD. Nel 2006 \u00e8 stata annunciata una versione su CD (con due tracce extra), disponibile solo in tiratura limitata.\nL'album fu seguito da un tour mondiale di grande successo, in cui Anderson propose sia propri brani solisti che classici degli Yes come \"Close to the Edge\".\nUno dei brani, \"Boundaries\", fu in seguito pubblicato con un diverso arrangiamento col titolo \"O'er\" sull'album di Anderson \"The Promise Ring\" (1997) e, sempre nel 1997, su \"Open Your Eyes\" degli Yes col titolo \"Somehow, Someday\".\nMusicisti.\nAltri musicisti: Jack Bruce, Dave Lawson, Ronnie Leahy, Brother James, Billy Kristian, Bret Morgan, Blue Weaver, Ian Wallace, Delmay String Quartet (arrangiato da David Ogden), John Giblin, Maurice Pert, Brazil Idiots\nLista dei brani.\nTracce extra nella versione su CD:"}
{"id": "685133", "revid": "110157", "url": "https://it.wikipedia.org/wiki?curid=685133", "title": "Dondestan", "text": "Dondestan \u00e8 il settimo album solista del cantante \"progressive\" britannico Robert Wyatt. \u00c8 considerato il suo lavoro migliore dopo \"Rock Bottom\", e rappresenta un'altra tappa dell'isolamento artistico in cui Wyatt si \u00e8 chiuso dopo le incisioni degli anni settanta. L'artista registra infatti tutti i brani cantando e suonando da solo.\nIl disco.\nLa prima parte dell'album viene realizzata in collaborazione con la moglie Alfreda Benge, che firma idilliaci testi su musiche di Robert, e ne esce una sorta di rifugio in cui ripararsi dagli orrori della societ\u00e0 contemporanea. Wyatt firma gli altri testi ed \u00e8 l'autore di tutte le musiche, eccetto \"Lisp Service\" in cui la musica \u00e8 di Hugh Hopper.\nNella seconda parte dell'album riaffiorano i proclami politici che hanno caratterizzato i lavori di Wyatt negli anni ottanta. I graffianti testi, la cui violenza \u00e8 stemperata dalla consueta eleganza e sensibilit\u00e0 espressiva dell'artista, denunciano diversi argomenti di scottante attualit\u00e0, come la privatizzazione, la situazione in Palestina, lo sfruttamento colonialista etc.\nCome il precedente \"Old Rottenhat\", \"Dondestan\" \u00e8 un album dai toni soffusi, malinconici, a tratti oscuri. Gli arrangiamenti sono minimalisti, con pochi strumenti, tutti suonati da Wyatt (organo, sintetizzatore, percussioni, batteria) e melodie costruite principalmente su scale esatonali.\nIl bizzarro disegno di copertina \u00e8, come nella maggior parte dei lavori di Wyatt, di Alfreda Benge.\n\"Dondestan (Revisited)\".\nNel 1998, esce una nuova edizione dell'album intitolata Dondestan (Revisited). Presenta i brani ordinati in maniera diversa ed un nuovo missaggio. Nelle note di copertina Wyatt spiega come l'edizione originale fosse stata pubblicata dopo essere stata missata con troppa fretta perch\u00e9 erano finiti i soldi.\nLa nuova edizione viene pubblicata su CD dalla Hannibal Records (HNCD 1436) del vulcanico produttore Joe Boyd, ed ha in allegato un video con un'intervista di Wyatt, che parla delle fasi di realizzazione dell'opera.\nPubblicazioni.\nL'album viene pubblicato per la prima volta dalla Rough Trade nel 1991, sia su vinile (R2741) che su CD (R2742). Seguiranno altre pubblicazioni, tra cui quella del 1998 di \"Dondestan (Revisited)\", che verr\u00e0 ristampato nel 2008 dalla Domino Recording Company su vinile (REWIGLP44) e su CD (REWIGCD44)."}
{"id": "685136", "revid": "125752863", "url": "https://it.wikipedia.org/wiki?curid=685136", "title": "Formazione della Luna", "text": "Sono state proposte diverse ipotesi per spiegare la formazione della Luna che, in base alla datazione isotopica dei campioni lunari portati a Terra dagli astronauti, risale a 4,527 \u00b1 0,010 miliardi di anni fa, cio\u00e8 circa 50 milioni di anni dopo la formazione del sistema solare.\nIpotesi principali.\nStoricamente sono state avanzate diverse ipotesi sulla formazione della Luna.\nTeoria della fissione o del distacco.\nLe prime teorie suggerirono che la Luna si sarebbe originata dalla Terra, staccandosi per fissione dalla sua crosta per effetto della forza centrifuga o di un'immensa esplosione, nella zona delle Filippine, fossa delle Marianne (Oceano Pacifico). Questa teoria, nota come \"teoria della fissione\", richiederebbe per\u00f2 un valore iniziale troppo elevato per la rotazione terrestre e non \u00e8 compatibile con l'et\u00e0 relativamente giovane della crosta oceanica, (et\u00e0 giovane a causa della teoria dell'espansione degli oceani di Harry Hess). Questa teoria \u00e8 compatibile con i pi\u00f9 moderni studi sugli isotopi lunari, che hanno valori molto simili agli isotopi della crosta terrestre e con il fatto che si \u00e8 recentemente scoperto che le rocce lunari hanno molecole d'acqua legate.\nTeoria della cattura.\nUn'altra teoria, detta della \"cattura\", ipotizza invece che la Luna si sia formata in un'altra zona del sistema solare e che sia stata in seguito catturata dall'attrazione gravitazionale terrestre.\nUn corpo esterno per poter esser catturato in un'orbita stabile ha bisogno di un fattore determinante per il dissipamento dell'energia al momento della sua fase di avvicinamento. Spesso in sistemi pi\u00f9 complessi, con gi\u00e0 altri elementi di massa rilevante in orbita, questo avviene grazie alla perturbazione gravitazionale di altri satelliti. Il sistema Terra-Luna potrebbe catturare altri asteroidi che si potrebbero posizionare in un'orbita stabile, ma gli effetti gravitazionali terrestri non basterebbero, ci sarebbe bisogno della perturbazione della Luna in un momento preciso della cattura; la Luna non potrebbe essere quindi stata catturata in questo modo, a causa dell'assenza di altri satelliti.\nD'altro canto, sebbene l'atmosfera possa dissipare l'energia in eccesso, il perielio del satellite catturato si stabilizzerebbe ai limiti dell'atmosfera, quindi in un'orbita troppo bassa; nonostante la Luna fosse molto pi\u00f9 vicina alla Terra nella sua orbita primordiale, questa ipotesi richiederebbe un'enorme estensione dell'atmosfera terrestre.\nTeoria dell'accrescimento.\nL'ipotesi dell\"accrescimento\" presuppone che la Terra e la Luna si formarono assieme nello stesso periodo a partire dal disco di accrescimento primordiale. In questa teoria la Luna si form\u00f2 dai materiali che circondavano la proto-Terra, analogamente a come si formarono i pianeti attorno al Sole. Questa ipotesi tuttavia non spiega in modo soddisfacente la scarsit\u00e0 di ferro metallico sulla Luna. Comunque nessuna di queste teorie riesce a spiegare l'elevato momento angolare del sistema Terra-Luna.\nTeoria dell'impatto gigante.\nLa teoria dell'impatto gigante (\"Big thwack\") \u00e8 quella pi\u00f9 accettata dalla comunit\u00e0 scientifica. Fu proposta nel 1975 da William Hartmann e Donald Davis, che ipotizzarono l'impatto di un corpo delle dimensioni di Marte, chiamato \"Theia\" o \"Orpheus,\" con la Terra. Da quest'impatto, nell'orbita circumterrestre si sarebbe generato abbastanza materiale da permettere la formazione della Luna. Ed \u00e8 riconosciuto che impatti come questo potrebbero essere avvenuti anche per altri pianeti.\nSimulazioni dell'impatto al computer riescono a predire sia il valore del momento angolare del sistema Terra-Luna, sia la piccola dimensione del nucleo lunare. L'ipotetico corpo \"Theia\" si sarebbe formato in un punto di Lagrange relativo alla Terra, ossia in una posizione gravitazionalmente stabile lungo la stessa orbita del nostro pianeta. Qui Theia si sarebbe accresciuto progressivamente inglobando i planetesimi e i detriti che occupavano in gran numero le regioni interne del sistema solare poco dopo la sua formazione. Quando Theia crebbe fino a raggiungere la dimensione di Marte, la sua massa divenne troppo elevata per restare stabilmente nel punto di Lagrange, soprattutto considerando l'influenza di Giove nel turbare le orbite degli altri pianeti del sistema solare.\nIn accordo con questa teoria, 34 milioni di anni dopo la formazione della Terra (circa 4533 milioni di anni fa) questo corpo colp\u00ec la Terra con un angolo obliquo, distruggendosi e proiettando nello spazio sia i suoi frammenti sia una porzione significativa del mantello terrestre. L'urto avvenne con un angolo di 45\u00b0 e a una velocit\u00e0 di circa (circa ), ad una velocit\u00e0 inferiore di quella che Theia si suppone avesse nello stato di corpo orbitante (), e siccome i due pianeti erano ancora allo stato fuso e quindi plastici, ancora prima dello scontro fisico le forze mareali avevano iniziato a distorcerne gli stati superficiali prima ed a smembrarne la protocrosta e il protomantello poi. Sembra inoltre che quasi la totalit\u00e0 della massa lunare sia di derivazione dalla crosta e dal mantello della proto-Terra. La proto-Terra, colpita da Theia, avrebbe dimezzato il suo tempo di rotazione dalle originali 8 ore a 4 ore.\nSecondo alcuni calcoli il due per cento della massa di \"Theia\" form\u00f2 un anello di detriti, mentre circa met\u00e0 della sua massa si un\u00ec per formare la Luna, processo che potrebbe essersi completato nell'arco di un secolo. \u00c8 anche possibile che una parte del nucleo di Theia, pi\u00f9 pesante, sia affondata nella Terra stessa fondendosi con il nucleo originario del nostro pianeta. Si ritiene che un simile impatto avrebbe completamente sterilizzato la superficie terrestre, provocando l'evaporazione degli eventuali mari primordiali e la distruzione di ogni tipo di molecola complessa. Se mai sulla Terra fossero gi\u00e0 all'opera processi di formazione di molecole organiche, l'impatto di Theia dovrebbe averli bruscamente interrotti.\nInoltre \u00e8 stato suggerito che in conseguenza dell'impatto si siano formati altri oggetti di dimensioni significative, ma comunque inferiori a quelle della Luna, che avrebbero continuato ad orbitare attorno alla Terra, magari occupando uno dei punti di Lagrange del sistema Terra-Luna. Nell'arco di un centinaio di milioni di anni al pi\u00f9, le azioni gravitazionali degli altri pianeti e del Sole ne avrebbero comunque destabilizzato le orbite, causandone la fuga dal sistema o delle collisioni con il pianeta o con la Luna. Uno studio pubblicato nel 2011 suggerisce che una collisione tra la Luna e uno di questi corpi minori dalle dimensioni pari ad un trentesimo di quelle lunari potrebbe aver causato le notevoli differenze in caratteristiche fisiche esistenti tra le due facce della Luna. Le simulazioni condotte suggeriscono che, se l'impatto tra i due satelliti fosse avvenuto con velocit\u00e0 sufficientemente bassa, non avrebbe condotto alla formazione di un cratere, ma il materiale del corpo minore si sarebbe \"spalmato\" sulla Luna aggiungendo alla sua superficie uno spesso strato di crosta degli altipiani che vediamo occupare la faccia nascosta della Luna, la cui crosta \u00e8 spessa circa 50\u00a0km pi\u00f9 di quella della faccia visibile..\nNel 2001 la ricercatrice statunitense Robin Canup ha modificato la teoria dell'impatto gigante illustrando che la neonata Luna sarebbe stata collocata su un'orbita non stabile e sarebbe ricaduta sul pianeta. L'attuale inclinazione dell'asse di rotazione terrestre \u00e8 frutto di un secondo impatto. La teoria del doppio impatto nasce perch\u00e9, con un singolo impatto, non si sarebbe avuta la quantit\u00e0 di materia necessaria a formare la Luna, in quanto la massa del disco che si sarebbe condensata a seguito del primo impatto, sarebbe stata circa 2 volte inferiore a quella dell'attuale massa lunare. Inoltre solo parte di questo materiale era oltre il limite di Roche, quindi non si sarebbe mai potuto aggregare per formare un satellite di grosse dimensioni.\nUno studio pubblicato nel 2017 ha proposto che l'impatto in seguito al quale si sarebbe formata la Luna avrebbe contribuito ad accrescere la massa terrestre ben pi\u00f9 di quanto in precedenza ipotizzato.\nIndizi geologici.\nGli indizi che avvalorano questa teoria derivano dalle rocce raccolte durante gli atterraggi delle missioni Apollo, che mostrarono composizioni di isotopi di ossigeno quasi uguali a quelle terrestri. Inoltre la presenza di campioni di rocce di tipo KREEP (ovvero contenenti K = potassio, REE = Terre rare (\"Rare Earth Elements\" ), P = fosforo) indicano che in un periodo anteriore una grande parte della Luna fosse in uno stato fluido e la teoria dell'impatto gigante spiega facilmente l'origine dell'energia richiesta per formare un tale oceano di lava.\nEsistono diverse prove secondo cui la Luna possiederebbe un nucleo ferroso, anche se piccolo. In particolare la densit\u00e0 media, il momento di inerzia e l'induzione magnetica suggeriscono che deve essere circa un quarto del raggio lunare. Per confronto gli altri corpi di tipo terrestre hanno un nucleo pari a met\u00e0 del raggio. La Luna si sarebbe quindi formata principalmente da materiale proveniente dal mantello terrestre e dall'oggetto che ha impattato mentre il nucleo di quest'ultimo si sarebbe unito alla Terra, spiegando in questo modo il valore del momento angolare..\nGli interrogativi ancora aperti che riguardano questa ipotesi sono:\nControprove.\nUno studio del maggio 2011 condotto dalla NASA porta elementi che tendono a smentire questa ipotesi. Lo studio, eseguito su campioni vulcanici lunari solidificatisi 3,7 miliardi di anni fa e raccolti dalla missione Apollo 17 del 1972, ha permesso di misurare nel magma lunare una concentrazione d'acqua 100 volte superiore a quelle precedentemente stimate. Le rocce vulcaniche tendono a includere all'interno delle loro microstrutture cristalline alcuni elementi volatili, tra cui l'acqua, e con analisi molto sofisticate \u00e8 possibile ricavare la quantit\u00e0 d'acqua presente nel suolo lunare. Secondo la teoria dell'impatto l'acqua dovrebbe essersi dissolta quasi completamente durante l'impatto, mentre dai dati qui ricavati la quantit\u00e0 d'acqua stimata \u00e8 simile a quella presente nella crosta terrestre.\nStudi successivi hanno evidenziato come quest'acqua fosse distribuita e la sua ipotetica origine, portando ad analizzare in modo pi\u00f9 dettagliato le rocce lunari e andando ad ipotizzare come la Luna sia composta per un 50% da Theia.\nBibliografia.\nGeneral references"}
{"id": "685138", "revid": "66316", "url": "https://it.wikipedia.org/wiki?curid=685138", "title": "Jesse Arthur McCartney", "text": ""}
{"id": "685139", "revid": "1504506", "url": "https://it.wikipedia.org/wiki?curid=685139", "title": "Signori di Firenze", "text": ""}
{"id": "685140", "revid": "1782831", "url": "https://it.wikipedia.org/wiki?curid=685140", "title": "Moon Safari", "text": "Moon Safari \u00e8 un album in studio del gruppo musicale AIR pubblicato nel 1998. Oltre a rendere il duo famoso a livello internazionale e ad essere considerato una pietra miliare della musica elettronica francese, l'album viene spesso ritenuto una delle loro pubblicazioni migliori.\nLe vendite dell'album hanno superato i due milioni di copie nel mondo.\nIl disco.\nSebbene il duo abbia dichiarato di essersi ispirato a Pink Floyd, Debussy, John Barry ed Ennio Morricone per la realizzazione di \"Moon Safari\", l'album risente di influenze riconducibili anche ad altri generi quali trip hop, lounge music, funk, new wave, oltre che ai lavori dei pionieri della musica elettronica come Jean-Michel Jarre e Vangelis. Sebbene molto diversi fra loro, i brani sono sempre caratterizzati da sonorit\u00e0 orchestrali e \"retro-futuriste\" che contribuiscono a renderlo omogeneo. Gli strumenti adoperati durante le sessioni di \"Moon Safari\" includono chitarra acustica, batteria, armonica a bocca, glockenspiel, sintetizzatore Moog, Mellotron, Korg MS-20 e vocoder; l'album \u00e8 stato registrato su registratore digitale a otto tracce, il Fostex D-80.\nIl disco inizia con \"La Femme d'Argent\", un brano strumentale che si distingue per le sue atmosfere oniriche e psichedeliche. I singoli \"Sexy Boy\" e \"Kelly Watch the Stars\" (un omaggio al personaggio Kelly Garrett della serie televisiva \"Charlie's Angels\"), sono separati fra loro dalla ballata elettroacustica \"All I Need\", ed ispirati all'elettropop. Alla strumentale e malinconica \"Talisman\" seguono \"Remember\", brano che presenta i fraseggi di un sintetizzatore Moog e che riprende l'intro con percussioni distorte di \"Do It Again\", singolo dei Beach Boys datato 1968, e \"You Make It Easy\". L'album si conclude con le surreali \"Ce Matin La\" e \"New Star in the Sky\", concepita da Jean-Beno\u00eet Dunckel, appassionato di astrofisica, dopo aver letto \"Cronache marziane\" di Ray Bradbury.\nCritica e recensioni.\nOltre a rendere gli AIR noti a livello internazionale, \"Moon Safari\" ricevette giudizi molto positivi da parte della critica. Considerato \"una proposta musicale di grande maturit\u00e0\", l'album venne recensito con il massimo dei voti da Vladimir Bogdanov che lo descrisse in questo modo:\n\"Moon Safari\" \u00e8 stato inserito in un libro dedicato ai \"500 dischi fondamentali della storia del rock\", dove \u00e8 stato descritto in questo modo: \"\nL'album venne inoltre citato fra i pochi dischi \"fondamentali\" di musica contemporanea e spinse alcuni a definire gli AIR l'unico gruppo dello stile \"easytronica\".\n\"10th Anniversary Special Edition\".\nNel 2008, in occasione del decimo anniversario della pubblicazione dell'album, esso \u00e8 stato ripubblicato in un'edizione speciale con l'aggiunta di un disco bonus contenente le versioni demo di alcuni brani (\"Bossa 96\", che sarebbe poi diventata \"You Make It Easy\" e \"Kelly Watch the Stars\"), le versioni remix di \"Remember, Kelly Watch The Stars\" e \"Sexy Boy\" e registrazioni dal vivo, risalenti al 1998, di vari brani.\nInoltre, l'edizione celebrativa includeva anche un libro e un documentario su DVD, entrambi incentrati sul duo.\nTracce.\nTutte le tracce sono state composte dagli AIR, eccetto dove indicato.\nEdizione originale (1998)\n10th Anniversary Special Edition (2008) - Disco bonus"}
{"id": "685144", "revid": "124528903", "url": "https://it.wikipedia.org/wiki?curid=685144", "title": "Mignon (storia)", "text": "Mignon \u00e8 il nome dato nel XVI secolo ai favoriti del re di Francia Enrico III (1551-1589).\nPresentazione.\nEnrico III allontan\u00f2 dagli affari di Stato i nobili di grandi famiglie che non avevano smesso, dall'inizio delle guerre di religione, di litigare per il potere. Al contrario promosse alla corte degli uomini di piccola nobilt\u00e0, ai quali affid\u00f2 alte responsabilit\u00e0. Desiderava appoggiarsi a questi uomini nuovi per governare. La sua corte vide dunque apparire un cerchio molto ristretto di favoriti che conobbero, grazie al loro protettore, una folgorante fortuna. Ironicamente verranno chiamati \"i mignons\" (in italiano carini, graziosi).\nI \"Mignon\".\nTra i pi\u00f9 celebri nomi figurano quelli di:\nMa i due collaboratori pi\u00f9 vicini al re, gli \"archimignons\", erano:\nRitratto di un re.\nSi dice di Enrico III che fosse il favorito di sua madre, Caterina de' Medici. I suoi contemporanei lo trovavano bello ma particolarmente effeminato e questo, forse, perch\u00e9 fu allevato da italiani di costumi dissoluti.\nIl re, di vasta cultura, era in effetti molto preoccupato del suo aspetto e della moda. Cos\u00ec, il giorno della sua incoronazione nella cattedrale di Reims il 13 febbraio 1575, cambi\u00f2 sette volte l'abito; lui stesso aveva cucito le gemme sulle stoffe cerimoniali. Due giorni dopo, per il suo matrimonio con Louise de Vaud\u00e9mont, fu lui a pettinare la sposa e impieg\u00f2 cos\u00ec tanto tempo ad acconciarle i capelli che la cerimonia venne rinviata al pomeriggio.\nEnrico fu pure oggetto di scherno dai suoi contemporanei. All'epoca si tollerava ancora male, in una corte che aveva sempre promosso la bruta virilit\u00e0 e considerato la raffinatezza una debolezza, la propensione di Enrico III e della sua cerchia per la cultura e il senso dei festeggiamenti. In questo Rinascimento, Enrico si liber\u00f2 dunque degli avanzi di una feudalit\u00e0 brutale e i pregiudizi si sono affrettati a catalogarlo.\nProfilo dei \"mignon\".\nCerto, i favoriti d'Enrico III, influenzati dal loro signore, s'imbellettavano e s'incipriano, portavano anelli agli orecchi, pizzi e fronzoli ma erano, come il loro protettore, dei famosi donnaioli e dei soldati che dimostrarono il loro valore sul campo di battaglia. La morte del duca di Joyeuse ne \u00e8 un esempio. I \"mignon\" erano anche coraggiosi e prestanti, fieri, spesso violenti e provocatori.\nEnrico III, un donnaiolo.\nSe Enrico III si \u00e8 circondato da una corte di \"mignon\", la Storia dimentica che il termine \u00e8 completamente privo, a quest'epoca, di connotazioni omosessuali. Cos\u00ec, contrariamente all'immagine che ci \u00e8 pervenuta, Enrico amava le donne ed ebbe diverse amanti:"}
{"id": "685153", "revid": "30610", "url": "https://it.wikipedia.org/wiki?curid=685153", "title": "Diviziaco", "text": "Il suo nome significa \"il Vendicatore\" (Delamarre p.145). Per questa ragione, nel 63 a.C. si rec\u00f2 a chiedere aiuto militare al Senato contro la minaccia dei germani, che stavano invadendo la Gallia. Aveva un fratello, Dumnorige, che era invece fieramente anti-romano e che fu giustiziato per ordine di Cesare. \u00c8 probabile che fosse ancora vivo nel 44 a.C., perch\u00e9 in quell'anno Cicerone parla di lui al presente.\nNon va confuso con l'omonimo re Diviziaco dei Suessioni."}
{"id": "685154", "revid": "682087", "url": "https://it.wikipedia.org/wiki?curid=685154", "title": "Rebeca Mart\u00ednez", "text": ""}
{"id": "685157", "revid": "1702319", "url": "https://it.wikipedia.org/wiki?curid=685157", "title": "Lucinico", "text": "Lucinico (\"Lucin\u00ees\" in friulano standard, \"Luzin\u00ecs\" in friulano goriziano, \"Lo\u010dnik\" in sloveno, \"Lutschineick\" in tedesco, desueto) \u00e8 un quartiere di Gorizia in Friuli-Venezia Giulia.\nConta circa 3.500 abitanti (il 10% della popolazione dell'intero comune) e si estende su una superficie di 1.204 ettari (pari al 30% dell'intero territorio comunale), a circa un chilometro dal Centro di Gorizia. Dalla forte identit\u00e0 friulana, \u00e8 collocato su un'altura a destra dell'Isonzo, sulla strada che porta a Udine.\nGeografia.\nLucinico \u00e8 situata nella pianura friulana, alle pendici occidentali del monte Calvario, a 5 km ad est di Gorizia.\nStoria.\nIl nome forse \u00e8 di origine romana, sembra che derivi da Licinius, che sarebbe stato il proprietario della villa rustica ritrovata in prossimit\u00e0 del centro, sicuramente abitata fra il II e IV secolo d.C. Nei secoli successivi la favorevole posizione, leggermente sopraelevata rispetto alla piana di Gorizia, e la presenza del Monte Calvario alle spalle con realizzazione di strutture difensive avrebbe favorito quindi l'aggregarsi di un piccolo centro abitato formando l'attuale quartiere.\nCon l'entrata in guerra dell'Italia il 24 maggio 1915 Lucinico si ritrov\u00f2 improvvisamente sulla linea del fronte. Il paese sorge infatti nel vicinanze del monte Calvario, una piccola altura che gli austro-ungarici avevano trasformato in uno dei capisaldi del campo trincerato a difesa di Gorizia. Per eliminare ogni punto d'osservazione, i genieri austriaci fecero saltare il campanile della chiesa di San Giorgio. Il 9 e 10 giugno 1915 il paese fu duramente bombardato dall'artiglieria italiana. Tra le rovine del paese gli austro-ungarici contrastarono con un'accanita difesa l'avanzata del Regio Esercito. Abbandonato il paese e ritiratisi sulle munite linee del Calvario, gli austriaci riusciranno nei mesi successivi a contrastare tutte le offensive italiane e a sbarrare loro l'accesso a Gorizia.\nLucinico rimase sulla rimase sulla linea del fronte sino alla sesta battaglia dell'Isonzo dell'agosto 1916, quando le truppe italiane espugnarono il Calvario ed il Sabotino e conquistarono Gorizia. Al termine del conflitto il paese era totalmente distrutto.\nLucinico \u00e8 stato comune autonomo fino al 1927, anno in cui fu accorpato al comune di Gorizia.\nFu sede di battaglioni partigiani durante la seconda guerra mondiale, che diedero un notevole contributo nel liberare la zona dagli invasori nazisti.\nMonumenti e luoghi di interesse.\nVilla Attems.\nNel centro del quartiere, la tenuta Villa Attems \u00e8 documentata dalla fine del Quattrocento come possesso dell\u2019antica famiglia nobile goriziana dei Postcastro. \nIl patrimonio venne ereditato in blocco dai Cernozza ancora un\u2019antica famiglia nobile goriziana. La successione sar\u00e0 avallata dall'evoluzione del cognome in Cernozza de Postcastro. I Cernozza diventarono cos\u00ec gli ultimi feudatari di Lucinico prima dell\u2019arrivo degli Attems.\nAcquisisce in questo periodo una posizione baricentrica la chiave di volta in pietra che ancora oggi campeggia sopra il portale di ingresso al parco della Villa Petzenstein. Nel cimiero che sormonta l\u2019elmo dello scudo si scorge una data, il 1630 e nella parte bassa una sigla: BGLBNCDP \u201c Benigna Gallara libera baronessa nata Cernozza de Postcastro.\u201d \nLa nipote di Benigna, baronessa Cernozza de Postcastro, sposer\u00e0 Massimiliano Attems nel 1649 portando in dote la Tenuta. \nDa quel momento in poi la decima lucinichese approder\u00e0 nel patrimonio degli Attems definiti \u201c eredi Cernozza de Postcastro\u201d. \nSigismondo Douglas ha trasformato il Collio in un prodotto unico e rappresentativo dell\u2019intero territorio goriziano. Promosse la realizzazione nel 1963 del Consorzio Collio, di cui divenne presidente nel 1965 guardando con fattiva speranza alla salvaguardia del territorio e dei suoi confini. \nNel parco della tenuta Villa di Lucinico trova naturale collocazione la fontana progettata da Nicol\u00f2 Pacassi nel 1760, architetto alla corte di Maria Theresia d\u2019Austria, miracolosamente non bombardata durante la 1\u00aa Guerra Mondiale e che originariamente era ubicata nella Villa Attems di Piedimonte andata totalmente distrutta durante la Grande Guerra.\nNel 1916 vi mor\u00ec Carlo Simoncini, uno dei due volontari sammarinesi caduti nel Regio Esercito durante la prima guerra mondiale. Nel 1917 il Regio Esercito occup\u00f2 Villa Attems e realizz\u00f2 un rifugio sotterraneo nel giardino, tuttora esistente e visitabile. A ridosso dello scoppio della Seconda Guerra Mondiale la propriet\u00e0 venne occupata dai tedeschi e infine dai soldati americani.\nNel 1946 Stefanie Attems Petzenstein nata baronessa Biedermann de Turony si stabil\u00ec, dopo alterne vicende, definitivamente nella Villa di Lucinico assieme ai suoi tre figli, Carla, Eduardina e Douglas.\nDa segnalare inoltre che all'interno del vasto archivio di famiglia, tuttora di propriet\u00e0 di Virginia Attems, si dipanano le storie del territorio e della famiglia dal 1.200 d.c.; lo stesso viene sovente consultato da illustri storici.\nNel 2009 Paolo e Virginia Giasone Attems Petzenstein, (figlia unica di Douglas Attems Petzenstein) pubblicano un libro sulla storia della famiglia nel \u2018900 edito dalla casa editrice la Laguna. \u201cSigismondo Douglas Attems Petzenstein Conte del S.R.I. Storia di una famiglia nella Mitteleuropa del \u2018900.\nAssieme al marito, dott. Paolo Giasone, Virginia Attems ha avviato la totale ristrutturazione e riqualificazione dell\u2019intera Tenuta Villa Attems.\nDa questa unione sono nate due figlie: Eugenia e Ludovica le quali hanno ottenuto dal Ministero dell'Interno l'autorizzazione per pubblico decreto ad aggiungere al cognome paterno quello degli Attems Petzenstein, esaudendo cos\u00ec le ultime volont\u00e0 di Douglas Attems che la stirpe centenaria degli Attems Petzenstein non si estinguesse con la sua morte.\nLa Tenuta Villa Attems nel corso di questi ultimi anni \u00e8 divenuta il cuore del borgo e del complesso storico cui fanno parte il parco, appartamenti e casa vacanze, sale da ricevimenti e congressi grazie al sapiente e costante impegno profuso da parte di Paolo e Virginia Giasone Attems Petzenstein.\nChiesa parrocchiale di San Giorgio Martire.\nLa chiesa parrocchiale di Lucinico, dedicata a San Giorgio Martire, venne costruita tra il 1924 e il 1926 in stile neoromanico.\nEconomia.\nL'economia \u00e8 basata per lo pi\u00f9 sulla coltivazione dei numerosi vigneti presenti nella zona, da cui derivano alcuni pregiati vini.\nSociet\u00e0.\nTradizioni e folclore.\nIl gruppo folcloristico \"Danzerini di Lucinico\", nasce ufficialmente nel 1929 grazie ad un gruppo di persone appassionate al folclore guidate da Mario Cecutta.\nDa allora interpreta le tradizioni del Friuli, rappresentando danze, musiche e scenette tratte dalla tradizione locale dei secoli passati e facendosi ambasciatore di un messaggio di pace in svariate parti del globo.\nInfrastrutture e trasporti.\nLucinico sorge lungo la Strada Statale 56 che unisce Udine a Gorizia.\nSport.\nLa squadra di calcio locale \u00e8 l'Associazione Sportiva Dilettantistica Lucinico.\nMilita nella Lega Nazionale Dilettanti per il Friuli-Venezia Giulia, campionato di 3\u00aa Categoria (stagione sportiva 2009/2010).\nLa nascita risale al 1924 quando, per iniziativa del GUF - Giovent\u00f9 Universitaria Fascista, si costitu\u00ec il primo sodalizio sportivo.\nIl primo incontro ufficiale anche se amichevole, avvenne a Moraro il 20 agosto 1924 e coincise con una sonora sconfitta del Lucinico.\nAmministrazione.\nGemellaggi.\nLucinico \u00e8 gemellata con:\nCuriosit\u00e0.\nA Lucinico \u00e8 ambientata una parte de \"La coscienza di Zeno\", famoso romanzo psicoanalitico dello scrittore triestino Italo Svevo."}
{"id": "685162", "revid": "7336", "url": "https://it.wikipedia.org/wiki?curid=685162", "title": "Alwyn Lopez Jarreau", "text": ""}
{"id": "685163", "revid": "1305772", "url": "https://it.wikipedia.org/wiki?curid=685163", "title": "Planet Caravan", "text": "Planet Caravan \u00e8 una canzone psychedelic rock del gruppo Black Sabbath, pubblicata per la prima volta il 18 settembre 1970 all'interno dell'album \"Paranoid\".\nIl brano.\nComposto dai quattro membri del gruppo, il brano \u00e8 una sperimentazione piuttosto lontana dal canonico \"Heavy Rock\" dei Sabbath (e questa di proporre uno o due brani 'sperimentali' e di 'distacco' dal rock pesante per ogni album fu peculiarit\u00e0 fissa dei Sabbath per tutti gli anni '70). Questo brano infatti crea una sorta di atmosfera simile a quella di un sogno, effetto ottenuto principalmente dalla (in questo caso) insolita e calda voce di Ozzy Osbourne, filtrata con l'altoparlante rotante Leslie. L'accompagnamento \u00e8 affidato a un vorticoso riff di basso di Geezer Butler su una sezione percussiva 'tribale' molto incisiva di Bill Ward. Particolarmente apprezzabile anche l'assolo di chitarra di sapore \"jazz\" eseguito da Tony Iommi verso il finale, con l'accompagnamento di una semplice sequenza di accordi di pianoforte suonato dal tecnico del suono Tom Allom.\nIl brano \u00e8 stato utilizzato il 31 maggio 2020 come risveglio per i due astronauti Douglas Hurley e Robert Behnken, formanti l'equipaggio della capsula Crew Dragon in orbita a seguito del lancio avvenuto il 30 maggio 2020, e parte del programma \"Commercial Crew Development\" della NASA.\nCover.\nNel 1994, i Pantera ne fecero una cover in versione acustica e la pubblicarono nel loro album del 1994 \"Far Beyond Driven\"."}
{"id": "685164", "revid": "729019", "url": "https://it.wikipedia.org/wiki?curid=685164", "title": "Achille Majocchi", "text": "Biografia.\nFiglio di Giovanni Majocchi e di Rachele Antongini, nacque a Milano nel 1821.\nNel 1860 fu tra i protagonisti della spedizione dei Mille, facendo parte dello stato maggiore di Garibaldi col grado di tenente colonnello. Rimasto ferito durante la battaglia di Calatafimi, venne ricoverato a Vita presso la casa della sig.ra Scaduto e amputato al braccio sinistro dal dott. Lampiasi.\nFu costretto a subire l'amputazione del braccio sinistro.\nFu in seguito deputato alla Camera del Regno per cinque legislature, dal 1874 al 1890. Mor\u00ec a Torre d'Isola, vicino a Pavia, nel 1904."}
{"id": "685181", "revid": "767487", "url": "https://it.wikipedia.org/wiki?curid=685181", "title": "Cat Scratch Fever", "text": "Cat Scratch Fever \u00e8 il terzo album in studio del chitarrista statunitense Ted Nugent, pubblicato il 13 maggio 1977 dalla Epic Records.\nIl singolo che d\u00e0 il titolo all'album ha riscosso un notevole successo ed \u00e8 stato riproposto da gruppi quali Mot\u00f6rhead, Nitro, Pantera.\nTracce.\nTesti e musiche di Ted Nugent, eccetto dove indicato."}
{"id": "685183", "revid": "834", "url": "https://it.wikipedia.org/wiki?curid=685183", "title": "Pyas", "text": ""}
{"id": "685184", "revid": "5492089", "url": "https://it.wikipedia.org/wiki?curid=685184", "title": "II Conflitto Mondiale", "text": ""}
{"id": "685185", "revid": "643494", "url": "https://it.wikipedia.org/wiki?curid=685185", "title": "Castellano e Pipolo", "text": "Castellano e Pipolo \u00e8 stata una coppia di registi e sceneggiatori formata da Franco Castellano (Roma, 20 giugno 1925 \u2013 Roma, 28 dicembre 1999) e Giuseppe Moccia (Viterbo, 24 giugno 1933 \u2013 Roma, 20 agosto 2006).\nBiografia.\nSi conoscono nella seconda met\u00e0 degli anni cinquanta nella redazione del \"Marc'Aurelio\", noto giornale satirico dell'epoca. Castellano, ingegnere mancato e Pipolo, bancario, si ritrovano cos\u00ec a disegnare vignette umoristiche nello stesso giornale che ha visto formarsi tra gli altri Federico Fellini ed Ettore Scola.\nNascono quindi una solida amicizia ed un sodalizio artistico che dureranno per oltre 40 anni. L'esordio nel cinema \u00e8 a cavallo tra gli anni cinquanta e sessanta, con vari soggetti e sceneggiature tra i quali \"Tot\u00f2truffa 62\" con Tot\u00f2, \"Il federale\" e \"La voglia matta\" con Ugo Tognazzi. Nello stesso periodo in televisione firmano alcuni variet\u00e0 storici come \"Studio Uno\", \"Scala reale\", \"Che domenica amici\" oltre a varie Canzonissime. A fine anni settanta abbandonano momentaneamente la TV per tornare al cinema questa volta anche come registi, firmando alcune pellicole di grande successo commerciale come \"Il ragazzo di campagna\", \"Il bisbetico domato\", \"Innamorato pazzo\", \"Mani di velluto\", \"Grand Hotel Excelsior\". A met\u00e0 degli anni ottanta tornano alla televisione con la regia del \"Fantastico\" di Adriano Celentano.\nInfine collaborano a \"Fantastico Enrico\" con Enrico Montesano. Durante la loro carriera hanno scritto quasi cento film, venti dei quali diretti (sempre in coppia tranne l'ultimo di Pipolo, \"Panarea\"), oltre ai testi di molti spettacoli televisivi e varie canzoni, come la celebre \"La notte \u00e8 piccola\", lanciata nel 1965 dalle Gemelle Kessler.\n\"Tutti i loro film sono stati diretti dalla coppia a giorni alterni. Un giorno dirigeva Castellano, il giorno successivo Pipolo e cos\u00ec via.\nLe diverse esigenze dei registi, spesso lasciavano disorientati gli attori\" (cit. Angelo Infanti)\nAnche i loro figli Federico Moccia e Lorenzo Castellano hanno ripercorso le orme dei padri.\nEntrambi divenuti registi e sceneggiatori, in seguito hanno persino diretto in coppia, come i loro padri, la serie televisiva \"College\" (1990) con Federica Moro, in onda e pi\u00f9 volte replicata su Italia 1."}
{"id": "685186", "revid": "44638", "url": "https://it.wikipedia.org/wiki?curid=685186", "title": "Castellano &amp; Pipolo", "text": ""}
{"id": "685189", "revid": "124431195", "url": "https://it.wikipedia.org/wiki?curid=685189", "title": "Notturno Concertante", "text": "Il Notturno Concertante \u00e8 un gruppo musicale neoprogressive italiano nato negli anni ottanta.\nBiografia.\nIl Notturno Concertante \u00e8 un gruppo che ha al suo attivo sette cd, di recente pubblicazione il nuovo album intitolato \u201cLet them say\u201d.\nTra le numerose collaborazioni del gruppo, la pubblicazione del brano \u201dNocturne\u201d nell'ambito della compilation Double Exposure, curata da Steven Wilson.\nA tale compilation ha partecipato, fra gli altri, anche l'ex chitarrista dei Genesis Anthony Phillips.\nIl gruppo ha pure sonorizzato vari racconti radiofonici della scrittrice Giovanna Iorio per Radio 3 Rai e le installazioni sonore Voices of the tree della stessa autrice, presenti a Londra, Tel Aviv, Parigi, New York, in Francia e in Spagna.\nIn Italia queste installazioni sono presenti a Tolfa, Narni (PG) e Roma.\nInoltre il Notturno Concertante ha collaborato con Tony Pagliuca (tastierista delle Orme), con il poeta bolognese Stefano Benni, con lo scrittore vincitore del premio Campiello Andrea Tarabbia e con le attrici Lina Sastri, Pamela Villoresi, Daniela Poggi e Barbara Alberti.\nI fondatori del Notturno Concertante sono il tastierista e chitarrista classico Lucio Lazzaruolo ed il chitarrista Raffaele Villanova.\nIl Notturno Concertante ha scritto ed eseguito le musiche per diversi film tra i quali \u201cL\u2019ultimo goal\u201d (regia di Federico Di Cicilia) e per il documentario \u201cCon i miei occhi\u201d del regista Giorgio Diritti (2013).\nHa inoltre composto le musiche per la serie \u201cLa clinica degli animali\u201d (di Tania Pedroni, Canale 5, 2002), Terra e fede (Rai 2, 2002).\nDi recente il gruppo si \u00e8 esibito in diversi concerti con il cantante scozzese Ray Wilson (ex Genesis) e con il cantante inglese Richard Sinclair (Caravan, Camel, Hatfield and the North)\nDiscografia.\nAlbum.\nLucio Lazzaruolo ha pubblicato due cd di chitarra classica:\nNote.\nIl Notturno Concertante ha partecipato alla realizzazione in due dvd, tratti da concerti tenuti a Roma a Stazione: - When Ray in Rome (2019) e Past to Present show (2020)\nInoltre il gruppo ha contribuito all'album Cavalli Cocchi, Lanzetti, Roversi edito dalla Esoteric Records."}
{"id": "685191", "revid": "729019", "url": "https://it.wikipedia.org/wiki?curid=685191", "title": "Isole Regina Elisabetta", "text": "Le isole Regina Elisabetta (; in francese: \u00eeles de la Reine-\u00c9lisabeth; conosciute in passato come isole di Parry) sono il gruppo di isole pi\u00f9 a nord dell'arcipelago artico canadese, divise tra Nunavut e i territori del Nord-Ovest, nel Canada del Nord.\nGeografia.\nMolte delle isole Regina Elisabetta sono tra le pi\u00f9 estese del mondo: la maggiore tra queste \u00e8 l'isola Ellesmere. Tra le altre isole pi\u00f9 grandi ci sono l'isola Amund Ringnes, l'isola di Axel Heiberg, l'isola Bathurst, l'isola Borden, l'isola di Cornovaglia, l'isola di Devon, l'isola di Eglinton, l'isola di Ellef Ringnes, l'isola Mackenzie King, l'isola di Melville e l'isola Principe Patrick.\nLe isole, che insieme coprono un'area di , sono state cos\u00ec denominate in onore della regina Elisabetta II del Regno Unito al momento della sua incoronazione come regina del Canada nel 1953. La maggior parte di queste sono disabitate, e la principale attivit\u00e0 che vi si svolge \u00e8 l'estrazione del petrolio. I comuni maggiori sono Resolute, sull'isola di Cornovaglia e Grise Fiord, sull'isola Ellesmere.\nStoria.\nQueste isole furono scoperte dagli europei nel 1616, ma non furono esplorate e registrate cartograficamente completamente fino alle spedizioni inglesi nel passaggio a nord-ovest e quelle della Norvegia del XIX secolo. Molte isole furono esplorate da William Edward Parry, da cui presero poi inizialmente il nome.\nLe isole sono un luogo di particolare importanza dal punto di vista terrestre: su di esse \u00e8 ubicato il nord magnetico settentrionale terrestre, punto al quale si orientano per attrazione gli aghi di una qualunque bussola."}
{"id": "685193", "revid": "74173", "url": "https://it.wikipedia.org/wiki?curid=685193", "title": "Isole della Regina Elisabetta", "text": ""}
{"id": "685195", "revid": "26891", "url": "https://it.wikipedia.org/wiki?curid=685195", "title": "Classe Colbert", "text": ""}
{"id": "685199", "revid": "461628", "url": "https://it.wikipedia.org/wiki?curid=685199", "title": "Chiesa di Nostra Signora del Sacro Cuore (Roma)", "text": "La chiesa di Nostra Signora del Sacro Cuore \u00e8 un luogo di culto cattolico di Roma, situato nel rione Parione tra corso del Rinascimento (sul quale d\u00e0 la facciata anteriore) e piazza Navona (sulla quale d\u00e0 la facciata posteriore).\nStoria e descrizione.\nLa chiesa, il cui interno \u00e8 visibilmente recente, ha invece una storia antica.\nIl primo edificio fu eretto nel XIII secolo nell'area dello Stadio di Domiziano, sacro alla tradizione cristiana per la memoria dei martiri che vi avevano trovato la morte, per volont\u00e0 dell'infante Enrico, figlio del re di Castiglia Ferdinando III; tale reclamata fondazione regia ad opera dell'infante sembra essere frutto di una falsificazione storica successiva. L'edificio fu intitolato al protettore della Reconquista, Santiago, prendendo il nome di San Giacomo degli Spagnuoli.\nNel 1440 il canonico della cattedrale di Siviglia don Alfonso de Paradinas fece interamente ricostruire l'edificio a proprie spese affidando i lavori a Bernardo Rossellino - con una bella facciata - e, morendo, leg\u00f2 il proprio patrimonio alla chiesa.\nAlessandro VI Borgia ordin\u00f2 nuovi lavori di ampliamento, fece allargare una piazza di fronte all'ingresso su via della Sapienza (sul lato dell'abside) e trasfer\u00ec negli edifici annessi gli ospizi per i pellegrini spagnoli che l'infante Enrico aveva fondato, uno presso il Campidoglio e l'altro l\u00ec vicino, in via di Santa Chiara.\nLa chiesa di San Giacomo divenne cos\u00ec, nel 1506, la chiesa nazionale del regno di Castiglia a Roma, e nel 1518 fu di nuovo rimaneggiata da quell'Antonio da Sangallo il Giovane, che sarebbe poi divenuto l'\"architetto di tutte le fabbriche pontificie\".\nLa chiesa e i suoi annessi furono per molto tempo riccamente mantenuti dai lasciti degli spagnoli di Roma, e le loro finestre su piazza Navona costituivano una sorta di palco di proscenio per gli spettacoli \"acquatici\" che si tenevano nella piazza. Non provvedendosi tuttavia a nessun mantenimento, nel 1818 la chiesa fu abbandonata dagli spagnoli in favore di Santa Maria di Monserrato, dove vennero anche trasferiti gli arredi e le tombe prima in San Giacomo, e fu poi sconsacrata e venduta, nel 1878, ai missionari francesi del Sacro Cuore.\nNostra Signora del sacro Cuore.\nAlla fine dell\"800 papa Leone XIII fece una ristrutturazione radicale de la chiesa, dopoch\u00e9 fu abbandonata dalle spagnuoli perch\u00e9 \"dicevasi\" minacciasse ruina, dall'architetto Luca Carimini, che fra l'altro ne modific\u00f2 la facciata principale della piazza Navona, conservando \"tutto\" l'edificio originale con l'abside e il transetto, sul lato opposto di piazza Navona. La chiesa fu riconsacrata, affidata alla Congregazione dei missionari del Sacro Cuore di Ges\u00f9 e intitolata a Nostra Signora del Sacro Cuore.\nNel 1931 l'apertura di corso del Rinascimento cost\u00f2 all'edificio originale la demolizione dell'abside e del transetto, ma in compenso, nel 1965, papa Paolo VI la eresse in diaconia cardinalizia.\nOggi, sono da ammirare (della chiesa originale del XVI secolo) la seconda cappella a sinistra dell'altare, dedicata a san Giacomo, opera del Sangallo; la cantoria in marmi policromi sita nella terza campata a destra, opera del Torrigiano, il fondale marmoreo a serliana posto dietro l'altare maggiore, opera di Pietro e Domenico Rosselli, e affreschi di Pellegrino Aretusi e di Cesare Nebbia."}
{"id": "685200", "revid": "14691", "url": "https://it.wikipedia.org/wiki?curid=685200", "title": "Notturno concertante", "text": ""}
{"id": "685210", "revid": "114572535", "url": "https://it.wikipedia.org/wiki?curid=685210", "title": "5 Minutes Alone", "text": "5 Minutes Alone \u00e8 un singolo del gruppo thrash metal Pantera, estratto nell'album \"Far Beyond Driven\" del 1994. \u00c8 una delle canzoni pi\u00f9 famose del gruppo texano.\nIl brano.\nStoria.\nLa storia di \"5 Minutes Alone\" \u00e8 stata raccontata in un'intervista dal batterista della band, Vinnie Paul. Egli ha dichiarato che durante uno show a San Diego, California, il cantante Phil Anselmo, infastidito da un seccatore, incoraggi\u00f2 la folla a \"spaccargli il culo e portare la merda fuori dal concerto\" (take out the shit). Di conseguenza la band fu denunciata dal padre del malcapitato seccatore, che inoltre disse al manager del gruppo: \"Devi lasciarmi solamente cinque minuti da solo (\"5 minutes alone\") con questo Phil Anselmo e gli far\u00f2 vedere chi \u00e8 che comanda da queste parti\". Di risposta, Phil Anselmo replic\u00f2: \"Dammi cinque minuti da solo con il padre di quella femminuccia e lo prendo a calci nel culo\". Cos\u00ec nacque lo spunto per l'incredibile successo \"5 Minutes Alone\".\nStile.\nLa canzone \u00e8 potente ed energica. I riff e gli assoli di chitarra di Dimebag Darrell sono estremamente pesanti, la batteria di Vinnie Paul precisa ed energica, il basso di Rex Brown abile nell'accompagnare la chitarra e la voce di Phil Anselmo capace, significativamente, di sovrastare la violenta base musicale. Grazie a tutti questi fattori, la canzone \u00e8 ritenuta da molti fan come il maggiore esempio dell'abilit\u00e0 del gruppo texano."}
{"id": "685212", "revid": "1048993", "url": "https://it.wikipedia.org/wiki?curid=685212", "title": "Gatto Ciliegia contro il Grande Freddo", "text": "Gatto Ciliegia contro il Grande Freddo \u00e8 un gruppo musicale italiano fondato a Torino da Fabio Perugia, Max Viale e Gianluca Della Torca nel 1999.\nIl gruppo si \u00e8 messo in evidenza come uno tra i primi rappresentanti di una via italiana al post rock, pi\u00f9 atipici rispetto ad altri per la capacit\u00e0 di innescare un cortocircuito con la tradizione melodica italiana.\nStoria.\nNato nel 1999, pubblica nel 2000 il primo album, eponimo (conosciuto poi come \"#1\" e anche come disco giallo) pubblicato da Beware! (etichetta discografica indipendente curata da John Vignola), accolto dalla critica come una tra le pi\u00f9 gradite sorprese italiane dell'anno, cos\u00ec come il seguente, \"#2\" (conosciuto come disco blu), pubblicato sempre da Beware l'anno successivo, caratterizzato da atmosfere pi\u00f9 malinconiche\nNel 2002 il gruppo approda all'etichetta fiorentina Santeria che pubblica \"It Is\", un EP con 5 brani di cui tre cover di celebri strumentali. Lo stesso anno realizza la colonna sonora per il film \"Il segreto del successo\" di Massimo Martelli, ad oggi inedita, e lo spettacolo teatrale \"Tutto \u00e8 fuori posto\" ideato dalla compagnia Servi di Scena sulle musiche del Gatto.\nNel 2004 esce \"L'irr\u00e9parable\", un album con risvolti pi\u00f9 elettronici rispetto ai precedenti, caratterizzato da un originale metodo compositivo. In occasione dell'inaugurazione del Traffic Festival di Torino, sonorizza dal vivo il film muto \"Dans la Nuit\" di Charles Vanel (1930), restaurato e proiettato in anteprima assoluta presso il Museo Nazionale del Cinema.\nUn brano di Gatto Ciliegia\nviene scelto dal regista Marco Ponti per la colonna sonora del film \"A/R Andata + Ritorno\".\nNel 2006 il gruppo aggiunge al proprio organico i due musicisti milanesi Christian Alati e Lucio Sagone, e approda ad una nuova etichetta discografica, la torinese Casasonica. In questo contesto realizza l'album \"Cuore\" con la cantante Robertina, una raccolta di canzoni degli anni sessanta rivisitate in chiave contemporanea.\nUn nuovo cambio di etichetta nel 2008, l'indipendente \"42 records\" pubblica \"Disconoir\" un album realizzato come \u201cconcept\u201d multimediale con la collaborazione dello scrittore Dario Voltolini e del pittore Mario Trucano. Tra gli ospiti il cantante Moltheni e i Velvet. Per la promozione dell'album il gruppo presenta sul proprio sito una serie di clip, per ogni brano dell'album si inscena l'omicidio di un collaboratore.\nAd anticipare l'uscita del disco un brano inedito viene scelto dal collettivo Wu Ming per \u201csonorizzare\u201d un capitolo del libro \"Manituana\".\nNel settembre 2009 esce il film \"Cosmonauta\", opera prima della regista Susanna Nicchiarelli, una produzione Fandango/Rai Cinema in concorso e vincitore del premio controcampo italiano alla 66\u00aa Mostra internazionale d'arte cinematografica di Venezia con la colonna sonora strumentale di Gatto Ciliegia. Il disco della colonna sonora a cura di Max Casacci (Subsonica- Casasonica) \u00e8 prodotto e distribuito da RadioFandango e vede oltre ai brani strumentali di Gatto Ciliegia, brani di Robertina, Robertina e Gatto Ciliegia, Virginiana Miller, Sikitikis.\nTra il 2010 e il 2011 compongono le musiche originali per il film \"Bar Sport\" (edizioni EMI Music Publishing), ispirato al primo libro di Stefano Benni, per la regia di Massimo Martelli. Per le orchestrazioni della colonna sonora si affidano al maestro Stefano Maccagno.\nNel 2012 sono sul set di \"La scoperta dell'alba\" (Fandango), in veste di interpreti secondari di una rock band e di compositori della colonna sonora del film, diretto da Susanna Nicchiarelli. L'album della colonna sonora viene pubblicato nel 2013 da Radiofandango, oltre ai brani originali di Gatto Ciliegia contiene il brano \"La scoperta dell'alba\" dei Subsonica.\nNel 2014 alla 32\u00aa edizione del Torino Film Festival ad aprire la nuova sezione Diritti e rovesci, \u00e8 il documentario di Susanna Nicchiarelli \"Per tutta la vita\", la cui colonna sonora originale \u00e8 interamente composta dal gruppo e rappresenta insieme ad altri brani non apparsi nel film il nuovo album dal titolo \"Superotto\", attualmente ancora inedito.\nNel settembre del 2015 presentano presso il Museo dell'astronomia e Planetario di Torino lo spettacolo \"Le stelle rispondono. Viaggio astrale per voce, musica e pianeti\" scritto insieme al cantautore e drammaturgo Orlando Manfredi, per l'XI edizione del festival Torino Spiritualit\u00e0. Lo spettacolo viene riproposto l'anno successivo per iniziativa autonoma del Planetario di Torino.\nDal gennaio 2016 al maggio 2017 curano la produzione artistica e composizione della colonna sonora del film \"Nico, 1988\" di Susanna Nicchiarelli che vede tutti i brani di Nico riadattati per il film dalla band insieme a Trine Dyrholm, cantante e attrice che interpreta la parte della protagonista.. Il film apre la sezione Orizzonti della 74\u00aa Mostra internazionale d'arte cinematografica di Venezia e si aggiudica il premio come Miglior Film.\nLa giuria dell'Accademia del Cinema Italiano assegna 8 candidature al film \"Nico, 1988\" per il David di Donatello (premio) 2018, tra le quali Miglior musicista - Gatto Ciliegia Contro Il Grande Freddo.\nLa colonna sonora \"Nico, 1988 Original Motion Picture Soundtrack\", viene stampata in vinile dall'etichetta discografica 42 Records ed \u00e8 la prima uscita della collana 35mm dedicata alla musica per il cinema.\nCandidati finalisti al Nastri d'argento 2018 nella sezione Musica per \"Nico, 1988\".\nSono autori della colonna sonora del film \"Spaccapietre\" (2020) di Gianluca e Massimiliano De Serio. Sono anche autori insieme alla punk rock band americana Downtown Boys della colonna sonora del film \"Miss Marx\" di Susanna Nicchiarelli (2020).\nAlla 77\u00aa Mostra del Cinema di Venezia, la giuria del Soundtrack Stars Award 2020 ha assegnato il premio a \u201cMiss Marx\u201d di Susanna Nicchiarelli, per le musiche di Gatto Ciliegia contro il Grande Freddo, insieme ai Downtown Boys..\nIl film \"Miss Marx\" ottiene 11 candidature ai premi David di Donatello, tra le quali Miglior Compositore - Gatto Ciliegia contro il Grande Freddo\nCollaborazioni.\nNegli anni Gatto Ciliegia ha partecipato a numerose compilation con brani inediti, tra cui un paio di Fabrizio De Andr\u00e9.\nPer le forti capacit\u00e0 suggestive delle composizioni musicali del gruppo le collaborazioni con registi di cortometraggi, film, documentari nonch\u00e9 l'utilizzo delle loro musiche per programmi televisivi (Amore criminale; Terra; Sfide) rappresentano un'attivit\u00e0 parallela alla discografia essenziale del gruppo e ai concerti.\nConcerti.\nI concerti sono spesso delle interessanti e ricercate \"sonorizzazioni\" dal vivo in quanto accompagnati da video-proiezioni con materiale ricercato e montato dal gruppo.\nTra le principali e importanti apparizioni live, spiccano le partecipazioni alle ultime edizioni del festival Tora! Tora!, la partecipazione allo spettacolo \"Volumi all'idrogeno\" organizzato dai Subsonica con la Fondazione per il Libro, la Musica e la Cultura del Comune di Torino, il 23 aprile 2006, ancora il Traffic Festival di Torino nel 2008. Degne di nota anche le prime apparizioni come supporto al gruppo post-rock inglese Laika (date nel 2000 di Milano e Torino), l'apertura al gruppo Blonde Redhead (a Chieri), il doppio concerto al Circolo degli Artisti di Roma del maggio 2008 con Xiu Xiu.\nProduzione musicale.\nTra le attivit\u00e0 parallele c'\u00e8 anche la fondazione di una piccola etichetta indipendente, \"Mexicat Records\", con la quale pubblicano nel 2002 un disco dei milanesi Cods, e nel 2006 (solo on line) \"Solitario Bit\", progetto solista del chitarrista Fabio Perugia, nel 2010 l'album d'esordio \"Intimo Rock\" del cantautore torinese Orlando Manfredi e della sua band Duemanosinistra.\nDiscografia.\ncon Robertina:"}
{"id": "685226", "revid": "819238", "url": "https://it.wikipedia.org/wiki?curid=685226", "title": "Apparato centrale elettrico a leve individuali", "text": "Nella tecnica e nella regolamentazione delle ferrovie, lapparato centrale elettrico a leve individuali, identificato con l'acronimo ACE, \u00e8 un apparato centrale di manovra degli enti di una stazione ferroviaria, che utilizza la corrente elettrica per la trasmissione del comando del moto di manovra. Tale tipo di apparato viene denominato semplicemente apparato centrale elettrico (da cui la sigla ACE), anche se questa definizione appartiene agli apparati centrali elettrici in genere.\nDescrizione.\nCaratteristiche.\nSul banco di manovra di un impianto \"ACE\" si trovano tante leve quanti sono i deviatoi da azionare, i segnali da disporre, i passaggi a livello da comandare.\nL'impianto si avvale di collegamenti elettrici per il movimento degli aghi dei deviatoi, per la disposizione dei segnali, per la manovra dei passaggi a livello di stazione e per il controllo dello stato di occupazione dei circuiti di binario di stazione. Tramite una serratura meccanica, l'apparato realizza anche i collegamenti di sicurezza tra tutti gli enti coinvolti nella formazione di un itinerario: ogni comando incompatibile con uno gi\u00e0 in atto viene cos\u00ec inibito. \nAlcune leve sono anche dotate di un bloccamento elettrico, che ne impedisce la manovra se non sono soddisfatte certe condizioni: ad esempio, non \u00e8 possibile muovere la leva di un deviatoio se sopra di esso \u00e8 presente un treno. In caso di guasti, alcuni di questi controlli elettrici possono essere esclusi tramite dei tasti, siti sopra a ciascuna leva e su un quadro elettrico a parte.\nCiascuna leva, a seconda della sua funzione, \u00e8 caratterizzata da un colore: \nSopra al banco di manovra \u00e8 sempre presente il quadro luminoso che rappresenta, in forma schematica, la configurazione della stazione e lo stato di tutti gli enti controllati dall'apparato centrale.\nNelle stazioni pi\u00f9 grandi, la gestione dei movimenti pu\u00f2 essere suddivisa in pi\u00f9 banchi di manovra, collocati in diverse cabine: nel banco principale (manovrato dal capostazione) possono trovarsi alcune leve, definite \"di itinerario\" e \"di consenso\", necessarie ad impartire le istruzioni alle varie cabine di piazzale (nelle quali operano i deviatori), dove avviene fisicamente la movimentazione degli enti.\nMovimenti in stazione.\nLe operazioni necessarie per ricevere un treno in una stazione consistono nell'azionamento delle leve necessarie a disporre nella posizione voluta gli scambi, nella chiusura dei passaggi a livello interessati, nell'azionamento della leva del segnale di protezione che si disporr\u00e0 a via libera per l'ingresso. L'ingresso del treno in stazione o nel binario predisposto provocher\u00e0 l'occupazione del circuito di binario, la disposizione a via impedita del segnale superato e, inoltre, lo sblocco delle leve prima vincolate che potranno essere rimesse in posizione di riposo, per una successiva manovra.\nLimitazioni funzionali.\nUn limite degli impianti di tipo ACE, \u00e8 il lungo tempo di gestione degli itinerari perch\u00e9 non \u00e8 prevista la cosiddetta \"liberazione elastica\". Per poter costruire un secondo itinerario, \u00e8 necessario che il treno che ha usufruito del primo \"liberi\" l'intero percorso e non solo, come con la liberazione elastica, di una parte di esso. \nNon \u00e8 possibile esercitare il telecomando di questo tipo di impianto, che richiede sempre un operatore presente sul posto per la manovra delle leve. \u00c8 invece possibile -quando necessario- procedere alla \"disabilitazione\" della stazione. In questo caso la stazione diventa, in genere, posto di blocco intermedio (PBI) nel quale non \u00e8 consentito lo spostamento dei deviatoi ma permette il solo distanziamento dei treni.\nStoria in Italia.\nIl primo apparato centrale elettrico in Italia in cui gli scambi venivano mossi da motore elettrico fu installato nel 1924, nella stazione di Sestri Levante. Esso era un apparato del tipo CIWFS con segnalamento luminoso sperimentale di avviso e protezione e segnalamento semaforico di partenza ed era di derivazione americana (US&amp;S). L'anno dopo vennero installati in altre stazioni analoghi apparati di costruzione AEG, realizzati su licenza dalla OMS, (Officine Meccaniche Servettaz), di Savona. Come ultimi esempi di Apparati Centrali Elettrici non standardizzati, a partire dal 1935 venne installato il modello proposto dalla IVEM di Vicenza in un numero limitato di Stazioni di cui Mortara fu quello pi\u00f9 grande e del tipo a Cabine. A partire dal 1936 le FS decisero una standardizzazione degli apparati su progetto del servizio impianti elettrici che port\u00f2 alla nascita, dopo una breve sperimentazione sulla Roma-Orte con apparati centrali elettrici costruiti dalla SASIB di Bologna, quasi analoghi alla versione definitiva, del modello unificato di Banco per apparato centrale elettrico tipo FS 1936, ancora in uso in molte stazioni della rete.\nNell'immediato dopoguerra, infine, per ovviare ad alcuni difetti del progetto originale, tra cui il prolungamento del Banco FS al di sotto del pavimento e il peso mastodontico dello stesso (si parte dai 950 chilogrammi di un modulo da 10 leve per arrivare alle 3,3 tonnellate di un modulo da 30 leve) la stessa SASIB che fino ad allora aveva realizzato parecchi impianti di Apparati Centrali con banco tipo FS propose un suo modello di banco che trov\u00f2 ancor pi\u00f9 diffusione del precedente tipo FS anche per via dell'indubbio vantaggio di poter coniugare fino a due chiavi per ogni leva permettendo cos\u00ec di realizzare apparati centrali elettrici o apparati per deviatoi manuali indistintamente con la stessa tipologia di banco e della maggiore modularit\u00e0 (oltre al modulo da 5 e da 10 leve, infatti, era previsto anche un modulo da 7 leve, permettendo cos\u00ec di realizzare molte pi\u00f9 composizioni di leve senza sprecare inutilmente posti vuoti)."}
{"id": "685227", "revid": "1543377", "url": "https://it.wikipedia.org/wiki?curid=685227", "title": "Stelle luminose pi\u00f9 vicine alla Terra", "text": "Questa \u00e8 una lista delle stelle pi\u00f9 luminose negli \"immediati\" dintorni del sistema solare (fino ad una distanza di 15 parsec). Sono escluse le stelle di classe M (nane rosse) e le nane bianche."}
{"id": "685229", "revid": "4326", "url": "https://it.wikipedia.org/wiki?curid=685229", "title": "Elementi html", "text": ""}
{"id": "685236", "revid": "287204", "url": "https://it.wikipedia.org/wiki?curid=685236", "title": "Riding the Bullet - Passaggio per il nulla", "text": "Riding the Bullet - Passaggio per il nulla fu, inizialmente, un racconto multimediale dello scrittore statunitense Stephen King che propose l'iniziativa, per i suoi lettori, di metterlo a disposizione su Internet, potendolo scaricare liberamente gratis. Questo romanzo/racconto fu pubblicato in Italia nel 2000 dalla Sperling &amp; Kupfer e messo in rete nel 2001; successivamente fu integrato nella raccolta di racconti del 2002 Tutto \u00e8 fatidico.\nNel 2004 ne \u00e8 stato tratto il film Riding the Bullet per la regia di Mick Garris.\nTrama.\nIl protagonista del racconto \u00e8 Alan Parker, giovane studente universitario, il quale una sera riceve una telefonata da parte di una vicina di casa con la notizia che l'amatissima madre si \u00e8 sentita male sul lavoro, ed \u00e8 stata ricoverata in ospedale per un attacco cardiaco. Alan parte dunque dal college e per raggiungere l'ospedale si serve dell'autostop: l'auto che lo carica, per\u00f2, \u00e8 impregnata di uno strano odore di decomposizione, e l'autista si presenta come George Staub, lo stesso nome che Alan ha visto su una tomba poco prima di incontrare la macchina.\nComincia cos\u00ec un viaggio terrificante, con il cadavere di George che si definisce un \"corriere dell'oltretomba\" e che pone una scelta ignobile davanti allo sfortunato autostoppista. Prima della fine del viaggio, Alan si trover\u00e0 costretto a decidere chi dei due, fra lui e sua madre, sar\u00e0 costretto a salire con George sul \"Bullet\", un pericoloso ottovolante del parco giochi di Thrill Village..."}
{"id": "685239", "revid": "131358", "url": "https://it.wikipedia.org/wiki?curid=685239", "title": "RhB", "text": ""}
{"id": "685240", "revid": "1437331", "url": "https://it.wikipedia.org/wiki?curid=685240", "title": "Economia del Belgio", "text": "L'economia del Belgio \u00e8 tra le pi\u00f9 sviluppate del continente. Si tratta dell'ottava economia dell'Unione europea per Prodotto interno lordo, dopo i vicini Paesi Bassi.\nStoria economica.\nIl Belgio fu il primo Paese dell'Europa continentale toccato dalla Rivoluzione industriale che aveva avuto inizio nel Regno Unito e per tutto l'Ottocento fu la terza Nazione al mondo per PIL pro-capite dopo il Regno Unito ed i Paesi Bassi. Paese ricco di carbone, materia prima motore della prima Rivoluzione industriale, il Belgio pot\u00e9 anche contare, fino al 1960, anno dell'indipendenza, sulle risorse provenienti dalla sua maggiore colonia, il Congo.\nNel corso degli anni Settanta e Ottanta, tuttavia, l'industria pesante su cui poggiava l'economia della Vallonia e dell'intero Belgio \u00e8 entrata profondamente in crisi, determinando in citt\u00e0 come Liegi e Mons un aumento vertiginoso del tasso di disoccupazione. In conseguenza di tale situazione, la regione delle Fiandre, di lingua fiamminga, comp\u00ec rapidamente il sorpasso economico sulla Vallonia, di lingua francese, che fino ad allora era stata la parte pi\u00f9 ricca e sviluppata del Paese. Fu in seguito a questi cambiamenti che si inizi\u00f2 a mettere in discussione l'assoluta egemonia della comunit\u00e0 francofona nel governo del Belgio. Da allora le regioni trainanti dell'economia nazionale sono rimaste le Fiandre, in particolare il Brabante e l'area di Anversa, oltre a Bruxelles, che ha beneficiato del suo ruolo di capitale e di sede di molte istituzioni legate all'Unione europea.\nDurante gli anni Ottanta l'economia belga sub\u00ec un altro grave arresto, dovuto a un ribasso della domanda per le produzioni tradizionali, un decremento nelle esportazioni e a un forte ritardo nell'attuazione di riforme strutturali indispensabili. Gli anni peggiori furono quelli tra il 1981 e il 1983, quando la crescita economica era praticamente ferma ed il tasso di disoccupazione era intorno al 10-11%. In quegli stessi anni, si registr\u00f2 un consistente aumento del debito pubblico, che pass\u00f2 dal 74% al 106% del PIL in appena quattro anni. Il piano di emergenza varato nel 1982 dal governo Martens punt\u00f2 a rilanciare l'economia attraverso , per facilitare il commercio. Gi\u00e0 nel 1979, inoltre, il Paese aveva aderito al Sistema monetario europeo. I provvedimenti presi portarono, a partire dal 1984, ad una ripresa della crescita del PIL che si rafforz\u00f2 ulteriormente negli ultimi anni del decennio. Nel contempo, le industrie fiamminghe si rafforzarono, soprattutto nel campo chimico e dell'alta tecnologia, attirando consistenti flussi di investimenti stranieri.\nUna nuova crisi si verific\u00f2, come nel resto d'Europa, negli anni 1992-1993, a causa dell'innalzamento dei tassi d'interesse tedeschi. Proprio nel 1993, il Belgio conobbe una recessione, con un decremento del PIL dello 0,69%. Nel corso degli anni Novanta e Duemila, l'economia belga \u00e8 tornata a crescere a ritmi tra il 2 ed il 4% all'anno, con l'eccezione di un rallentamento, avvenuto in tutto il mondo, negli anni 2001-2003.\nForza lavoro e disoccupazione.\nIl Belgio dispone di una forza lavoro di 5 milioni di persone, occupate per la gran parte nel settore dei servizi (73%) ed in misura minore nell'industria (25%), mentre molto pochi sono i lavoratori agricoli (2%), in linea con i principali Paesi dell'Europa occidentale.\nDopo il tasso di disoccupazione record dell'11,5%, raggiunto nel 1982, negli anni successivi la situazione miglior\u00f2 e la disoccupazione fu riassorbita scendendo al 6,4% nel 1991. Tuttavia, la crisi del biennio successivo port\u00f2 un nuovo aumento del numero di senza lavoro ed il tasso di disoccupazione aument\u00f2 rapidamente fino al 9,8% del 1994 mantenendosi sopra il 9% fino alla fine del decennio, per poi scendere fino al 6,6% nel 2001. Tuttavia, prima la crisi del 2001 e poi quella, ben pi\u00f9 grave, del 2009 hanno fatto s\u00ec che per tutti gli anni Duemila il tasso di disoccupazione si mantenesse tra il 7% e l'8,5%, un valore significativamente pi\u00f9 alto di quello dei confinanti Paesi Bassi e Lussemburgo.\nCommercio internazionale.\nNell'economia belga il commercio estero ha un peso molto rilevante. Infatti, importazioni ed esportazioni valgono circa il 120% del Prodotto interno lordo.\nLe esportazioni, pari ad oltre 279 miliardi di dollari nel 2010, si concentrano soprattutto nei settori dei macchinari, della chimica, dei diamanti lavorati, dei prodotti metallici e dell'alimentare. I principali mercati di esportazioni sono i Paesi confinanti: Germania (19,6%), Francia (17,7%) e Paesi Bassi (11,8%).\nTra le importazioni, del valore di quasi 282 miliardi di dollari nel 2010, spiccano quelle di materie prime, petrolio, diamanti grezzi, ma anche prodotti chimici, macchinari, prodotti farmaceutici e alimentari. I luoghi di origine dei prodotti importati sono, in misura maggiore, Paesi Bassi (17,9%), Germania (17,1%) e Francia (11,7%).\nNel 2010 il Belgio ha registrato un leggero surplus delle partite correnti pari all'1,2% del PIL. Storicamente, le partite correnti sono state in avanzo a partire dal 1985, in misura crescente fino al 1999, quando l'avanzo tocc\u00f2 il 7,9% del PIL. Negli anni successivi, invece, l'entit\u00e0 del surplus corrente \u00e8 andata diminuendo pressoch\u00e9 costante e nel 2008 si \u00e8 addirittura registrato un disavanzo.\nFinanza pubblica.\nNel corso degli anni Ottanta, il Belgio aveva accumulato un consistente debito pubblico, che era passato dal 74% del PIL del 1980 a ben il 126% del 1990, raggiungendo il suo massimo nel 1993 (133% del PIL). Negli anni successivi, tuttavia, per rispettare i parametri imposti dal Trattato di Maastricht (1992) per l'adesione all'euro, i Governi intrapresero una decisa e prolungata politica di riduzione del debito pubblico, che infatti scese costantemente fino all'84% nel 2007. Durante la crisi del 2008-2009, il debito pubblico \u00e8 tornato ad aumentare, come accaduto in quasi tutti i Paesi europei, ma in maniera pi\u00f9 limitata che altrove (nel 2010 \u00e8 stato pari al 97% del PIL).\nInflazione.\nCome nella gran parte dei Paesi europei, anche per il Belgio gli anni ottanta cominciarono con elevati tassi di inflazione, culminati nel +8,7% registrato nel 1982. Rispetto ad altri Paesi, tuttavia, il processo di disinflazione fu pi\u00f9 rapido: gi\u00e0 nel 1986 il tasso di inflazione era sotto il 2% (1,3%). Tra il 1986 ed il 2007, il tasso medio annuo di variazione dei prezzi \u00e8 stato del 2%. Dopo l'accelerazione del 2008 (4,5%) e la brusca frenata del 2009 (-0,01%), dovute alla crisi economica mondiale, il tasso di inflazione \u00e8 tornato sui livelli storici nel biennio successivo.\nDisparit\u00e0 regionali.\nIn Belgio vi \u00e8 un'accentuata disparit\u00e0 fra la regione delle Fiandre e quella della Vallonia, sia in termini di PIL pro capite sia in termini di tasso di disoccupazione."}
{"id": "685250", "revid": "74173", "url": "https://it.wikipedia.org/wiki?curid=685250", "title": "Arcipelago artico", "text": ""}
{"id": "685254", "revid": "767487", "url": "https://it.wikipedia.org/wiki?curid=685254", "title": "Penisola di Melville", "text": "La penisola di Malville \u00e8 una grande penisola dell'Artico canadese. Dal 1999 fa parte di Nunavut, mentre prima apparteneva al Distretto di Franklin.\nHa una superficie di circa 65.000 km\u00b2 , ed \u00e8 compresa tra il golfo di Boothia e il bacino di Foxe."}
{"id": "685256", "revid": "125272385", "url": "https://it.wikipedia.org/wiki?curid=685256", "title": "Sigma Draconis", "text": "Sigma Draconis () \u00e8 una stella di sequenza principale posta a circa 18,8 anni luce dal sistema solare. \u00c8 conosciuta anche con il nome tradizionale, derivato dall'arabo, di \"Alsafi\".\nTrattandosi di una stella molto simile al Sole e particolarmente vicina, \u00e8 oggetto di ricerche (finora senza successo) volte a scoprire eventuali pianeti orbitanti attorno ad essa. \u00c8 anche un obiettivo del Terrestrial Planet Finder, un progetto della NASA per scoprire pianeti di tipo terrestre, e del Space Interferometry Mission, progetti entrambi sospesi a tempo indefinito.\nOsservazione.\nSi tratta di una stella situata nell'emisfero celeste boreale. La sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni tropicali e equatoriali, infatti avendo una declinazione pari a 69\u00b0 39\u2032 risulta invisibile pi\u00f9 a sud del parallelo 20\u00b0S. La sua magnitudine pari a 4,7 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso. La stella \u00e8 situata poco a sud-ovest di , in direzione di .\nCaratteristiche fisiche.\nSigma Draconis \u00e8 una nana gialla di classe G9 V, precedentemente classificata di tipo K0. \u00c8 un po' pi\u00f9 piccola e fredda del Sole, con una massa dell'89% di quella del Sole, un raggio del 79% e una luminosit\u00e0 del 43% di quella della nostra stella. Basandosi sull'attivit\u00e0 cromosferica e sulla velocit\u00e0 di rotazione risulta un'et\u00e0 paragonabile a quella del Sole o poco inferiore; le stime variano da 3,7 a 4,7 miliardi di anni, anche se prendendo in considerazione vari modelli e diversi altri studi le stime sull'et\u00e0 spaziano da 0,3 a 9,2 miliardi di anni. Pare carente di metalli, cio\u00e8 di elementi pi\u00f9 pesanti dell'elio, la loro presenza \u00e8 infatti il 63% di quelli presenti nel Sole.\nUn eventuale pianeta, non ancora scoperto, dovrebbe trovarsi ad una distanza compresa tra 0,557 e 1,016 UA per trovarsi nella zona abitabile, dove \u00e8 possibile l'esistenza di acqua liquida in superficie, con una distanza considerata preferenziale attorno a 0,65 UA.\nNon sono stati trovati, nonostante diverse ricerche, compagni attorno alla stella come nane brune o pianeti gioviani, cos\u00ec come non \u00e8 stato rilevato nessun eccesso di radiazione infrarossa che potesse suggerire la presenza di un disco circumstellare attorno a Sigma Draconis."}
{"id": "685259", "revid": "68617547", "url": "https://it.wikipedia.org/wiki?curid=685259", "title": "Fin", "text": ""}
{"id": "685262", "revid": "287204", "url": "https://it.wikipedia.org/wiki?curid=685262", "title": "Asgabat", "text": ""}
{"id": "685263", "revid": "819238", "url": "https://it.wikipedia.org/wiki?curid=685263", "title": "Apparato centrale elettrico a itinerari", "text": "Un apparato centrale elettrico a itinerari (ACEI), \u00e8 un sistema di comando centralizzato di deviatoi, segnali, passaggi a livello, segnali di manovra e quanto occorrente per l'esercizio ferroviario di una stazione, che si avvale di un banco di manovra a pulsanti che, una volta azionati, permettono automaticamente l'azionamento di tutti gli enti interessati alla formazione dell'itinerario di ricevimento o di partenza di un treno.\nStoria.\nIl primo impianto ACEI in Italia fu installato nel 1955 a Pontelagoscuro. Nel 1956 fu attivato quello di Lavino di Mezzo mentre nel 1959 furono attivati quelli di Napoli Centrale e Genova Piazza Principe e nel 1960 quello di Portici.\nConcettualmente derivato dall'evoluzione degli apparati ACELI, ne modifica alcuni aspetti fondamentali, quali la totale assenza di serrature di sicurezza e vincoli meccanici tra le leve in quanto tutte le condizioni di sicurezza vengono realizzate mediante una serratura \"elettrica\" di rel\u00e8 che a loro volta azionano i dispositivi, scambi, segnali, etc. interessati all'itinerario deciso. Essendo tutti i collegamenti elettrici \u00e8 possibile comandare l'apparato di una stazione anche a distanza tramite telecomando.\nUn primo importantissimo vantaggio del sistema rispetto a quello precedente (apparato centrale elettrico) \u00e8 quello di permettere la liberazione graduale dei vari punti del piazzale della stazione, man mano che il treno \"occupa\" i circuiti successivi e \"libera\" quelli precedenti. La liberazione \u00e8 cosiddetta elastica, presente in apparati delle stazioni pi\u00f9 grandi, quindi con pi\u00f9 binari e diramazioni; per le stazioni pi\u00f9 piccole invece la liberazione \u00e8 rigida, ovvero la liberazione dell'itinerario avviene solo quando il treno ha lasciato tutti i circuiti dello stesso. Inoltre, mediante il comando detto di \"distruzione itinerario\", si pu\u00f2 manovrare quella parte di itinerario che il treno ha gi\u00e0 liberato annullando i comandi precedenti. L'ACEI ha inoltre anche un'altra caratteristica importante: \u00e8 a \"comando perduto\", ovvero l'apparato non mantiene ricordo di manovre od operazioni incompatibili con altri itinerari eventualmente in atto.\nTipologie di ACEI.\nCome qualunque apparato tecnologico ha subito un'evoluzione che ha portato all'introduzione di diversi tipi di ACEI abbastanza differenti tra loro, anche se dal funzionamento simile. Importante \u00e8 la distinzione tra quelli che hanno la liberazione elastica e quelli che hanno la liberazione rigida dell'itinerario. Questi ultimi sono pensati per linee a semplice binario.\nLa rigidit\u00e0, poi, di avere un unico schema per tutte le tipologie di impianto ha spinto, fin dalla fine degli anni '80, a mantenere standard lo schema utilizzato (I 0/19-1-2-3 II Serie SDO per il semplice binario e I 0/16 II Serie SDO per il doppio) elaborando, se necessario, degli schemi a parziale o totale variante per adattarlo alle diverse configurazioni richieste dagli impianti.\nFa eccezione lo schema I 0/17, per il quale il processo \u00e8 stato inverso: nato come schema di variante, tra la fine degli anni '70 e l'inizio degli anni '80, \u00e8 stato standardizzato come tale soltanto nel 1994.\nEvoluzione.\nPur mantenendo come base la serie I le Ferrovie dello Stato adattarono i rigidi schemi I per adeguarli all'evoluzione tecnologica degli apparati e per bisogni specifici di ogni impianto, elaborando tutta una serie di schemi chiamati \"Schemi V\" a parziale o totale modifica di quelli originari.\nGli Schemi V pi\u00f9 importanti, riguardanti gli apparati centrali con comando ad itinerari - tipo a pulsanti, sono:\nCostruttori.\nDal 1955, anno di introduzione dei primi ACEI, fino agli inizi degli anni 1970, ogni produttore utilizzava il proprio set di tasti e levette, che pur mantenendo la funzionalit\u00e0, si differenziavano anche notevolmente in dimensioni e forma gli uni dagli altri.\nSuccessivamente, per cause principalmente di reperibilit\u00e0 della componentistica ed economia di scala, si decise di unificare la tipologia di tasti utilizzati, preferendo a tutti il sistema Siliani. Unica eccezione a questa regola \u00e8 sempre stata SASIB che ha continuato fino all'acquisizione da parte di Alstom a produrre ACEI con il proprio set di tasti, opportunamente rimodernati nel design. Con il fiorire, durante gli anni 1970 e 1980, di vari installatori, questi ultimi si limitavano ad ordinare un certo quantitativo di tasti ai costruttori dei pulsanti standard.\nNei tardi anni 1970 si abol\u00ec infine il classico quadro luminoso (QL) in cristallo decorato, in favore di tessere componibili inizialmente nere e successivamente grigie, poich\u00e9 era pi\u00f9 facile modificare il piazzale della stazione sostituendo soltanto il numero di tessere necessario piuttosto che modificare o addirittura in taluni casi rifare completamente il cristallo decorato, operazione per la quale era necessario un operaio esperto e molto tempo per il lavoro onde evitare di rovinare la verniciatura che, in quanto spruzzata su una superficie liscia, incorreva in rischi di distacco."}
{"id": "685267", "revid": "938", "url": "https://it.wikipedia.org/wiki?curid=685267", "title": "Fiu", "text": ""}
{"id": "685272", "revid": "666668", "url": "https://it.wikipedia.org/wiki?curid=685272", "title": "Distretto di Franklin (Canada)", "text": "Il distretto di Franklin fu un distretto amministrativo regionale dei Territori del Nord-Ovest del Canada, che consisteva delle alte isole artiche canadesi (principalmente le isole Ellesmere, Baffin e Victoria). Il distretto comprendeva anche la penisola di Melville e la Boothia.\nL'area fu esplorata per la prima volta da navigatori inglese, Martin Frobisher e Henry Hudson e fu trasferita dall'autorit\u00e0 coloniale britannica al Dominion del Canada nel 1894. Le isole pi\u00f9 a nord, comunque, furono rivendicate dalla Norvegia fino al 1930.\nInsieme al distretto di Keewatin e al distretto di Mackenzie, era uno dei tre distretti dei vecchi Territori del Nord-Ovest prima della formazione di Nunavut nel 1999, quando questo distretto fin\u00ec di esistere. L'area dell'ex-distretto di Franklin fu divisa tra la rimanente porzione dei Territori del Nord-Ovest e Nunavut. Nel processo, l'Isola Victoria fu divisa: due terzi furono assegnati a Nunavut; anche parecchie altre isole furono divise tra i due territori."}
{"id": "685277", "revid": "256896", "url": "https://it.wikipedia.org/wiki?curid=685277", "title": "Distretto di Franklin", "text": "Il distretto di Franklin si pu\u00f2 riferire a due diverse entit\u00e0 amministrative locali:"}
{"id": "685283", "revid": "599013", "url": "https://it.wikipedia.org/wiki?curid=685283", "title": "Fre", "text": ""}
{"id": "685287", "revid": "14480", "url": "https://it.wikipedia.org/wiki?curid=685287", "title": "Quella vecchia locanda", "text": ""}
{"id": "685288", "revid": "599013", "url": "https://it.wikipedia.org/wiki?curid=685288", "title": "Frm", "text": ""}
{"id": "685291", "revid": "228587", "url": "https://it.wikipedia.org/wiki?curid=685291", "title": "Fro", "text": ""}
{"id": "685294", "revid": "125605611", "url": "https://it.wikipedia.org/wiki?curid=685294", "title": "Essere al verde", "text": "Essere al verde \u00e8 un modo di dire tipico della lingua italiana colloquiale, ma anche letteraria, che significa \"rimanere senza un soldo\". \nL'espressione \u00e8 diffusissima, ma sulla sua origine ci sono varie teorie.\nDibattito sull'origine.\nSull'origine dell'espressione esistono differenti teorie, a volte nate in contesti sociali, nella maggior parte dei casi si tratterebbe di una di pseudoetimologia."}
{"id": "685300", "revid": "125750401", "url": "https://it.wikipedia.org/wiki?curid=685300", "title": "Sindaci di Sassari", "text": "Di seguito l'elenco cronologico dei sindaci di Sassari e delle altre figure apicali equivalenti che si sono succedute nel corso della storia."}
{"id": "685311", "revid": "1372005", "url": "https://it.wikipedia.org/wiki?curid=685311", "title": "Sacco di Roma (1084)", "text": "Il sacco di Roma del 1084 \u00e8 uno degli episodi pi\u00f9 cruenti della lotta per le investiture, che contrappose il Papato ed il Sacro Romano Impero tra XI e XII secolo, ed ebbe forse il suo culmine durante i regni di papa Gregorio VII e di Enrico IV di Franconia.\nQuadro storico.\nNel 1075 l'imperatore Enrico IV di Franconia decise di nominare a sua discrezione il vescovo di Milano, scatenando la reazione del papa Gregorio VII, che nel febbraio del 1076 emise ai danni dell'imperatore un decreto di scomunica e di decadenza dal trono regale (era re dei Romani). Enrico, temendo per la stabilit\u00e0 del proprio regno, prefer\u00ec sottoporsi alla celebre umiliazione di Canossa del 1077 per ottenere il perdono papale e la revoca dei decreti in suo danno.\nQuesto episodio non mise fine alla disputa, che anzi si aggrav\u00f2 quando Gregorio VII favor\u00ec l'elezione di un altro re in Germania, Rodolfo di Svevia, mentre Enrico elesse un antipapa col nome di Clemente III.\nInfine, favorito anche dalla morte di Rodolfo dopo la battaglia di Hohenm\u00f6lsen (novembre del 1080), Enrico IV decise di risolvere le sue questioni con il papato con un atto di forza e nel 1083 occup\u00f2 Roma, costringendo Gregorio VII a rifugiarsi a Castel Sant'Angelo.\nIl sacco.\nDopo alcuni mesi di assedio e di trattative infruttuose, il papa chiam\u00f2 in soccorso i normanni di Roberto il Guiscardo, che il 21 maggio 1084 riuscirono, dopo aver percorso la via Appia, a superare le mura aureliane e passando per San Giovanni percorsero la strada che dal Celio conduce verso la via Labicana e da qui direttamente al Colosseo. Tale strada tuttora ha il nome di Via dei Normanni. Dopo tre giorni di furibondi combattimenti contro le truppe di Enrico IV che assediavano il Papa rinchiuso e protetto dalle forze romane a lui fedeli, il Guiscardo con il suo agguerrito esercito di 36.000 uomini ed una forte cavalleria, sconfisse pesantemente le truppe tedesche che si ritirarono. \nDopo aver liberato il papa, le truppe normanne dettero inizio a devastazioni selvagge e saccheggio sfrenato della citt\u00e0. Tutta Roma fu depredata, ma in particolare fu colpita la zona tra il Colosseo, l'Aventino, il Laterano e l'Esquilino e furono saccheggiate e distrutte le basiliche di San Clemente, dei Santi Quattro Coronati e dei Santi Giovanni e Paolo. \nTutta quella zona di Roma, a seguito del sacco, rimase disabitata, perch\u00e9 la popolazione prefer\u00ec concentrarsi nell'ansa del Tevere, pi\u00f9 vicina alla fortezza della Mole Adriana e alla cittadella del Vaticano; questo evento pose le basi per il progressivo isolamento del Laterano dal nucleo urbano di Roma e per lo spostamento della sede papale al Vaticano, che sar\u00e0 definitivo dopo la fine della cattivit\u00e0 avignonese.\nGregorio VII non trasse alcun beneficio dall'intervento dei normanni, se non la sua salvezza personale; al contrario fu costretto alla fuga dalla popolazione inferocita e si ritir\u00f2 in esilio a Salerno, dove mor\u00ec nel 1085."}
{"id": "685312", "revid": "37401", "url": "https://it.wikipedia.org/wiki?curid=685312", "title": "Starcastle", "text": "Gli Starcastle furono un gruppo musicale di rock progressivo statunitense della seconda met\u00e0 degli anni settanta. Sono spesso paragonati agli Yes, a cui si ispirano in modo evidente; l'analogia \u00e8 resa ancor pi\u00f9 marcata dalla notevole similitudine fra la voce del cantante Terry Luttrel e quella di Jon Anderson. Gli Starcastle ebbero un buon successo negli anni settanta, pubblicando quattro album piuttosto apprezzati ma oggi praticamente introvabili (nonostante siano stati ristampati alla fine degli anni novanta).\nStoria.\nIl gruppo nacque nel 1969 con il nome di St. James. Suonarono inizialmente come gruppo di supporto di \"band\" \"progressive\" gi\u00e0 affermate, proponendo sia cover che loro pezzi originali. Nel 1974 il gruppo prese il nome di \"Starcastle\", e nel 1976 fu pubblicato il loro album di debutto, omonimo. Sebbene parte della critica accusasse gli Starcastle di essere un \"clone\" degli Yes, l'album ebbe un notevole successo, in particolare negli Stati Uniti e in Canada. La loro etichetta discografica, Epic, decise di affidare il gruppo a Roy Thomas Baker, gi\u00e0 produttore dei Queen.\nCon Baker gli Starcastle incisero \"Fountains of Light\" (1977), da molti considerato il loro capolavoro. Il singolo associato, \"Diamond Song (Deep Is the Light)\" non riusc\u00ec a posizionarsi in classifica, ma l'album vendette comunque piuttosto bene.\nLa decade volgeva al termine e la presa del rock progressivo sul pubblico subiva un forte declino. La Epic fece pressioni sul gruppo affinch\u00e9 si adattassero ai nuovi canoni, con pezzi pi\u00f9 brevi ed orecchiabili, e questo incise parzialmente sulla struttura del terzo album \"Citadel\" (1977), che rimase per\u00f2 fedele allo spirito del \"progressive\" tradizionale. Per l'album successivo, \"Real to Reel\" (1978), la casa discografica respinse tutto il materiale pi\u00f9 strettamente progressive proposto dal gruppo. Nonostante l'album contenga alcuni brani considerati fra i migliori degli Starcastle (\"Song for Alaya\" e \"When the Sun Shines at Midnight\"), il gruppo fu deluso dall'album e dai suoi rapporti con l'etichetta discografica. Successivamente, alcuni membri (il tastierista Herbert Schildt e il cantante Terry Luttrel) abbandonarono, e il contratto con la Epic fu sciolto.\nNel 1979 il gruppo si riun\u00ec nuovamente con Steve Hagler alla voce, e inizi\u00f2 a fare concerti nonostante non fosse sotto contratto con nessuna etichetta. Seguirono nuovi cambiamenti di personale e un nuovo scioglimento.\nNel 2001, il bassista Gary Strater fond\u00f2 una casa discografica propria (la Sunsinger Records) e pubblic\u00f2 un CD di brani inediti degli Starcastle, \"Chronos I\".\nNel 2004 il gruppo si riun\u00ec per un concerto di beneficenza; nello stesso anno, Strater mor\u00ec di cancro.\nNel 2007 gli Starcastle hanno inaspettatamente pubblicato un nuovo album, \"Song of Times\", graditissimo in Giappone, ma di scarso impatto nel resto del mondo.\nCuriosit\u00e0.\nIl tastierista della formazione originale, Herbert Schildt, ha in seguito abbandonato la musica per diventare uno dei pi\u00f9 rinomati autori di libri di programmazione del mondo."}
{"id": "685326", "revid": "120780142", "url": "https://it.wikipedia.org/wiki?curid=685326", "title": "Eugenio Ilarione di Savoia-Carignano", "text": "Era fratello minore della famosa \"principessa di Lamballe\", confidente della regina Maria Antonietta di Francia.\nBiografia.\nEugenio Ilarione di Savoia era figlio secondogenito del principe Luigi Vittorio di Savoia-Carignano e di Cristina Enrichetta d'Assia-Rotenburg.\nCome molti membri della sua famiglia, intraprese giovanissimo la carriera militare e divenne colonnello proprietario del reggimento di fanteria Savoia-Carignano, al servizio del re di Francia.\nIl 20 novembre 1779 a Saint-Malo spos\u00f2 morganaticamente la nobildonna francese \u00c9lisabeth Anne Magon (22 febbraio 1765 - 9 luglio 1834), figlia di Jean Fran\u00e7ois Nicolas Magon, signore di Parc e di Boisgarin, scudiero reale, e di sua moglie Louise de Karuel. Questo matrimonio fece molto discutere per l'epoca in quanto venne dichiarato nullo dal parlamento di Parigi il 7 ottobre 1780, ma venne invece riconosciuto con una patente apposita del 28 ottobre 1780 dal re di Sardegna, con la quale per\u00f2 il medesimo monarca escludeva la futura progenie di Eugenio Ilarione dalla successione. La coppia si rispos\u00f2 ufficialmente con il beneplacito del re di Sardegna a Saint-Malo il 22 febbraio 1781 e pot\u00e9 dare vita ad un nuovo ramo di casa Savoia, i Savoia-Villafranca.\nDal matrimonio, ad ogni modo, nacque un figlio maschio:\nGiuseppe Maria successe al padre alla di lui morte. Dal 1911 riposa assieme alla consorte nel Santuario Reale Votivo della Madonna delle Grazie a Racconigi."}
{"id": "685332", "revid": "93556", "url": "https://it.wikipedia.org/wiki?curid=685332", "title": "Giuseppe Maria di Savoia-Villafranca", "text": "Biografia.\nGiuseppe Maria di Savoia-Villafranca era figlio di Eugenio Ilarione di Savoia-Carignano di Elizabeth Anne Magon de Boisgarin. Al momento della sua nascita la situazione del matrimonio morganatico dei genitori si era appena conclusa felicemente con il beneplacito del re di Sardegna il quale, con regia patente del 1785, lo cre\u00f2 Cavaliere di Savoia.\nDopo il sanguinoso massacro della Rivoluzione Francese compiuto nel settembre del 1792 nel quale perse la vita tragicamente anche sua zia, la principessa di Lamballe, Giuseppe e la sua famiglia emigrarono all'estero e tornarono in Francia solo dopo l'arrivo al potere di Napoleone, quando venne proclamata l'amnistia per la vecchia nobilt\u00e0. Fu a questo punto che Giuseppe decise di intraprendere la carriera militare e il 21 gennaio 1803 entr\u00f2 in servizio nell'esercito francese come semplice soldato del 2\u00ba reggimento dei carabinieri.\nL'8 dicembre 1803 venne trasferito al 23\u00ba reggimento di dragoni col grado di tenente. Prese parte quindi alla campagna italiana del 1805 e a quella napoletana del 1806, distinguendosi nella battaglia di Verona e nel passaggio del Tagliamento. Il 4 febbraio 1807 venne inviato alla compagnia di gendarmi della guardia imperiale. Il 22 marzo 1807 ricevette il grado di capitano e prese parte alla campagna militare in Polonia del 1807, combattendo a Stettino, Kohlberg, Guttstadt, Geelsberg e Friedland. Il 21 luglio 1808 divenne ufficiale d'onore alle dipendenze dell'imperatore e per questo lo accompagn\u00f2 nella campagna militare in Spagna nel 1808 e in quella in Austria nel 1809.\nIl 18 agosto 1809 venne nominato comandante del 3\u00ba squadrone dell'8\u00ba reggimento ussari del colonnello Domon. Il 25 marzo 1810 ottenne da Napoleone il titolo di Barone dell'Impero. Il 24 giugno 1812 pass\u00f2 sotto il comando del colonnello du Coetlock col quale attravers\u00f2 il Neman e prese parte alla campagna di Russia, combattendo a Ostrovno, Vilnius, Smolensk e Borodino. Il 18 ottobre 1812 venne promosso al grado di colonnello e nominato comandante del sesto reggimento ussari. Nel dicembre del 1812, si un\u00ec allo \"Squadrone Sacro\" con cui prese parte alla campagna di Sassonia del 1813 e poi a quella in Francia nel 1814, partecipando a tutti gli scontri.\nCon la prima restaurazione di Luigi XVIII, venne riconosciuto il 20 agosto 1814 al ruolo di colonnello comandante del Reggimento di ussari \"Berry\", l'ex 6\u00b0 ussari. Non appena in Francia si seppe dello sbarco di Napoleone in Francia, venne inviato a Oxonne a disposizione del maresciallo Ney, ma gi\u00e0 dal 14 marzo 1815 a Digione si proclam\u00f2 fedele all'imperatore e ader\u00ec all'avanguardia di Napoleone. Con le armate imperiali francesi prese parte alla campagna del Belgio e combatt\u00e9 a Linyi e a Rokankura.\nCon la Restaurazione borbonica, riprese la propria carriera militare in virt\u00f9 del proprio lignaggio e il 27 settembre 1815 divenne comandante del reggimento del dipartimento di Murt. Il 25 aprile 1821 ricevette il grado di maresciallo di campo, mentre il 19 giugno dell'anno successivo divenne ispettore generale del 7\u00ba, 9\u00ba e 19\u00ba distretto militare. Il 16 febbraio 1823 venne proclamato comandante della 1\u00aa brigata della 1\u00aa divisione di cavalleria del 1\u00ba corpo d'armata de Pirenei e prese parte alla spedizione militare in Spagna. Nel 1824 decise di ritirarsi definitivamente dall'esercito.\nGiuseppe Maria mor\u00ec di apoplessia a Parigi e gli successe il figlio Eugenio Emanuele. Solo dopo la sua morte, con regia patente firmata da Carlo Alberto di Savoia (28 aprile 1834), tutti i suoi figli vennero riammessi al titolo di principi di Savoia-Carignano. Dal 1911 riposa assieme alla consorte nel Santuario reale votivo Madonna delle Grazie a Racconigi.\nMatrimonio e figli.\nSpos\u00f2 a Parigi il 29 ottobre 1810 Pauline de la Vauguyon (14 ottobre 1783 - 10 febbraio 1829), figlia del duca Paul de la Vauguyon, pari di Francia, e della contessa Antonietta de Pons dei Conti di Rocquefort.\nDa questo matrimonio nacquero:"}
{"id": "685333", "revid": "123495431", "url": "https://it.wikipedia.org/wiki?curid=685333", "title": "Leoni si nasce", "text": "Leoni si nasce \u00e8 l'undicesimo album in studio di Renato Zero, pubblicato nel 1984.\nIl disco.\nIl disco \u00e8 influenzato dalla delusione per la chiusura del tendone itinerante Zerolandia, smantellato per motivi di sicurezza. \u00abMa dove eri tu quando mi hanno sigillato il cuore\u00bb, canta Zero in \"Giorni\".\nIl cantautore in questo lavoro affronta diversi temi come la fretta dell'uomo, il futuro, il sospetto, con un indugio forse eccessivo sul sesso e i ruoli sessuali, temi trattati con una seriosit\u00e0 piuttosto lontana dall'ironia del passato, che finiscono con l'alienargli anche il pubblico pi\u00f9 fedele. Trainato dal singolo \"Da uomo a uomo\", pur raggiungendo il numero 1, l'album esce rapidamente dalla classifica e vende meno dei precedenti lavori.\nNella ballad \"Per non essere cos\u00ec\", antitetica al vecchio brano disco \"Mi vendo\", la figura del \u00abprostituto felice\u00bb sembra aver lasciato spazio a un personaggio pi\u00f9 triste e riflessivo, per niente contento della propria esistenza. Alla nuova immagine, percepita non pi\u00f9 dissacrante e divertente, bens\u00ec vecchia e kitsch, pare accompagnarsi una crisi creativa che durer\u00e0 qualche anno, almeno fino all'uscita di \"Voyeur\" nel 1989. \nIl 1\u00ba marzo 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni."}
{"id": "685335", "revid": "1272592", "url": "https://it.wikipedia.org/wiki?curid=685335", "title": "Sociogramma di Moreno", "text": "Il sociogramma di Moreno, anche chiamato rilevazione sociometrica, \u00e8 un metodo di osservazione indiretta usato particolarmente nelle scienze dell'educazione e nelle analisi sociali.\nIl questionario sociometrico serve per analizzare la posizione di un individuo all'interno di un gruppo, fornire informazioni sulla situazione del gruppo e individuare i leader e gli emarginati.\nUtilizzo del metodo.\nLa metodologia pu\u00f2 essere utilizzata per l'analisi di piccoli gruppi finalizzati, cio\u00e8 gruppi nei quali i componenti hanno uno scopo comune.\nIl termine sociometria \u00e8 creato da Jacob Levi Moreno, psicologo sociale e ufficiale medico, nel 1916.\nLa sociometria \u00e8 la scienza che misura un certo tipo di comportamento interpersonale.\nSi poggia sulla comune osservazione che, oltre lo scopo da raggiungere, un gruppo ha una struttura psicosociale non evidente e ufficiale, ma comunque viva, reale e dinamica.\nLa tecnica, quindi, non si occupa direttamente dei comportamenti manifesti, ma si avvale di un questionario per scoprire le relazioni interpersonali tra i componenti di un gruppo.\nIl fine del questionario \u00e8 quello di evidenziare la struttura psicosociale dei gruppi e di trascriverla in maniera oggettiva.\nQuesto metodo mette in luce le attrazioni e le repulsioni che ci sono tra i vari componenti di un gruppo, attraverso quattro item che chiedono a questi ultimi di esprimere la propria opinione in termini di rifiuto, di scelta o di indifferenza nei confronti degli altri componenti.\nIl questionario consiste nel chiedere a tutti i membri di indicare in ordine decrescente di preferenza i compagni con i quali vorrebbero svolgere un'attivit\u00e0 specifica (prima domanda) e al contrario con chi non vorrebbero assolutamente associarsi (seconda domanda).\nNel questionario sono contenute anche due domande di carattere percettivo, in cui ai soggetti viene chiesto di esprimere da quali degli altri soggetti pensano di essere stati selezionati e da quali no (terza e quarta domanda)."}
{"id": "685339", "revid": "1388811", "url": "https://it.wikipedia.org/wiki?curid=685339", "title": "Identikit Zero", "text": "Identikit Zero \u00e8 il dodicesimo album in studio di Renato Zero, pubblicato nel 1984. L'album \u00e8 stato promosso durante l'Identikit Tour.\nIl disco.\nIn seguito all'insuccesso di \"Leoni si nasce\", Zero tent\u00f2 il rilancio pubblicando una raccolta di successi del passato, per l'esattezza si tratta di una serie di remake, completamente riarrangiati, insieme a due inediti, \"La gente come noi\" e \"Io qui\" (nel cui testo Renato concatena alcuni titoli di sue canzoni), il tutto incorniciato da una \"Introduzione\" e un \"Finale\" parlati (come gi\u00e0 in \"Leoni si nasce\" e alla stregua dei suoi spettacoli dal vivo). L'operazione non ottenne per\u00f2 il successo sperato e per la prima volta dopo otto anni un disco di Renato Zero non raggiunse la Top 10. I brani - pi\u00f9 che grandi successi, tranne \"Mi vendo\" e \"Marciapiedi\", si tratta per lo pi\u00f9 dei pezzi pi\u00f9 significativi - sono tratti tutti da quelli che all'epoca costituivano i 6 album pi\u00f9 recenti (e pi\u00f9 conosciuti) di Renato: \"Zerofobia\" del 1977, \"Zerolandia\" del 1978, \"EroZero\" del 1979, \"Tregua\" del 1980, \"Artide Antartide\" del 1981 e \"Via Tagliamento 1965/1970\" del 1982. Il titolo dell'album deriva dal brano che segue l'\"Introduzione\", \"Io uguale io\" (\u00abIo voglio un identikit/carta e matita, presto, io sono qui\u00bb), l'unico pezzo non inedito di cui viene riprodotto il testo nello scarno libretto interno e a cui si fa spesso riferimento come a \"Identikit\" (la versione originale, contenuta in \"Zerolandia\", occupa un posto di rilievo nel film/commedia musicale del 1979, \"Ciao n\u00ec\").\nIl 19 aprile 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni.\nOrchestra.\nNell'album, suona un'orchestra \u00aba contratto\u00bb (probabilmente con i turnisti della RCA), diretta dal maestro Renato Serio. Inoltre l'album \u00e8 stato registrato \"dal vivo\" anzich\u00e9 sovrapporre, come quasi sempre accade oggi, il suono e la voce."}
{"id": "685342", "revid": "92723", "url": "https://it.wikipedia.org/wiki?curid=685342", "title": "Eugenio Emanuele di Savoia-Villafranca", "text": "Biografia.\nFiglio di Giuseppe Maria e di Pauline de Quelen de Vauguyon, era cugino di Carlo Alberto di Savoia, il quale a posteriori rese legittime le nozze morganatiche dei suoi genitori.\nDopo essere stato allievo nella Regia Scuola Militare di Marina di Genova incominci\u00f2 la proprio carriera nella neonata marina sabauda divenendo, dopo alcuni anni di crociere, nel luglio 1834 luogotenente di vascello, il 17 maggio 1834 pass\u00f2 nell'Esercito come capitano nel Reggimento \u00abNovara Cavalleria\u00bb. Con gli anni scal\u00f2 i gradi di ambedue le armi: colonnello nel 1836 a capo del Reggimento \u00abPiemonte Reale Cavalleria\u00bb, capitano di vascello l'anno successivo, maggiore generale di cavalleria nel 1841 e contrammiraglio nel 1842. Nel 1844 divenne luogotenente generale e comandante generale della Marina sarda, a capo della quale rimase fino al 1851, congedandosi con il grado onorario di ammiraglio.\nFu insignito del titolo di \"principe di Savoia-Carignano\" con decreto reale del 22 aprile 1834.\nNel febbraio 1842 su mediazione dell'ambasciatore sardo a Vienna, Vittorio Balbo Bertone conte di Sambuy, per interessamento del principe di Metternich, il principe Eugenio, con l'assenso del re Carlo Alberto, tratta con emissari dell'Impero del Brasile, il matrimonio con la principessa ereditaria Gennara di Braganza; impossibilitati a trovare un accordo per divergenze su alcune clausole prematrimoniali il tentativo non va a buon fine. Il mancato matrimonio vedr\u00e0 il forte disappunto del principe di Metternich, che temeva, da politico, che eventuali nozze della principessa con altri pretendenti potesse generare un'alleanza con qualche principe germanico o con qualche figlio dell'Infante Don Francisco da Paola di Spagna, a tutto discapito dell'Austria.\nNel 1843 stringe un forte legame sentimentale con Maria Carolina d'Asburgo-Lorena, sorella maggiore di Maria Adelaide d'Asburgo-Lorena; nel settembre dello stesso anno re Carlo Alberto, approvando la scelta, chiede ufficialmente la mano della ragazza all'Imperatore d'Austria. Il principe Eugenio in vista delle nozze incomincia a predisporre le dimore, ottenendo in appannaggio Palazzo Carignano e la villa di campagna Vigna della Regina; su quest'ultima residenza, in pessime condizioni, che obbligherebbero a un dispendioso restauro, incomincia una trattativa con re Carlo Alberto, per avere in cambio la villa di Stupinigi. A inizio dicembre il conte di Sambuy consegna al principe Cancelliere d'Austria il progetto di contratto di matrimonio; le condizioni di salute della principessa Maria Carolina si fanno tuttavia sempre pi\u00f9 serie e a gennaio del 1844 muore. La perdita della futura sposa getta nel pi\u00f9 totale sconforto il principe Eugenio, che da allora non vorr\u00e0 pi\u00f9 unirsi con nessun'altra principessa, rifiutando ogni proposta che gli sar\u00e0 fatta anche di fronte al giustificato motivo di risolvere un qualche problema politico.\nPer i suoi stretti legami con la Casa Reale fu il parente designato dai sovrani come luogotenente generale del regno quando questi proclamarono la guerra e andarono al fronte: nel marzo 1848 alla proclamazione della prima guerra di indipendenza con Carlo Alberto, nel 1849, nel 1859 e nel 1866, con Vittorio Emanuele II di Savoia.\nEbbe uguale compito nel 1860 e 1861 durante la transizione dell'ex Granducato di Toscana e del Regno delle Due Sicilie verso il neo-costituito Regno d'Italia. Prese parte all'assedio di Gaeta contro Francesco II delle Due Sicilie, dove si merit\u00f2 la medaglia d'oro al valore militare con regio decreto 13 aprile 1861 \"per essersi distinto quale luogotenente generale di S. M. il Re nelle province meridionali, Gaeta 1861.\"\nFu il primo presidente del Consorzio nazionale per l'ammortamento del debito pubblico, costituito nel 1866.\nMatrimonio e figli.\nSpos\u00f2 a Torino il 25 novembre 1863 Felicita Crosio Canestro (Vercelli, 4 maggio 1844 - Riva San Lorenzo, 1911). Da questo matrimonio ebbe i seguenti figli:\nLe Regie Lettere Patenti del 14 settembre 1888, concesse da Umberto I, convalidarono come morganatico il matrimonio del Principe Eugenio di Savoia-Carignano con Felicita Crosio Canestro e riconobbero alla famiglia Villafranca-Soissons il titolo di Conti, trasmissibile per linea diretta maschile.\nMor\u00ec il 15 dicembre 1888 e il solenne funerale venne celebrato il 18 dicembre dal cardinale Gaetano Alimonda, arcivescovo di Torino, nella chiesa della Gran Madre di Dio. \nIl titolo comitale di Villafranca Soissons fu ereditato dal figlio primogenito Giuseppe Maria Emanuele Filiberto Villafranca Soissons."}
{"id": "685343", "revid": "1543377", "url": "https://it.wikipedia.org/wiki?curid=685343", "title": "One Sky One World", "text": "One Sky One World \u00e8 un festival internazionale di aquiloni per la pace, che ha luogo annualmente in contemporanea mondiale, nella seconda domenica di ottobre.\nL'evento ha avuto inizio nel 1985 a Denver, in Colorado, quando in occasione di un summit per il disarmo nucleare tra Reagan e Gorba\u010d\u00ebv, l'aquilonista Jane Parker-Ambrose consegn\u00f2 agli statisti un aquilone con il simbolo che diventer\u00e0 il distintivo della manifestazione e un testo inneggiante alla pace e alla necessit\u00e0 della pacifica e responsabile condivisione delle risorse della Terra, chiamando a raccolta molti aquilonisti a rinforzare il suo messaggio. Da allora l'iniziativa si \u00e8 diffusa in tutto il mondo ed oggi sono centinaia le localit\u00e0 dove gli aquiloni in quella giornata volano per la pace.\nOne Sky One World in Italia.\nLa pi\u00f9 grande edizione italiana si svolge presso l'Aeroporto di Foligno , organizzato dal gruppo \" I Millepiedi\" a partire dal 1988 e vede la partecipazione di gruppi nazionali ed internazionali con l'esibizione di aquiloni statici, acrobatici ed a motore.\nDal 2001 anche in Liguria si celebra questa giornata per la pace. Tra il 2001 ed il 2004 gli aquilonisti liguri del 30KiteClub\nhanno richiamato a Genova-Pegli tanti aquilonisti ed associazioni varie tra cui Emergency, Music for Peace, Bottega Solidale, Legambiente, Anpi. Dal 2005 \"One Sky One World\" Liguria \u00e8 approdata a Savona, sulla spiaggia del Priamar. Nel 2009 il Festival \u00e8 abbinato ad un laboratorio di costruzione che coinvolge diversi istituti scolastici con un gran numero di alunni.\nDal 2004 anche Brescia ha il suo \"One Sky One World\", organizzato dal gruppo degli \"Aquilonisti Bresciani\"\nNel 2017 ha avuto luogo l'ultima edizione savonese dell'evento, impreziosita dalla prestigiosa partecipazione del Club giapponese FUJJIN KAY da Toyama, e caratterizzata dalle migliori condizioni meteo possibili, che hanno consentito il volo di tutti i tipi di aquiloni donando uno spettacolo unico ai visitatori.https://www.facebook.com/oneskyoneworld30kiteclub/videos/1594063150680014/\nNel 2018 il Festival aquilonistico \"One Sky One World\" del 30 Kite Club \u00e8 approdato a Spotorno, la citt\u00e0 organizzatrice del ventennale \"Festival del Vento\", che vede di buon grado questa pacifica e colorata manifestazione."}
{"id": "685344", "revid": "2184720", "url": "https://it.wikipedia.org/wiki?curid=685344", "title": "Soggetti smarriti (album Piero Pel\u00f9)", "text": "Soggetti smarriti \u00e8 il terzo album in studio di Piero Pel\u00f9, pubblicato il 30 aprile 2004.\nCon \"Soggetti Smarriti\", il rocker decide di tornare indietro e trarre ispirazione dalle origini \"litfibiane\", tanto da inserire la nuova versione di \"Re del silenzio\", contenuta originariamente nell'album dei Litfiba \"17 re\" del 1986. I singoli estratti sono: \"Prendimi cos\u00ec\", \"Dea musica\" e la title track \"Soggetti smarriti\".\nFormazione.\nTecnico del suono"}
{"id": "685345", "revid": "819238", "url": "https://it.wikipedia.org/wiki?curid=685345", "title": "Blocco Elettrico Manuale", "text": "Il sistema di Blocco Elettrico Manuale regola la circolazione dei treni mediante la concessione del \"consenso\" all'inoltro di un treno da una stazione a un'altra. \u00c8 realizzato con apparecchiatura elettrica apposita che dispone di vincoli elettrici di sicurezza. Si dice manuale perch\u00e9 richiede, per funzionare, la presenza dell'uomo.\nDescrizione.\nNelle ferrovie italiane il primo sistema detto \"blocco elettrico Cardani\" venne introdotto intorno al 1910. A partire dagli anni trenta venne sostituito dal \"blocco elettrico manuale FS\" che era un perfezionamento del sistema. Pur cedendo gradualmente il passo a nuove tecnologie, ancora al 2021 \u00e8 utilizzato in alcune tratte delle ferrovie italiane.\nIl sistema prevede che ogni stazione abbia, per ogni linea o tratto di linea afferente, un dispositivo \u2013 chiamato \"Istrumento di blocco\" \u2013 collegato elettricamente a quello della stazione successiva (o al guardiablocco del posto di blocco intermedio adiacente). L'Istrumento \u00e8 dotato di maniglie e pulsanti che permettono di inviare impulsi elettrici per la richiesta e per la concessione del \"consenso\" all'invio del treno.\nIl Dirigente Movimento richiede il consenso al dirigente della stazione successiva (o al Guardiablocco), per mezzo della maniglia (MR) e del pulsante annesso. La pressione del pulsante, secondo un semplice codice, fa squillare una campanella nella stazione cui deve essere inviato il treno. Il dirigente della stazione successiva, se il circuito e il pedale del circuito d'ingresso della sua stazione sono stati liberati dal treno precedente, concede il consenso con opportune manipolazioni della seconda maniglia (MC). Questo consenso elettrico permette al primo dirigente di disporre a via libera il suo segnale di partenza. Il treno che parte, occupando il circuito di partenza della stazione provoca la \"ridisposizione al rosso\" del segnale prima disposto al verde e anche il bloccaggio del dispositivo di richiesta di consenso della stazione. Questo potr\u00e0 essere sbloccato, e permetter\u00e0 l'invio di un altro convoglio, solo quando il treno, giunto nella successiva stazione, avr\u00e0 liberato il circuito di arrivo di quest'ultima avendone azionato \u2013 con il suo passaggio \u2013 il \"pedale di liberazione\".\nIl sistema \u00e8 efficiente e sicuro, ma non pu\u00f2 dare garanzia che il treno giunto nella stazione successiva sia integro. Il pedale di liberazione, infatti, pu\u00f2 essere azionato anche da una parte del treno giunto e, chiaramente, anche dalla sola locomotiva. Avendo \"falsamente\" liberato la tratta solo con la parte del treno giunta, sarebbe possibile inviare un treno a seguito o in senso opposto con conseguenze facilmente immaginabili. Cos\u00ec \u00e8 indispensabile la presenza dell'uomo che, prima di concedere il consenso successivo, dovr\u00e0 tassativamente accertarsi che il treno sia giunto completo e con apposti i prescritti segnali di coda.\nIl sistema \u00e8 di economica installazione ma prevede \u2013 come si \u00e8 detto \u2013 il presenziamento umano dell'impianto, stazione o PBI, per l'accertamento della coda dei treni, da cui dipende la sicurezza della circolazione. \u00c8 previsto anche un sistema di liberazione artificiale, previo accertamento dell'integrit\u00e0 del treno giunto, in caso di malfunzionamento del pedale di liberazione.\nL'inizio della dismissione.\nTra gli anni ottanta e novanta su tutte le linee delle FS (dal 2001 passate sotto la gestione di RFI) il Blocco Elettrico Manuale \u00e8 stato gradualmente sostituito dal pi\u00f9 moderno, economico (non necessita della presenza umana) e sicuro Blocco Elettrico Conta-Assi (BCA).\nL'ANSF, l'Agenzia Nazionale per la Sicurezza delle Ferrovie, con la direttiva 01/2012 del 09/08/2012 (che applica, di fatto, il decreto 4/2012 della stessa Agenzia) ha definito il Blocco Elettrico Manuale \"un contesto di esercizio obsoleto\" ed ha obbligato il Gestore dell'Infrastruttura (es. RFI) a regolamentarne l'utilizzo e a presentare un piano di dismissione dello stesso. Dall'entrata in vigore della direttiva le linee ferroviarie italiane con il Blocco Elettrico Manuale sono diminuite sensibilmente."}
{"id": "685346", "revid": "767487", "url": "https://it.wikipedia.org/wiki?curid=685346", "title": "Bad Astronaut", "text": "I Bad Astronaut sono un gruppo statunitense fondato nel 2000 dal cantante dei Lagwagon Joey Cape.\nBiografia.\nLa prima formazione \u00e8 composta da Joey Cape alla voce e alla chitarra (nonch\u00e9 autore di testi e musiche), l'amico gi\u00e0 primo batterista dei Lagwagon Derrick Plourde (1971-2005) alla batteria e Marko Desantis (o Marko72 dei Nerf Herder) al basso. Formatisi a Santa Barbara in California, il primo lavoro vede la luce nel 2001 e trattasi dell'EP composto da 10 pezzi \"Acrophobe\" per l'etichetta indipendente Honest Don's. Tra le tracce di questo disco si ricordano \"Deformed\", \"Only Good For A Fuck\" e \"Unlucky Stuntman\". Durante la registrazione del disco, i tre sentono il suono troppo vuoto e reclutano nella band i due fonici e loro amici Angus Cooke (violoncello, percussioni e cori) e Todd Caps (tastiere e sintetizzatore). Poco dopo, sempre nel 2001, i 5 pubblicano uno split con gli Armchair Martian intitolato \"War of the Worlds\" dove ciascun gruppo suona e riarrangia i pezzi dell'altro. Di questa raccolta fanno parte pezzi quali \"Jessica's Suicide\" e \"Statler2000\".\nNel frattempo il gruppo si arricchisce di nuovi componenti: Thom Flowers (chitarre) e Jonathan Cox (mixaggio, effetti, loops). Cos\u00ec, in 7, i Bad Astronaut si chiudono negli Orange Whip Studios (base della band e di propriet\u00e0 di Angus Cooke) per registrare quello che sar\u00e0 il loro primo album completo. Nel 2002 infatti, sempre per la Honest Don's vede la luce \"\". 14 pezzi in tutto che si ricordano per le buone melodie, liriche e gli arrangiamenti, e tra i quali ricordiamo \"These Days\", \"The Passenger\" e \"Disarm\". Gli impegni con le rispettive band e i propri studi di registrazione, portano la band a una breve pausa, ma saltuariamente iniziano a lavorare a nuovi pezzi.\nSi arriva cos\u00ec al 2005, anno che segna la svolta nella vita di Joey Cape. Infatti, tristemente, l'amico di sempre Derrick si toglie la vita alla fine di marzo. Lo sgomento \u00e8 totale. Un'esperienza che segna profondamente Joey come autore musicale. Il primo risultato \u00e8 infatti l'album-tributo \"Resolve\" dei Lagwagon uscito qualche mese pi\u00f9 tardi e scritto in una manciata di giorni. Sul lato Bad Astronaut, Joey decide di non proseguire con le registrazioni del terzo capitolo. In seguito, per\u00f2, si ravvede, in quanto capisce che pubblicare un album postumo sarebbe stato il migliore dei tributi. Dunque i 6 tornano agli Orange Whip Studios e riprendono il vecchio materiale fino ad allora registrato. Lo scopo \u00e8 quello di salvare quante pi\u00f9 possibili parti di batteria gi\u00e0 registrate da Derrick. Le canzoni dunque subiscono un processo di cambiamento: i testi vengono cambiati e aggiornati e vengono inserite canzoni nuove. Dove non \u00e8 possibile usare le registrazioni di Derrick si fa ricorso a Jonathan Gorman, talentuoso batterista da studio, il quale riproduce i pezzi fedelmente alle registrazioni demo fatte da Derrick. Il risultato finale \u00e8 \"Twelve Small Steps, One Giant Disappointment\" uscito nel novembre del 2006. Tracce da citare sono \"Beat\", \"Stillwater California\", \"San Francisco Serenade\" e \"The F Word\".\nCape non rimane soddisfatto comunque dal risultato, dichiarando nel lyricbook che senza l'approvazione di Derrik l'album sembra incompleto. Proprio in \"Beat\" si possono ascoltare i seguenti versi: \"oggi ho terminato quello che avevamo iniziato/pensavo saresti stato orgoglioso/abbiamo registrato la tua disfatta/un album (che rester\u00e0) sempre incompleto\". \"Twelve Small Steps, One Giant Disappointment\" \u00e8 l'ultimo album dei Bad Astronaut.\nDopo lo scioglimento della band Cape e Capps hanno formato un'altra band chiamata Afterburner che ha pubblicato solo quattro canzoni postate sul loro profilo su myspace. Cape e Desantis hanno successivamente dato vita alla band Indie The Playing Favorites"}
{"id": "685347", "revid": "287204", "url": "https://it.wikipedia.org/wiki?curid=685347", "title": "Le sette prove", "text": "Le sette prove (\"Seven Deadly Wonders\" o \"The Seven Ancient Wonders\") \u00e8 un romanzo d'azione e d'avventura dell'australiano Matthew Reilly, uscito nel 2005.\nIn Italia \u00e8 stato pubblicato nel 2006 da Editrice Nord.\nIl romanzo \u00e8 nato da una rivisitazione di un racconto pi\u00f9 breve che l'autore aveva scritto per una rivista australiana.\nTrama.\nIl protagonista del racconto \u00e8 Jack West Jr., soldato australiano della SAS dotato di un braccio bionico. West \u00e8 al comando di una squadra formata e finanziata da vari paesi pacifici (Canada, Spagna, Irlanda, Israele, Giamaica, Emirati Arabi), con il compito di ritrovare il fantomatico Vertice Aureo, la punta d'oro scomparsa della Piramide di Giza.\nSecondo le antiche leggende il vertice conferisce il potere di dominare sui popoli della terra per mille anni, e diverse coalizioni iniziano la caccia: la vecchia Europa (Francia, Italia, Germania e addirittura il Vaticano), affrontano la battaglia per il vertice contro gli USA.\nIl consorzio di paesi che ha reclutato West, vuole impedire che i due schieramenti trionfino, perch\u00e9 le conseguenze potrebbero essere disastrose.\nWest e i suoi iniziano cos\u00ec a dare la caccia ai sette frammenti con cui \u00e8 stato diviso il vertice, ognuno dei quali \u00e8 nascosto in una delle Sette meraviglie del mondo del mondo antico, finendo nel mirino di due pericolosissimi avversari: il capo della coalizione europea, il gesuita Francesco del Piero, e il colonnello Judah ex istruttore dello stesso Jack West, capo, assieme al suo scagnozzo Cal Kallis, delle truppe americane."}
{"id": "685348", "revid": "74801", "url": "https://it.wikipedia.org/wiki?curid=685348", "title": "Giuseppe Maria Emanuele Filiberto Villafranca Soissons", "text": "Biografia.\nGiuseppe Maria Emanuele Filiberto Villafranca Soissons era figlio ed erede di Eugenio Emanuele, terzo conte di Villafranca e di sua moglie, Felicita Crosio Canestro.\nSpos\u00f2 a Torino il 9 novembre 1898 Clotilde Carolina Fauda (Murello 1875-1960), dalla quale ebbe otto figli:\nGiuseppe Maria Emanuele Filiberto, si trasfer\u00ec a Quarazze in Alto Adige a met\u00e0 degli anni venti, con incarico ispettivo ed appannaggio nell'Opera Nazionale Combattenti. Rimase in Alto Adige fino alla morte, avvenuta a Merano il 28 maggio 1933. \nIl titolo di Conte Villafranca Soissons venne ereditato dal figlio primogenito Eugenio Giuseppe."}
{"id": "685350", "revid": "1388811", "url": "https://it.wikipedia.org/wiki?curid=685350", "title": "Soggetti smarriti (Renato Zero)", "text": "Soggetti smarriti \u00e8 il tredicesimo album in studio del cantautore italiano Renato Zero, pubblicato nel 1986.\nIl disco.\nL'album, cos\u00ec come il precedente \"Identikit Zero\", non vende molto. Da gran parte della critica viene definito un disco non bello, anche se testimonia la volont\u00e0 da parte dell'autore di cercare una nuova strada musicale, pi\u00f9 vicina a suoni funky rispetto al passato genericamente pop rock, avvalendosi della collaborazione di Piero Pintucci, autore con Zero di quasi tutti i brani. Il singolo di lancio \u00e8 \"Infiniti treni\", che appare essere il brano manifesto della ricerca di questa nuova musicalit\u00e0. Rimane un disco arrangiato musicalmente con i nuovi mezzi elettronici, in linea con le tendenze anni ottanta, e affronta diversi temi: tra questi, una canzone dedicata all'universo femminile (\"Donna donna donna\"), la bella \"Fantasmi\" che parla di amori sepolti e che non si vorrebbero rivivere, e \"Ostinato amore\" che, descrivendo le infinite possibilit\u00e0 dell'amore, analizzandone intensit\u00e0 disegnandone locazioni fisiche, \u00e8 una sorta di manifesto: l'Amore, sempre; l'Amore, comunque (\"Ostinato amore che / non ti dai per vinto mai\"). Il lavoro anticipa di 19 anni \"Stai bene l\u00ec\" (inserito nell'album \"Il dono\"), con la canzone \"Colosseo\"; e tematiche simili al pezzo di chiusura, \"Pizza &amp; rock and roll\". Per il brano \"Fiori d'arancio\" (canzonetta che, tra serio e faceto, racconta pro e contro della vita matrimoniale) fu realizzato un videoclip, che doveva andare in onda durante una puntata di \"Mixer\"; Renato, per\u00f2, non ne era pienamente soddisfatto e il video non venne mai trasmesso.\nIl 22 marzo 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni."}
{"id": "685353", "revid": "287204", "url": "https://it.wikipedia.org/wiki?curid=685353", "title": "Caleta Olivia", "text": "Caleta Olivia \u00e8 una citt\u00e0 dell'Argentina situata nella parte nord-orientale della provincia di Santa Cruz, sul golfo San Jorge, lungo la costa atlantica. Ha una popolazione di circa 36.000 abitanti. \u00c8 il secondo centro pi\u00f9 popolato della provincia dopo il capoluogo R\u00edo Gallegos.\nLa citt\u00e0 fu fondata il 20 novembre 1901 dal Tenente della Marina Militare Exequiel Guttero, capitano del \"Guardia Nacional\", una nave che trasportava cavi, strumentazione ed operai per la costruzione di una linea del telegrafo a sud di Comodoro Rivadavia. All'insediamento fu dato il nome della moglie di Guttero, Olivia.\nLe principali attivit\u00e0 economiche nei dintorni della citt\u00e0 sono l'estrazione di petrolio, l'allevamento di pecore e la pesca. Il porto \u00e8 utilizzato per l'esportazione del pescato e di altri prodotti locali.\nNonostante la latitudine meridionale, la citt\u00e0 gode di temperature piuttosto miti grazie alla posizione sulla costa oceanica; le spiagge sono frequentate nei mesi estivi, ed \u00e8 possibile praticare diversi sport acquatici.\nFra i monumenti della citt\u00e0, il pi\u00f9 caratteristico \u00e8 senza dubbio \"El Gorosito\", costruito in onore dell\"'Obrero Petrolero\", l'operaio del settore petrolchimico."}
{"id": "685362", "revid": "92723", "url": "https://it.wikipedia.org/wiki?curid=685362", "title": "Savoia-Villafranca", "text": "I Savoia-Villafranca erano un ramo cadetto della Casata di Savoia-Carignano, iniziato con il primo conte di Villafranca Eugenio Ilarione, figlio di Luigi Vittorio di Savoia-Carignano e terminato con la morte del principe Eugenio Emanuele avvenuta nel 1888.\nLe Regie Lettere Patenti del 14 settembre 1888, concesse da Umberto I, convalidarono come morganatico il matrimonio del principe Eugenio Emanuele di Savoia-Villafranca con Felicita Crosio Canestro e riconobbero alla famiglia Villafranca Soissons il titolo di conti, trasmissibile per linea diretta maschile.\nL'attuale conte di Villafranca Soissons \u00e8 Edoardo Emanuele Filiberto."}
{"id": "685364", "revid": "1388811", "url": "https://it.wikipedia.org/wiki?curid=685364", "title": "Zero (Renato Zero 1987)", "text": "Zero \u00e8 il quattordicesimo album in studio di Renato Zero, pubblicato nel 1987 e ripubblicato nel 2011.\nIl disco.\nQuesto doppio LP e CD \u00e8 un album che ospita brani musicali dai risultati molto diversi, per lo pi\u00f9 di impostazione tradizionale, in linea con la scuola melodica italiana ed un occhio al recupero del passato (anni trenta e cinquanta). I brani di maggiore rilievo sono senza dubbio \"Siamo eroi\", \"Vagabondo cuore\", \"Ho dato\" e \"Artisti\", riproposti pi\u00f9 volte da Zero anche nei \"live\" anni novanta e del Nuovo Millennio.\nDa sottolineare anche l'intensissima \"Pi\u00f9 o meno\", la quale chiude il disco in maniera superba.\nMolto belle anche la foto di copertina e quelle interne, di Jacek Pereswiet Soltan, che presentano un Renato elegantissimo, tutto in nero, che, abbandonati lustrini e paillettes gi\u00e0 da qualche anno, si affida a vari stilisti, per uno stile sobrio e pulito. Nella MC e nell'LP, i quattro lati erano contrassegnati dalle quattro lettere del titolo/cognome d'arte: \u00abZ\u00bb per il Lato 1, \u00abE\u00bb per il Lato 2, \u00abR\u00bb per il Lato 3 e \u00abO\u00bb per il Lato 4. Questo particolare titolo doveva rappresentare un nuovo, ideale punto di partenza, cosa che in parte fu, anche se non come sperato. Assente, come gi\u00e0 nei precedenti \"Leoni si nasce\" del 1984 e \"Soggetti smarriti\" del 1986, la dedica interna al disco, che caratterizza quasi tutti gli album di Renato, a partire da \"Zerolandia\" del 1978. Fortunatamente, dal punto di vista dell'ispirazione creativa, nel 1989 sarebbe arrivato il viaggio \u00abvoyeuristico\u00bb a Londra, da cui sarebbe nato un disco di discreto successo e l'inizio di una lenta ma costante ripresa.\nIl doppio album avrebbe dovuto contenere originariamente 20 pezzi, ma 2 furono scartati all'ultimo momento, confluendo poi entrambi sulla raccolta di inediti del 1991, \"La coscienza di Zero\", lasciando la tracklisting definitiva composta da 18 brani, articolati in un primo disco contenente 8 tracce e un secondo con 10. Dal lavoro non fu estratto nessun singolo e la promozione fu affidata principalmente al brano \"Vagabondo cuore\" (scelta piuttosto discutibile, vista l'estrema lentezza e la scarsa incisivit\u00e0 del brano dal punto di vista musicale, testo escluso, e vista soprattutto la presenza di altri brani indubbiamente pi\u00f9 adatti) e al pezzo di apertura \"Lei\" (dedicato non a una donna, come potrebbe sembrare in un primo momento, bens\u00ec alla musica e, nella fattispecie, alla forma della canzone).\nAnche questo disco non rinuncia comunque all'immancabile \u00abepisodio ameno\u00bb, costituito dalla divertente e ironica \"Danza macabra\". Una curiosit\u00e0: il brano \"Artisti\", che sul disco porta la firma Renatozero-Lakatos-Renatozero, risulta registrato alla Siae a nome Renatozero-Pintucci-Renatozero.\nGli arrangiamenti dell'album sono curati da Dino D'Autorio.\nIl disco \u00e8 stato rimasterizzato nel 2011 allo studio Logicalbox di Genova da Alberto Parodi ed \u00e8 stato ripubblicato nel medesimo anno.\nIl 7 giugno 2019, l'album \u00e8 stato ristampato, per la terza volta, in CD per la collana \"Mille e uno Zero\", edita con TV Sorrisi e Canzoni.\nTracce.\nDisco 1\nDisco 2"}
{"id": "685368", "revid": "964", "url": "https://it.wikipedia.org/wiki?curid=685368", "title": "Libro dell'Amduat", "text": ""}
{"id": "685369", "revid": "1388811", "url": "https://it.wikipedia.org/wiki?curid=685369", "title": "Voyeur (album Renato Zero)", "text": "Voyeur \u00e8 il quindicesimo album in studio di Renato Zero, pubblicato nel 1989 e ripubblicato nel 2011.\nIl disco.\nDopo due anni di pausa, Zero pubblica questo album, nel quale emergono una ritrovata ispirazione e nuove sonorit\u00e0, rispetto ai passi falsi di \"Leoni si nasce\", \"Soggetti smarriti\" e \"Zero\". Il disco ottiene un discreto successo, grazie a brani come \"Accade\", \"Ha tanti cieli la Luna\" ed il brano che d\u00e0 il titolo all'album, \"Voyeur\". Merito di questa rinascita la produzione affidata a Geoff Westley, che introduce un'aria internazionale negli arrangiamenti dei pezzi, e la nuova collaborazione con Stefano Senesi, per la stesura di alcune canzoni, oltre al ritorno di Roberto Conrado.\nL'album esce in due differenti versioni, una pi\u00f9 breve, quella del vinile e della cassetta, con soli 8 brani, e una integrale, quella del compact disc, con 11 brani. Ancora una volta, non viene estratto nessun singolo e la promozione viene affidata per lo pi\u00f9 alla title-track \"Voyeur\" e ai brani di punta \"Accade\" e \"Il grande mare\". Una particolarit\u00e0 di questo disco, rispetto ai precedenti e gran parte dei successivi di Renato Zero, \u00e8 quello di essere composto da brani quasi tutti lunghi, spesso oltre i 5 minuti (per esempio \"Il canto di Esmeralda\", posto in apertura del lavoro). Il pezzo di chiusura, \"Ha tanti cieli la luna\", verr\u00e0 ripreso da Mina nel suo tributo all'artista romano, \"N\u00ba 0\".\nIl disco \u00e8 stato rimasterizzato nel 2011 allo studio Logicalbox di Genova da Alberto Parodi ed \u00e8 stato ripubblicato nel medesimo anno.\nIl 10 maggio 2019, l'album \u00e8 stato ristampato, per la terza volta, in CD per la collana \"Mille e uno Zero\", edita con TV Sorrisi e Canzoni.\nTracce.\nI brani \"Sciopero\", \"Talento\" e \"Ricreazione\" sono presenti solo nelle due versioni su CD, quella originale del 1989 e la ristampa del 2011."}
{"id": "685370", "revid": "2214172", "url": "https://it.wikipedia.org/wiki?curid=685370", "title": "Storia della Sicilia sabauda", "text": "La storia della Sicilia sabauda comprende l'arco temporale in cui la Sicilia fu parte dei domini di Casa Savoia. Tale periodo, durato circa sette anni, ebbe inizio il 10 giugno 1713, data che sanc\u00ec il passaggio dell'isola da Filippo V al duca di Savoia Vittorio Amedeo II, e si concluse nel 1720, quando Carlo VI prese possesso dell'isola cedendo in cambio la Sardegna.\nStoria.\nIn occasione del trattato di Utrecht, dopo varie guerre che avevano messo in difficolt\u00e0 l'Europa, la Casa Savoia ottenne grandi vantaggi, tra cui il titolo regio e l'intera Sicilia: il 10 giugno 1713, infatti, la Spagna firm\u00f2 il documento di cessione dell'isola ai Savoia sotto la pressione dell'Inghilterra. Le condizioni imposte da Filippo V di Spagna per la cessione della Sicilia erano le seguenti:\nIn realt\u00e0, solo gli ultimi due punti furono accettati da Vittorio Amedeo II. All'ultimo momento, Filippo V fece aggiungere un ultimo punto, secondo cui:\nVittorio Amedeo volle accondiscendere anche a questo punto, per evitare che una protesta del duca potesse rinviare la stesura dei trattati. Il documento con cui si cedeva la Sicilia ai Savoia venne siglato il 13 luglio successivo. Gli araldi lo stesso giorno percorsero Torino annunciando l'acquisizione del titolo regio da parte di Vittorio Amedeo. \nL'incoronazione.\nIl 27 di quello stesso mese, Vittorio Amedeo II, in procinto di partire per la Sicilia, nomin\u00f2 suo figlio Carlo Emanuele, principe del Piemonte, luogotenente degli Stati di terraferma; ma il ragazzo non aveva che sedici anni e fu dunque assistito da un Consiglio di Reggenza. Il 3 ottobre il nuovo re salp\u00f2 da Nizza alla volta di Palermo, ove sbarc\u00f2 circa venti giorni dopo. Il 24 dicembre, dopo una sontuosa cerimonia nella Cattedrale di Palermo, Vittorio Amedeo II e la moglie Anna Maria di Orl\u00e9ans ricevettero la corona regia.\nAl parlamento siciliano egli cos\u00ec si espresse in una delle prime sedute:\nI buoni intenti del re vennero messi in pratica nella lotta contro il brigantaggio, nello sviluppo della marina mercantile e nella riorganizzazione finanziaria e dell'esercito (per il quale venne preso a modello quello piemontese).\nIl re nel suo soggiorno palermitano si era convinto delle difficolt\u00e0 opposte dal particolarismo siciliano e di quelle insite nella lontananza dell'isola dal potere centrale.\nDopo l'incoronazione e il re e la regina partirono da Palermo il 18 aprile 1714 accompagnati da gentiluomini da camera siciliani, un ristretto seguito e dalle guardie del corpo, il 19 giunsero a Termini Imerese, poi attraversarono Cerda, Polizzi Generosa, Petralia Sottana e Nicosia e arrivarono a Leonforte il 20; l'itinerario continu\u00f2 con la visita di Catania, poi sost\u00f2 due giorni a Taormina e visit\u00f2 Messina, poi ritorn\u00f2 a Palermo.\nLa permanenza del re in Sicilia dur\u00f2 fino al 7 settembre 1714.\nLa ripresa spagnola.\nLa pace di Utrecht, con tutto ci\u00f2 che comport\u00f2, fu soltanto un evento transitorio nella storia piemontese. La Spagna, infatti, stava fortemente riarmandosi. Intimorite da tanta potenza, Francia, Paesi Bassi, Inghilterra e Austria strinsero via via legami difensivi tra di loro. Vittorio Amedeo II, quando ricevette la notizia della creazione di una possibile Quadruplice Alleanza, si sent\u00ec nuovamente in pericolo.\nEra infatti in progetto, tra i sovrani alleati, di mettere a tacere le mire spagnole in Italia, ma tale progetto si scontrava contro le mire di Casa Savoia. L'Austria, in particolare, progettava di eliminare i Piemontesi dalla Sicilia. Vittorio Amedeo decise di agire con astuzia, inviando messi a Vienna e a Londra per essere costantemente informato delle novit\u00e0 nella politica estera. Se i paesi alleati avessero davvero siglato un'alleanza, allora Vittorio Amedeo sarebbe stato seriamente nei guai, circondato da tutti i fronti.\nDopo aver in ogni modo cercato di allearsi all'Austria (anche ricorrendo ad una proposta di matrimonio), Vittorio Amedeo venne attaccato sul fronte siciliano dagli spagnoli, che egli considerava alleati. Era il 1718.\nL'arrivo degli Austriaci.\nDa Vienna arriv\u00f2 la proposta di aderire alla ormai siglata Quadruplice Alleanza in cambio del titolo di Re di Sardegna. Con la Convenzione del 29 dicembre 1718 scambi\u00f2 la Sicilia con la Sardegna. La distruzione dell'imponente flotta spagnola e la conseguente vittoria della Quadruplice Alleanza permise a Vittorio Amedeo di mantenere un titolo regio. Dovette attendere il 1720 perch\u00e9 l'erede di Casa Savoia prendesse possesso dell'isola e venisse incoronato Re di Sardegna. Bench\u00e9 Vittorio Amedeo avesse accettato il trasferimento a malincuore, la maggiore vicinanza di quest'isola la rendeva meglio gestibile e controllabile della Sicilia. Per quanto riguarda la Sicilia, invece, la sua sorte fu quella di ritornare nei domini degli Asburgo, questa volta alle dipendenze dell'Austria.\nNella letteratura.\nIl romanzo storico 'I Beati Paoli' di Luigi Natoli \u00e8 ambientato nella Sicilia sabauda. Vi compaiono come protagonisti minori, tra gli altri, lo stesso Vittorio Amedeo II ed il vicer\u00e9 conte Maffei. I numerosi episodi storici del romanzo includono: la cerimonia di incoronazione di Vittorio Amedeo II come re di Sicilia nel dicembre del 1713, la sua partenza per rientrare a Torino all'inizio del settembre 1714 nonch\u00e8 la capitolazione di Palermo alle truppe spagnole i primi di luglio del 1718, con il conseguente abbandono della citt\u00e0 da parte del vicer\u00e8 Maffei e della sua corte. "}
{"id": "685371", "revid": "31886", "url": "https://it.wikipedia.org/wiki?curid=685371", "title": "Serie D 1975-1976", "text": "Il campionato di Serie D 1975-76 fu la 26\u00aa edizione del campionato interregionale di calcio di quarto livello disputata in Italia. La 17\u00aa di Serie D.\nStagione.\nFormula.\nLa normativa F.I.G.C. in vigore dalla stagione sportiva 1975-1976 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nGirone A.\nL'Istituto Sociale Cafasse gioca nella citt\u00e0 di Torino.\nClassifica finale.\nLegenda:\nRegolamento:\nNote:\nGirone B.\nL'Anaune \u00e8 una rappresentativa della citt\u00e0 di Cles.\nClassifica finale.\nLegenda:\nRegolamento:\nGirone C.\nLa Sampietrese \u00e8 una rappresentativa della frazione di San Pietro Polesine, nel comune di Castelnovo Bariano.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nGirone I.\nClassifica finale.\nLegenda:\nRegolamento:\nNote:"}
{"id": "685372", "revid": "123451970", "url": "https://it.wikipedia.org/wiki?curid=685372", "title": "La citt\u00e0 del sole", "text": "La citt\u00e0 del Sole \u00e8 un'opera filosofica del frate domenicano calabrese Tommaso Campanella. La prima redazione fu scritta nel 1602 in volgare fiorentino, adottando lo stile dialogico proprio della tradizione esoterica platonica; il testo fu tradotto in lingua latina nel 1613\u20131614 e pubblicato nella celebre edizione originale del 1623 a Francoforte, col titolo \"Civitas Solis. Idea reipublicae philosophicae\".\nContenuti.\nL'opera, che richiama per molti aspetti la \"Repubblica\" di Platone, \u00e8 presentata sotto forma di dialogo fra due personaggi: l'Ospitalario, cavaliere dell'ordine di Malta, e il Genovese, nocchiero di Colombo. Lo stesso Genovese racconta di aver scoperto una citt\u00e0 con leggi e costumi perfetti nell'isola di Taprobana durante uno dei suoi viaggi in giro per il mondo.\nLa citt\u00e0.\nIl potere spirituale e temporale \u00e8 detenuto da un Principe Sacerdote, anche chiamato Sole (o Metafisico) che di fatto regge la citt\u00e0. Vi sono alcuni punti fondamentali che il governatore \u00e8 tenuto ad avere come l'erudizione, la conoscenza teorica e pratica, la creativit\u00e0 e la saggezza. Un altro requisito riguarda l'et\u00e0: il governatore deve avere pi\u00f9 di 35 anni in modo che la sua esperienza sia sufficiente per poter condurre lo Stato. Il Principe Sacerdote \u00e8 assistito da altri tre Principi: Sin, cio\u00e8 la sapienza che si occupa delle scienze, Pon che si occupa della pace e della guerra, infine Mor, ovvero Amore che si prende cura della procreazione, dell'educazione degli abitanti e del lavoro.\nStruttura generale.\nLa citt\u00e0, a forma circolare, \u00e8 situata su un colle ed \u00e8 costituita da sette mura che prendono il nome dei sette pianeti. \u00c8 praticamente inespugnabile, poich\u00e9 conquistarla significherebbe espugnarla sette volte dato che ogni girone di mura \u00e8 fortificato. Si pu\u00f2 accedere alla citt\u00e0 solo attraverso quattro porte situate precisamente in coincidenza con i quattro punti cardinali. Nella parte pi\u00f9 alta del colle c'\u00e8 una pianura molto estesa dove \u00e8 situato il tempio del Sole, anche questo di forma circolare.\nIl tempio del Sole.\nIl tempio \u00e8 di forma circolare ed \u00e8 costituito da grandi colonne sopra le quali sorge una cupola al cui interno figura la sfera celeste, disegnata in maniera molto dettagliata addirittura con i nomi di ogni costellazione e tre versi per ogni stella rappresentata. L'altare \"\u00e8 tondo e in croce spartito\" e sopra di esso sono posizionati due mappamondi rappresentanti la sfera celeste il primo e la terra il secondo. Il mappamondo della terra \u00e8 circondato da sette lampade che stanno a rappresentare i sette pianeti.\nI gironi.\nLe sette mura dividono la citt\u00e0 in sei gironi i quali rappresentano ognuno una diversa sfera del sapere e inoltre proprio sulle mura sono raffigurate tutte le sfumature della conoscenza umana.\nNel primo girone si trova una dettagliata cartina geografica dove sono rappresentati tutti i riti, le diverse tradizioni e le lingue di tutti i popoli e sempre in questo girone troviamo anche tutte le conoscenze geometriche e matematiche. Nel secondo sono elencate le principali nozioni di chimica, geologia e la descrizione geografica dei luoghi. Nel terzo vi sono le informazioni che riguardano la flora appartenente al mondo marino e al mondo vegetale, con la descrizione di tutte le erbe e delle loro propriet\u00e0 curative. Nel quarto girone sono descritte tutte le specie di uccelli, rettili e insetti. Nel quinto si trovano tutti gli animali terrestri, come per esempio i mammiferi. Nel sesto girone, infine, si trovano elencate le arti umane che si occupano di meccanica e sono indicati inoltre gli inventori, le arti, la cultura delle armi e le scienze.\nReligione.\nI \"solari\" non credono all'inferno o qualunque punizione divina, ma pensano che esista l'anima e che sia immortale. La religione dei cittadini sembra molto somigliare a quella cattolica anche per il fatto che la popolazione crede in un dio e nella maggior parte dei dogmi del cattolicesimo. Nonostante ci\u00f2, i \"solari\" onorano non solo Ges\u00f9, ma anche Osiride, Zeus, Mos\u00e8 e Maometto. Sono presenti anche accenni riguardanti l'astrologia, che il cattolicesimo non avrebbe accettato e sicuramente proibito.\nEducazione e modo di vivere.\nNell'isola di Taprobana gli abitanti lavorano per sole quattro ore al giorno poich\u00e9 sono in grado di lavorare sia in modo intellettuale che pratico per tutta la durata delle quattro ore (a tal proposito, Campanella, per spiegare che quattro ore al giorno di lavoro per tutti sono pi\u00f9 che sufficienti riporta la situazione della Napoli del seicento in cui, in regime di propriet\u00e0 privata, su trecentomila abitanti lavoravano solo uno su sei e l'ozio e la povert\u00e0 devastavano tutti gli uomini).\nIl tempo restante viene impiegato in attivit\u00e0 ricreative, attivit\u00e0 ludiche che per\u00f2 devono sempre avere un fine riconducibile al sapere. La stessa educazione dei bambini si basa sull'\u201dimparare giocando\u201d. Infatti i bambini vengono fin da piccoli, all'et\u00e0 di tre anni, separati dalla propria famiglia e cominciano ad essere istruiti da dei maestri, che portano i bambini ad ammirare le mura della citt\u00e0 poich\u00e9 colme di tutto il sapere che un cittadino deve possedere, e valutano in quale attivit\u00e0 i bambini siano pi\u00f9 interessati e portati. Attraverso le immagini raffigurate nelle mura e i libri che vi sono scolpiti, i bambini acquisiscono ben presto un sapere enciclopedico. La scuola non si svolge al chiuso perch\u00e9 ai ragazzi non deve essere imposta l'istruzione.\nGli abitanti della citt\u00e0 del Sole non conoscono gli egoismi, gli orrori della guerra e della fame e le violenze che ci sono nel resto del mondo. La citt\u00e0 \u00e8 organizzata in modo totalmente razionale. Essa viene controllata da un gruppo di persone chiamati \"offiziali\" che vigilano continuamente in modo che nessuno possa compiere azioni non giuste nei confronti di altri cittadini.\nEsiste un'offiziale per ogni virt\u00f9: Liberalit\u00e0, Magnanimit\u00e0, Castit\u00e0, Fortezza, Giustizia criminale e civile, Operosit\u00e0, Verit\u00e0 e cos\u00ec via. Gli offiziali sono eletti da piccoli in base alla virt\u00f9 alla quale pi\u00f9 sono inclini. Le leggi sono incise su tavole di rame e impongono una condotta di vita molto rigorosa. Non esistono le carceri che per\u00f2 sono sostituite da un torrione dove vengono confinati i cittadini che non seguono le leggi nella loro interezza come invece fa il resto della comunit\u00e0. Come nella \"Repubblica\" di Platone, sull'isola non vi \u00e8 la propriet\u00e0 privata, infatti i cittadini sono tenuti a condividere la stessa mensa ed a indossare i medesimi vestiti. Inoltre la stessa educazione viene sottoposta ad ogni cittadino ed ognuno di loro ha pari opportunit\u00e0: i beni privati sono inesistenti perch\u00e9 indurrebbero alla violenza e anche all'egoismo.\nI \"solari\" seguono minuziosamente delle regole dietetiche e i loro pasti sono composti da carne, frutta e minestre a seconda del loro lavoro. Gli offiziali posseggono il cibo pi\u00f9 pregiato, ma non raramente decidono di dare il loro cibo a chi, durante la giornata, si \u00e8 saputo distinguere in gare di armi o di scienze. Durante il giorno i cittadini possono indossare solo indumenti di colore bianco e di notte solo di colore rosso, mentre il nero \u00e8 vietato.\nInterpretazione e contesto storico.\nCome si vede ne \"La citt\u00e0 del Sole\" ogni singolo aspetto della vita \u00e8 rigidamente regolato, un dato che l'opera di Campanella condivide con quasi tutti gli scritti concernenti societ\u00e0 utopiche: un'eccessiva insistenza sull'ordine e la disciplina che quasi annienta le libert\u00e0 individuali (basti pensare, ne \"La citt\u00e0 del Sole\", all'atto della generazione: non solo gli accoppiamenti sono decisi dai funzionari, persino le ore degli incontri sono determinate). Una volont\u00e0 di controllare tutti gli aspetti della vita umana che agli occhi moderni pu\u00f2 far apparire le varie isole utopiche ben poco attraenti.\nSarebbe per\u00f2 un errore decontestualizzare lo scritto del filosofo calabrese, come quelli di Moro o Bacone, per esempio, dal periodo storico nel quale essi vennero alla luce. Queste opere rappresentano il grande fermento culturale, politico e sociale di quegli anni; sono il risultato concreto di una grande aspirazione al cambiamento, al rinnovamento della societ\u00e0 dell'epoca. Nel caso specifico di Campanella, non va dimenticato come nel 1599, pochi anni prima della stesura del libro, egli avesse organizzato una congiura che mirava alla liberazione della Calabria dal dominio spagnolo, all'abolizione della propriet\u00e0, all'instaurazione di una democrazia di tipo comunistico e teocratico, proprio come esposta nelle pagine de \"La citt\u00e0 del sole\". La congiura fu per\u00f2 presto scoperta e il suo artefice evit\u00f2 la condanna a morte soltanto fingendo la pazzia; sopportando le torture a cui fu sottoposto per smascherare la sua finta follia, riusc\u00ec a commutare la condanna nel carcere a vita. Rimase in galera per ventisette anni, nei quali scrisse le sue opere maggiori.\nL'opera del filosofo domenicano \u00e8 quindi una preziosa testimonianza della sua passione e delle sue speranze di fronte ad una realt\u00e0 presente dal carattere tragico. \u00c8 un'opera che registra alla perfezione le ambizioni delle menti pi\u00f9 pronte d'Europa nel diciassettesimo secolo, di fronte al declino irreversibile del sistema feudale (cancellato dai nuovi processi economici che stavano per dare origine al capitalismo); di fronte alle nuove scoperte geografiche; di fronte al progresso scientifico delle teorie di Copernico e di Galilei.\nCampanella sar\u00e0 inoltre contestato duramente da Ugo Grozio, secondo il quale i diritti dell'uomo sono tali per natura e perci\u00f2 sono inalienabili; tesi lontana da quella del domenicano, che immaginava la negazione della propriet\u00e0 e insisteva sulla limitazione delle libert\u00e0 personali.\n\"La citt\u00e0 del Sole\" e la \"Repubblica\" di Platone a confronto.\nL'aspetto principale della Citt\u00e0 del Sole \u00e8 sicuramente la comunanza dei beni, infatti i cittadini hanno una mensa comune, vestono gli stessi indumenti, ricevono tutti la stessa educazione e hanno tutti pari opportunit\u00e0. Come nella \"Repubblica\", nell'opera di Campanella c'\u00e8 un effettivo rifiuto della propriet\u00e0 privata e per questo motivo non esistono le divisioni in stirpi, sicuramente anche perch\u00e9 nessun bambino conosce i propri genitori poich\u00e9 fin da piccoli vengono separati dalla loro famiglia e crescono tutti insieme. La differenza pi\u00f9 evidente con il testo di Platone riguarda le unioni, che avvengono tra cittadini con qualit\u00e0 e caratteristiche uguali. Le caratteristiche dell'individuo ne determinano il nome, il quale viene poi arricchito con altri nomi che si riferiscono a quello in cui la persona eccelle. Mentre nell'opera di Platone la societ\u00e0 \u00e8 divisa per classi sociali (artigiani, difensori, governanti), nel libro del filosofo italiano \u00e8 descritta una societ\u00e0 pi\u00f9 egualitaria poich\u00e9 ogni cittadino pu\u00f2 essere eletto senza guardare alla classe sociale di appartenenza. I \"solari\" possono ricorrere alle armi solo per difendersi, come nella \"Repubblica\". Inoltre anche le donne, come scrive anche Platone, devono essere idonee all'attivit\u00e0 di guardiane e per questo devono essere addestrate, ma alcune attivit\u00e0 spettano solo a loro come per esempio la musica.\nAnalisi dell'opera e pensiero dell'autore.\nCampanella costruisce la sua opera ispirandosi al concetto di societ\u00e0 Tradizionale che si basa sulla libert\u00e0 e la giustizia nel rispetto dei ruoli che i singoli individui ricoprono in tale ambito. Il valore del singolo, infatti, non \u00e8 legato a ci\u00f2 che individualmente rappresenta in questa societ\u00e0, ma alla sua espressione spirituale ed esistenziale in quanto uomo. \nIl pensiero di Campanella \u00e8 in antitesi con la religione e la politica del suo tempo, che hanno subito una caduta ed un degrado, e si pone in contrasto con le istituzioni corrotte, mezzo per perpetuare gli interessi di pochi e non per quelli della comunit\u00e0. \nCampanella \u00e8 sostenitore del leggero vento di rinnovamento che iniziava a farsi avanti nel Seicento italiano.\nCome in ogni societ\u00e0 Tradizionale, nella citt\u00e0 del Sole di Campanella non c'\u00e8 la separazione tra potere spirituale e temporale poich\u00e9 questi non si sono ancora scissi, ed \u00e8 infatti il Re Sacerdote che li incarna ed esprime in un unico uomo, il cui ruolo e corpo appartengono a ogni singolo di quella societ\u00e0 che ne \u00e8 immagine riflessa. Le opere pi\u00f9 vicine a Campanella sono il \"De Monarchia\" dei Fedeli d'Amore affrescato da Dante e la \"Repubblica\" di Platone entrambe ispirate alla societ\u00e0 Tradizionale.\nIl manoscritto della Biblioteca comunale di Trento.\nNella Biblioteca comunale di Trento \u00e8 conservato un manoscritto della \"Citt\u00e0 del Sole\" datato 1602 (BCT1-1538), scoperto dallo storico italiano Luigi Firpo nel 1943. Trattasi della pi\u00f9 antica stesura conosciuta della \"Citt\u00e0 del Sole\" . Il manoscritto \u00e8 pervenuto alla Biblioteca tramite il lascito del barone Antonio Mazzetti (1781-1841), bibliofilo e collezionista, il quale nelle sue disposizioni testamentarie don\u00f2 alla citt\u00e0 di Trento la sua raccolta di manoscritti, stampe e libri. Restaurato nel 1980, \u00e8 legato in piena pergamena su cartoni. Si compone di due unit\u00e0 codicologiche distinte e riunite in tempi successivi alla loro scrittura. La prima \u00e8 una cronaca di Venezia dal 1297 al 1582, seguita da un elenco degli \"Hospedali di Venezia\". Cucito in fondo si trova un fascicolo di formato minore, con le carte numerate indipendentemente: trattasi di una copia adespota (priva del nome dell'autore) della \"Citt\u00e0 del Sole\". La trascrizione, in cui non vi sono a capo, \u00e8 diligente e presenta pochissimi errori, per lo pi\u00f9 insignificanti.\nIl manoscritto \u00e8 stato inserito nella biblioteca digitale Wikisource."}
{"id": "685387", "revid": "124471435", "url": "https://it.wikipedia.org/wiki?curid=685387", "title": "Prometeo (album)", "text": "Prometeo \u00e8 il secondo album dal vivo di Renato Zero, pubblicato nel 1991 e ripubblicato nel 2010.\nIl disco.\n\"Prometeo\" fu registrato a Lido di Camaiore durante i concerti estivi realizzati a Stellarium (ex Bussoladomani) e al Teatro Tenda di Firenze durante i tre concerti celebrativi per i quarant'anni dell'artista, \"Zero 40,\" dal 28 al 30 settembre 1990. Contiene inoltre il brano \"Spalle al muro\", col quale Zero partecip\u00f2, con grande successo, al Festival di Sanremo, scritta per lui da Mariella Nava, e una versione live de \"L'equilibrista\", scritta da Renato nel 1965. Del concerto, registrato tra il 28 e il 30 settembre 1990, venne tratto il video \"Zero 40 Live\" uscito in VHS nel 1991 e successivamente in DVD nel 2008.\nL'album, da anni fuori catalogo, \u00e8 stato ristampato e ripubblicato in CD il 4 novembre 2010.\nTracce.\nDurata totale: 51:44\nDurata totale: 58:33"}
{"id": "685389", "revid": "115725323", "url": "https://it.wikipedia.org/wiki?curid=685389", "title": "Gliese 570", "text": "Gliese 570 \u00e8 un sistema stellare quadruplo distante circa 19,2 anni luce dal sistema solare, situato nella costellazione della Bilancia.\nIl sistema \u00e8 composto da una stella arancione di sequenza principale (HD 131977), da una coppia di nane rosse (HD 131976) che le orbitano attorno ad una distanza media di circa 190 UA lungo un'orbita piuttosto eccentrica (e=0,2) che percorrono in circa 2130 anni e da una nana bruna (GJ 570 D) orbitante attorno alle altre tre stelle ad una distanza media di 1500\u00a0UA.\nDistanza e visibilit\u00e0.\nIn una notte serena, si nota che il sistema di Gliese 570 \u00e8 situato nella costellazione della Bilancia. Nel cielo terrestre il sistema si trova a sud-est di Alfa Librae e a nord-ovest di Sigma Librae. La declinazione del sistema \u00e8 di -21, il che significa che sarebbe una stella dell'emisfero australe ma \u00e8 visibile da molte altre aree abitate del nostro pianeta.\nNel 1990, il satellite europeo Hipparcos aveva misurato la parallasse di Gliese 570 B e C e suggeriva una distanza di 22,4 a.l. dalla Terra. Adesso, si crede che la misurazione della parallasse effettuato dal satellite Hipparcos abbia avuto un piccolo errore perch\u00e9 il sistema di Gliese 570 non si trova attualmente a questa distanza. La magnitudine apparente della componente A \u00e8 di 5,75, il che significa che \u00e8 appena visibile ad occhio nudo.\nIl sistema stellare.\nIl sistema stellare \u00e8 formato da 4 stelle: la componente A, una nana arancione che ha alcune caratteristiche in comune con il Sole, le componenti B e C, 2 nane rosse similissime fra loro e la componente D, una nana bruna in orbita attorno alle altre 3 stelle.\nGliese 570 A.\nGliese 570 A \u00e8 la stella principale del sistema. Questa stella arancione della sequenza principale (classe spettrale K5-Ve) possiede il 76% della massa del Sole, 77% circa del suo diametro ma solo il 35% della sua luminosit\u00e0. L'abbondanza di elementi pi\u00f9 pesanti dell'elio (\"metallicit\u00e0\") \u00e8 pressappoco la stessa del Sole, il che fa pensare che possa avere circa la stessa et\u00e0. Ha una magnitudine apparente di 5,75 ed \u00e8 quindi appena visibile ad occhio nudo.\nQuesta stella viene identificata anche con queste sigle: HD 131977, BD -20\u00b04125, LHS 387, LTT 5949, GCTP 3375.00, SAO 183040, FK5 1391, LFT 1161, LPM 551, Vys 726, ADS 9446 e HIP 73184.\nNel 1998 \u00e8 stato segnalato un presunto pianeta in orbita attorno a Gliese 570 A, denominato Gliese 570 Ab, con 3/4 della massa di Giove su un'orbita circolare alla stessa distanza che separa la Terra dal Sole, nota come unit\u00e0 astronomica. La sua presenza tuttavia \u00e8 stata smentita nel 2000. .\nGliese 570 B e Gliese 570 C.\nQuesto sistema binario \u00e8 composto da due nane rosse orbitanti attorno ad un centro comune e distanti tra loro poco meno di una unit\u00e0 astronomica.\nGliese 570 B.\nGliese 570 B possiede met\u00e0 della massa del Sole, il 60% del suo diametro e solo il 2% della sua luminosit\u00e0; la sua classe spettrale \u00e8 M1.5V, che ne fa una nana rossa particolarmente brillante.\nLa stella risulta invisibile ad occhio nudo perch\u00e9 ha una magnitudine apparente di circa 8,00.\nGliese 570 C.\nGliese 570 C possiede un terzo della massa del Sole, forse met\u00e0 del suo diametro ma appena lo 0,3% della sua luminosit\u00e0. La sua classe spettrale \u00e8 M3-V ed ha una magnitudine apparente di 9.90.\nNon sono stati scoperti pianeti di tipo gioviano o nane brune attorno a questo sistema binario o a una delle due stelle. Difficilmente pianeti orbitanti in questo sistema stellare potrebbero presentare condizioni favorevoli alla vita.\nGliese 570 D.\nScoperta nel 2000, questa piccola e fredda nana bruna dista circa 1500 UA dalla componente principale del sistema. \u00c8 un oggetto di classe T, molto freddo anche per una nana bruna (circa 500 K). Dotata di un'atmosfera ricca di metano, potrebbe avere un'et\u00e0 compresa tra due e cinque miliardi di anni."}
{"id": "685398", "revid": "1537043", "url": "https://it.wikipedia.org/wiki?curid=685398", "title": "CTP (Napoli)", "text": "La Compagnia Trasporti Pubblici di Napoli, in sigla \"CTP\", gi\u00e0 \"TPN\", \u00e8 una societ\u00e0 per azioni, soggetta a vigilanza e controllo della citt\u00e0 metropolitana di Napoli, nata nel 2001 dalla trasformazione di una preesistente impresa, che gestisce il trasporto pubblico interurbano tra Napoli e i comuni della parte nord della citt\u00e0 metropolitana di Napoli e della parte sud della provincia di Caserta, sino a Caserta compresa.\nStoria.\nNel 1957 quando il comune acquis\u00ec gli impianti e il materiale rotabile della Soci\u00e9t\u00e9 Anonyme des Tramways Provinciaux, azienda belga privata fondata nel 1884 che eserciva le linee tranviarie Napoli-Aversa/Giugliano, Aversa-Albanova, Napoli-Frattamaggiore e Napoli-Caivano, costituendo contestualmente la societ\u00e0 per azioni Tramvie Provinciali di Napoli (TPN).\nNegli anni successivi il servizio tramviario viene sostituito progressivamente da linee automobilistiche e realizzata la filovia Napoli-Aversa; successivamente vengono acquisite alcune imprese private che gestivano autolinee (Selac-Sam-Sat). Alla ex TPN venne inoltre affidata la gestione della ferrovia Alifana, mantenuta fino al 1976, anno della chiusura della cosiddetta tratta \"bassa\" fra Napoli e Santa Maria Capua Vetere. Nel 1978 a seguito della liquidazione della Spa, venne costituito il Consorzio Trasporti Pubblici di Napoli (CTP), al 50% tra il comune e la provincia di Napoli. Nel 1994 lo stesso entr\u00f2 a far parte delle aziende del Consorzio UnicoCampania\nNel 2001 una nuova modifica societaria port\u00f2 alla trasformazione del consorzio in Compagnia Trasporti Pubblici di Napoli sempre fra le stesse controparti al 50% con la partecipazione di alcune societ\u00e0 locali. Nell'agosto del 2008 CTP fu nuovamente trasformato in societ\u00e0 per azioni, avente come socio unico la ex Provincia di Napoli e l'anno successivo vendette le proprie quote di partecipazione nella Vesuviana Mobilit\u00e0 all'EAV bus. Dal 2015 la propriet\u00e0 \u00e8 passata alla Citt\u00e0 metropolitana di Napoli, che ha previsto la fusione di Ctp con l'ANM, azienda di propriet\u00e0 del comune di Napoli. Il 28 gennaio 2022 l'amministrazione metropolitana ha avviato le procedure di risoluzione del contratto di servizio stipulato con CTP per inadempimento, e i servizi suburbani su gomma saranno riassegnati ad EAV o AIR, come gi\u00e0 avvenuto nella liquidazione della CLP.\nSettori di attivit\u00e0.\nCTP opera servizi di trasporto pubblico urbano e suburbano in base a contratti di servizio stipulati con gli enti locali territoriali. La rete servita \u00e8 costituita da 65 autolinee e dalla linea filoviaria M13, temporaneamente gestita con autobus.\nDati societari.\nL'impresa, che dispone di circa 600 dipendenti, gestisce una rete di circa 2000\u00a0km, servendo un bacino d'utenza di 72 comuni e trasportando circa 26,5 milioni di passeggeri l'anno con un valore della produzione di circa 13,5 milioni di km/anno.\nParco veicoli.\nCTP possiede un parco di circa 370 autobus e di 13 filobus (3 Ansaldobreda F19 e 10 Solaris-Ganz Trollino). I depositi sono 3."}
{"id": "685401", "revid": "194688", "url": "https://it.wikipedia.org/wiki?curid=685401", "title": "VM ware", "text": ""}
{"id": "685411", "revid": "327773", "url": "https://it.wikipedia.org/wiki?curid=685411", "title": "Gradiente adiabatico secco", "text": "Il gradiente adiabatico secco \u00e8 la velocit\u00e0 con cui una particella d'aria secca che si muove verticalmente si scalda o si raffredda. Corrisponde sempre a 0,976 \u00b0C ogni 100 metri, ed \u00e8 un coefficiente ideale, in quanto non dipende dalla temperatura esterna ma dalla pressione (che con l'aumentare della quota diminuisce sempre). \nDescrizione.\nSi pu\u00f2 spiegare il fenomeno in questo modo: la massa d'aria pi\u00f9 calda sale verso l'alto perch\u00e9 meno densa di quella circostante (per il principio di Archimede), e lo fa cos\u00ec velocemente da non permettere scambi di calore (adiabaticamente). La particella salendo aumenta di volume perch\u00e9 la pressione diminuisce. Espandendosi produce lavoro e consuma energia interna, raffreddandosi. Scendendo accumula energia dalla compressione e aumenta la temperatura. L'energia totale delle molecole d'aria che salgono rimane quindi invariata, dal momento che quella potenziale deve aumentare (perch\u00e9 le molecole si trovano pi\u00f9 in alto) dovr\u00e0 diminuire quella cinetica, e quindi diminuir\u00e0 anche la temperatura.\nSi chiama \"secco\" perch\u00e9 l'umidit\u00e0 relativa all'interno della particella \u00e8 inferiore al 100%. Questo valore aumenta (cio\u00e8, l'umidit\u00e0 relativa sale sino al raggiungimento del 100%) a causa delle temperature via via minori; a questo punto la particella raggiunge il punto di rugiada, cio\u00e8 la temperatura che permette al vapore acqueo, che si trova ancora nel suo stato aeriforme (e quindi invisibile a occhio nudo) di passare allo stato liquido sotto forma di minute gocce di acqua. A questo punto l'aria si raffredder\u00e0 secondo il gradiente adiabatico saturo. Non deve essere confuso con il gradiente termico verticale, che \u00e8 la variazione effettiva della temperatura sopra un determinato luogo in un determinato momento."}
{"id": "685418", "revid": "327773", "url": "https://it.wikipedia.org/wiki?curid=685418", "title": "Gradiente termico verticale", "text": "Il gradiente termico verticale \u00e8 il valore (o tasso) che indica quanto varia la temperatura dell'aria al variare della quota. In atmosfera standard, equivale a ogni , ma in realt\u00e0 pu\u00f2 allontanarsi molto da questo valore a seconda delle condizioni atmosferiche e del luogo considerato.\nDescrizione.\nIl \"gradiente termico verticale\" ha solitamente valore negativo, cio\u00e8 la temperatura diminuisce all'aumentare della quota.\nSe il valore assoluto \u00e8 superiore a l'aria \u00e8 instabile (succede in caso di temporali), se \u00e8 inferiore l'aria \u00e8 stabile. Se il gradiente \u00e8 positivo si \u00e8 nel caso dell'inversione termica, la situazione in cui l'aria \u00e8 pi\u00f9 calda in quota che al suolo; se invece \u00e8 nullo si \u00e8 nel caso di omotermia verticale.\nIl gradiente termico verticale \u00e8 rappresentato nei grafici temperatura-quota con una curva detta \"curva di stato\". Nei deserti si pu\u00f2 arrivare anche a in virt\u00f9 del forte riscaldamento del suolo.\nTipi di gradiente termico.\nUn particolare tipo di gradiente termico \u00e8 il gradiente termico adiabatico, che si riferisce alla variazione della temperatura di una particella d'aria che si muove verso l'alto (o verso il basso) nell'atmosfera senza scambiare calore con le masse d'aria vicine.\nSi divide in:\nIl gradiente termico adiabatico si ha per una atmosfera statica, priva di umidit\u00e0 e di scambi di calore con l'esterno.\nEsistono anche il gradiente termico sub-adiabatico (quando l'aria \u00e8 stabile e rende difficile il mescolamento verticale) e il gradiente termico superadiabatico (quando l'atmosfera \u00e8 instabile)."}
{"id": "685421", "revid": "767487", "url": "https://it.wikipedia.org/wiki?curid=685421", "title": "Clem Burke", "text": "Reclutato da Chris Stein e Debbie Harry quando formarono per la prima volta i Blondie, Burke rimase nella band per tutta la prima parte della loro carriera e nella riunione verso la fine degli anni novanta.\nDurante gli anni ottanta e novanta, quando i Blondie si sciolsero, Burke suon\u00f2 la batteria per Chequered Past, The Romantics (per i quali Burke fu il batterista ufficiale tra il 1990-1996 e 1997-2004), Pete Townshend, Bob Dylan, Eurythmics, Dramarama, Iggy Pop, Joan Jett e molti altri, ed entr\u00f2 anche nei Ramones come batterista (sotto il nome Elvis Ramone) per due concerti, il primo il 28 agosto 1987 a Providence, e il secondo il 29 agosto 1987 a Trenton, dopo che Richie Ramone aveva lasciato improvvisamente la band. Il suo stile non era per\u00f2 quello di cui aveva bisogno il gruppo, e Clem venne sostituito da Marky Ramone.\nL'8 ottobre del 2004, suon\u00f2 con Tommy Ramone, C.J. Ramone e Daniel Rey nel concerto \"Ramones Beat Down On Cancer\".\nSuon\u00f2 di nuovo sotto il nome \"Elvis Ramone\".\nNel 2004 e 2005 ha fatto un tour con Nancy Sinatra."}
{"id": "685422", "revid": "793215", "url": "https://it.wikipedia.org/wiki?curid=685422", "title": "Shanidar", "text": "\u0160anidar \u00e8 una grotta posta ai piedi dei monti Zagros, nella zona del Kurdistan, oggi Iraq nordorientale. Il sito venne scoperto e studiato tra il 1957 e il 1961 da Ralph Solecki e dalla sua squadra della Columbia University; durante gli scavi venne trovato il primo scheletro di un Neanderthal adulto in Iraq, risalente al Paleolitico Medio (LXXX millennio a.C.).\nIl proseguimento degli scavi ha prodotto nove scheletri di Neanderthal di varie et\u00e0 e stato di conservazione; i ritrovamenti suggeriscono che questi possedessero dei riti funebri, avendo seppellito i propri antenati con dei fiori. I resti di questi ritrovamenti sono i calchi inviati e preservati alla Smithsonian Institution, mentre probabilmente gli originali sono andati perduti in Iraq.\nIl sito archeologico di \u0160anidar \u00e8 noto soprattutto per i suoi reperti catalogati \"\u0160anidar I\" e \"IV\". \u0160anidar I \u00e8 l'individuo pi\u00f9 anziano, ed era stato soprannominato dai suoi scopritori \"Nandy\"; aveva una et\u00e0 di 40-50 anni, una et\u00e0 molto considerevole per un uomo di Neanderthal, e presentava diversi segni di deformit\u00e0. Era uno dei quattro scheletri che mostravano serie deformit\u00e0 dello scheletro a causa di ferite o traumi. In un impreciso momento della sua esistenza, \u0160anidar I sub\u00ec un forte colpo sulla parte frontale sinistra, provocandogli una frattura nell'orbita sinistra tale da renderlo parzialmente o totalmente cieco dall'occhio sinistro.\nNandy sub\u00ec probabilmente anche una distorsione del braccio destro, con eventuali fratture, che gli causarono la perdita dell'avambraccio e della mano. Le cure prestate ai traumi di questo individuo mostrano che i Neanderthal si occupavano dei loro anziani e dei loro malati, che diventavano oggetto di premure dell'intero gruppo. \"Shanidar II\" era un maschio adulto, probabilmente morto per una caduta poich\u00e9 presenta fratture multiple sulle ossa dello scheletro e del cranio. Esistono prove evidenti che questo individuo ha ricevuto una sepoltura rituale tramite l'impilamento di alcune pietre lavorate nella sua tomba."}
{"id": "685428", "revid": "287204", "url": "https://it.wikipedia.org/wiki?curid=685428", "title": "Andrew Murray", "text": ""}
{"id": "685430", "revid": "327773", "url": "https://it.wikipedia.org/wiki?curid=685430", "title": "Gradiente adiabatico saturo", "text": "Il gradiente adiabatico saturo \u00e8 la velocit\u00e0 con cui una massa d'aria che sale di quota si raffredda una volta raggiunta la condizione di saturazione ovvero umidit\u00e0 relativa del 100%, ed \u00e8 espresso in gradi Celsius per 100 metri di variazione di altitudine.\nDescrizione.\nIl gradiente adiabatico saturo \u00e8 minore di quello secco perch\u00e9 l'aria satura salendo si raffredda e il vapor d'acqua in essa contenuto condensa cedendo il calore latente. In genere vale circa 0,6\u00a0\u00b0C ogni 100\u00a0m, ma questo valore aumenta al diminuire della temperatura perch\u00e9 l'aria fredda pu\u00f2 contenere meno vapore o perch\u00e9 a parit\u00e0 di umidit\u00e0 assoluta diminuisce via via il contenuto di vapore acqueo che pu\u00f2 condensare essendo in parte gi\u00e0 condensato. Intorno ai -40\u00a0\u00b0C il gradiente adiabatico saturo \u00e8 simile a quello secco: a questa temperatura l'aria non pu\u00f2 quasi contenere umidit\u00e0."}
{"id": "685436", "revid": "125061330", "url": "https://it.wikipedia.org/wiki?curid=685436", "title": "Tropopausa", "text": "La tropopausa \u00e8 lo strato di atmosfera che separa la troposfera, in cui avvengono i fenomeni meteorologici, dalla stratosfera, che \u00e8 uno strato stabile. Si trova ad una quota media di 12 km, che varia da circa 8\u00a0km ai poli a circa 17\u00a0km all'equatore. Lo spessore \u00e8 variabile e condizionato dalla latitudine e dalle stagioni. La temperatura \u00e8 pi\u00f9 bassa ai poli che all'equatore e, in atmosfera standard, il valore medio corrisponde circa a \u221257 \u00b0C; tale temperatura rimarr\u00e0 costante nella stratosfera sino ad un'altitudine di circa 20\u00a0km dove poi inizier\u00e0 a salire. Appena al di sotto della tropopausa inizia il fenomeno delle correnti a getto (in inglese \"jet stream\"): correnti aeree ad alta velocit\u00e0 (200-300 km/h)."}
{"id": "685444", "revid": "23", "url": "https://it.wikipedia.org/wiki?curid=685444", "title": "Elvis Ramone", "text": ""}
{"id": "685447", "revid": "113588766", "url": "https://it.wikipedia.org/wiki?curid=685447", "title": "Nicholas Liverpool", "text": "\u00c8 stato Presidente della piccola repubblica di Dominica dal 2 ottobre 2003 al 17 ottobre 2012. Gli \u00e8 succeduto Eliud Williams."}
{"id": "685448", "revid": "729019", "url": "https://it.wikipedia.org/wiki?curid=685448", "title": "15 cm sFH 18", "text": "L'obice tedesco standard della Wehrmacht tedesca, l'SFH 18 15\u00a0cm. era una valida arma nella sua categoria, anche se non eccezionale.\nLa sua origine ebbe luogo in modo assai originale. La Krupp e la Rheinmetall-Borsig erano le principali produttrici di artiglierie tedesche dall'inizio del XX secolo. Negli anni venti si dedicarono allo sviluppo di una nuova generazione di armi, mentre il piccolo esercito tedesco non poteva al momento assorbirne un elevato quantitativo.\nPer far s\u00ec che le armi adottate fossero sempre le migliori possibili, le forze armate tedesche furono abbastanza scaltre da invitare sempre entrambe ai concorsi per i nuovi cannoni e obici. Cos\u00ec, quando si tratt\u00f2 di scegliere un nuovo obice divisionale, dotato di maggiore gittata rispetto a quelli della Prima guerra mondiale, vennero presentati progetti validi da parte di entrambe le ditte. Si trattava di uno dei pi\u00f9 importanti programmi di riequipaggiamento per le forze armate tedesche, e alla fine gli ufficiali della commissione tedesca scelsero un compromesso, una bocca da fuoco della Rheinmetall, incavalcata su affusto Krupp. Questo avvenne nel 1933, anno cruciale per l'arrivo al potere di Hitler.\nNel tempo, questa artiglieria cambi\u00f2 leggermente. I primi complessi erano scomponibili in 2 carichi, ippotrainati. Quando per\u00f2 arrivarono i semicingolati in servizio, venne prodotta una versione trainabile su strada in un unico carico.\nLa struttura di questa artiglieria era robusta e affidabile, con una bocca da fuoco in un affusto basso e compatto, ruote in acciaio stampato con fori di alleggerimento, mentre il congegno di recupero idropneumatico era sopra la bocca da fuoco in un unico elemento coassiale. Sebbene definito un obice, esso aveva nondimeno un alzo ridotto a +45 gradi, insufficiente per la definizione di obice, che restava relegata alla presenza di 6 cariche di lancio per variare la gittata a parit\u00e0 di alzo.\nSviluppi.\nIn servizio queste armi si dimostrarono formidabili pezzi di artiglieria divisionale, mentre altre nazioni avevano per ruoli analoghi solo cannoni da 75 mm e obsoleti obici da 100-105mm. La granata da 43,5\u00a0kg aveva un effetto potente anche su fortificazioni robuste.\nDurante l'invasione dell'URSS, nel 1941, i tedeschi si accorsero che le loro artiglierie erano dotate di una gittata inferiore rispetto a quella delle omologhe sovietiche, ed erano anche inferiori in mobilit\u00e0 dato il peso elevato e le ruote prive di pneumatici (sui cerchioni vi era solo uno strato gommato).\nSi cerc\u00f2 di rimediare, con l'aumento di cariche di lancio, da 6 a 8, ma questo comport\u00f2 sforzi eccessivi per l'affusto, logorio della bocca da fuoco e un modesto miglioramento delle prestazioni. Alcuni esemplari ebbero un freno di bocca, come le armi russe, ma con poco successo, tanto che pochi furono i SFH 18 (M) 15\u00a0cm.\nFu successivamente introdotto un nuovo tipo di proiettile, il 15 cm R. Gr. 19 FES il primo proiettile assistito a razzo sparabile da una comune bocca di fuoco, che permetteva una gittata di 18200 m, simili ai cannoni russi di questo tipo.\nUn modo per migliorare la possibilit\u00e0 di azione dell'obice venne concepito in maniera ben pi\u00f9 radicale che con qualche artificio per aumentare la gittata. Esso venne sistemato sullo scafo del carro PzKw IV, dando origine all'Hummel, uno dei primissimi semoventi di artiglieria pesante. Questi mezzi erano dotati di una sovrastruttura corazzata assai leggera, senza tetto, ma con una mobilit\u00e0 elevata rispetto alle versioni trainate. Esso era portato assieme a 18 proiettili di riserva, un buon numero, ma insufficiente per il fuoco prolungato, per cui vennero approntati portamunizioni sullo stesso scafo, per seguire le batterie sul terreno pi\u00f9 difficile. Essi avevano lo stesso scafo base. Solo pochi Hummel vennero preparati, e servirono esclusivamente in divisioni corazzate.\nUn altro modo di migliorare le possibilit\u00e0 d'azione dell'obice era quello di farlo volare: gli enormi motoalianti Me 323 potevano portarne uno, con tanto di trattore semicingolato.\nAlcuni vennero forniti ad alleati, per esempio agli Italiani, che lo ridenominarono obice da 149/28. Il Regio Esercito aveva adottato l'obice da 149/19, sensibilmente pi\u00f9 avanzato (a fronte di un peso minore di 500 kg e di una canna molto pi\u00f9 corta, sparava fino a oltre 15 km, cio\u00e8 2 km in pi\u00f9 rispetto al pezzo tedesco), ma soprattutto realizzato con molti anni di ritardo, tanto che esso non entr\u00f2 in servizio in quantit\u00e0 importanti fino al 1942. Per compensare tale carenza dell'artiglieria d'armata, nel 1941 furono ordinati in Germania 62 sFH18: 38 pezzi vennero assegnati all'8\u00ba Raggruppamento (CXXXI e CXLVII Gruppo) in Africa e 24 esemplari ai gruppi XXIV e L, aggregati all'ARMIR."}
{"id": "685449", "revid": "124939619", "url": "https://it.wikipedia.org/wiki?curid=685449", "title": "Classifica avulsa", "text": "La classifica avulsa (da avulso = \u00abdistaccato\u00bb, \u00abseparato\u00bb) \u00e8 un metodo di determinazione di punteggio utilizzato in competizioni per sport di squadra che assegnino titoli (o il diritto di accesso a fasi avanzate della competizione) tramite una classifica finale, nel caso in cui due o pi\u00f9 squadre totalizzino, al termine della competizione, un pari numero di punti.\nCon tale metodo si stila una classifica separata, sulla base di risultati e punti conseguiti nei confronti diretti (ovvero tra le squadre interessate): il piazzamento finale ricalca, cos\u00ec, l'ordine emerso dalla classifica avulsa.\nEssa si differenzia dallo spareggio in quanto quest'ultimo serve a risolvere situazioni di parit\u00e0 in classifica senza riguardo ad altri parametri (quali per esempio, ma non esaustivamente, il numero di punti, di mete, o di goal realizzati, o la differenza tra quelli fatti e quelli subiti).\nNello sport italiano.\nNel campionato italiano di calcio la classifica avulsa \u00e8 il criterio prioritario previsto dal regolamento di attivit\u00e0 sportiva per risolvere situazioni di parit\u00e0 nella classifica finale.\nIn precedenza essa era usata solamente in caso di tre o pi\u00f9 squadre giunte a pari punteggio per determinare le due che avrebbero disputato lo spareggio.\nIn Serie C la classifica avulsa fu introdotta, insieme ai \"play-off\" e ai \"play-out\", nella stagione di serie C 1993-94.\nNel rugby a 15 la classifica avulsa \u00e8 utilizzata per stabilire promozioni e retrocessioni in quei campionati che prevedano la presenza di squadre che non possono essere soggette a passaggi di categoria, quali per esempio le formazioni cadette di societ\u00e0 le cui prime squadre militano nelle serie superiori: per evitare che i risultati conseguiti contro di esse falsino l'andamento della classifica, infatti, questi vengono espunti ai fini dell'assegnazione dei titoli, e la classifica generale \u00e8 una classifica avulsa che tiene conto solo dei risultati delle squadre non pruomovibili n\u00e9 relegabili.\nUn altro ricorso alla classifica avulsa si ha, per esempio, al momento di stabilire l'ordine dei campi in cui si dovranno disputare i \"play-off\" al termine di una stagione regolare: la classifica avulsa tra le squadre classificate ai \"play-off\" stabilisce quali sono le squadre che disputeranno le eliminatorie in casa oppure, se in gara doppia, quale sar\u00e0 l'ordine delle sedi in cui si dovranno disputare."}
{"id": "685453", "revid": "125601342", "url": "https://it.wikipedia.org/wiki?curid=685453", "title": "Triduo pasquale", "text": "Il Triduo pasquale \u00e8 il tempo centrale dell'anno liturgico. Celebra gli eventi del Mistero pasquale di Ges\u00f9 Cristo, ossia l'istituzione dell'eucaristia, del sacerdozio ministeriale e del comandamento dell'amore fraterno, e la passione, morte, discesa \"agli inferi\" e la resurrezione.\nNon \u00e8 quello che nella revisione del rito romano decretata da Giovanni XXIII era denominato \"triduo sacro\". Questo comprendeva gli ultimi tre giorni della settimana santa: tutto gioved\u00ec santo, tutto venerd\u00ec santo, tutto sabato santo meno la veglia pasquale, la quale faceva parte del tempo pasquale, mentre il Triduo pasquale comincia solo la sera di gioved\u00ec santo e comprende la veglia pasquale e il resto del giorno liturgico di Domenica di Pasqua.\nIl termine \"triduo\".\nIl termine \"triduo\" (dalla parola latina \"triduum\") indica un periodo di tre giorni consecutivi. In un contesto religioso indica un'attivit\u00e0 di devozione cristiana che consiste principalmente nel recitare preghiere ripetute per tre giorni consecutivi, analogamente all'uso del termine \"novena\" per una simile attivit\u00e0 della durata di nove giorni. Il ciclo di preghiere e di riti pu\u00f2 essere celebrato in preparazione per una determinata festa, per chiedere una grazia particolare o, come il triduo celebrato in onore di un santo dopo la sua canonizzazione, per ringraziare.\nL'articolo \"Triduum\" nella \"Catholic Encyclopedia\" del 1912 indica che le occasioni pi\u00f9 frequenti per tali tridui devozionali erano: la preparazione alla prima Comunione, l'inizio dell'anno scolastico e il rinnovamento annuale o semestrale dei voti. Sono molti quelli in uso nelle diocesi italiane.\nNei libri ufficiali liturgici del rito romano la parola \"triduo\" \u00e8 apparsa, pare per la prima volta, nel \"Codice delle Rubriche\" promulgato dal papa Giovanni XXIII nel 1960, dove, al n. 75, si definisce il \"triduo sacro\" come gli ultimi tre giorni della Settimana santa (da gioved\u00ec a sabato). La revisione della liturgia romana dopo il Concilio Vaticano II abbandon\u00f2 questa espressione e introdusse quella del \"triduo pasquale\", che termina non con il Sabato Santo ma con la Domenica di Risurrezione.\nTerminologia.\nNei testi liturgici sono quattro le denominazioni per esteso del Triduo pasquale:\nUn \"triduo\" \u00e8 un ciclo di atti di preghiera che dura tre giorni, come per esempio quello previsto in onore di un santo dopo la sua canonizzazione, ma a volte, quando non vi \u00e8 possibilit\u00e0 di fraintendimenti, si fa riferimento al Triduo pasquale come \"il Triduo\" per antonomasia.\nCollocazione del Triduo pasquale.\nLe Norme generali per l'ordinamento dell'anno liturgico e del calendario distinguono il Triduo dalla Quaresima e dal Tempo pasquale. Dichiarano che \"il Triduo Pasquale della Passione e della Risurrezione del Signore ha inizio dalla Messa \u00abCena del Signore\u00bb, ha il suo fulcro nella Veglia Pasquale, e termina con i Vespri della domenica di Risurrezione\"; e che \"il Tempo di Quaresima decorre dal Mercoled\u00ec delle Ceneri fino alla Messa \u00abCena del Signore\u00bb esclusa\".\nD'altra parte sembrano a volte trattare il Triduo come sovrapposto ai tempi liturgici vicini. Parlano del Tempo di Pasqua come composto di cinquanta giorni, dei quali il primo \u00e8 \"la domenica di Risurrezione\". I giorni \"dal Mercoled\u00ec delle Ceneri fino alla Messa \u00abCena del Signore\u00bb esclusa\" sono 44 con le domeniche, 38 se si escludono le domeniche, mentre il nome \"Quaresima\" ricorda il numero 40.\nGiacomo Gambassi scrive: \"Gi\u00e0 nel IV secolo vi \u00e8 una Quaresima di 40 giorni computati a ritroso a partire dal Venerd\u00ec Santo fino alla prima domenica di Quaresima. Persa l'unit\u00e0 dell'originario Triduo pasquale (nel VI secolo), la Quaresima risult\u00f2 di 42 giorni, comprendendo il Venerd\u00ec e il Sabato Santo. Gregorio Magno trov\u00f2 scorretto considerare come penitenziali anche le sei domeniche (compresa quella delle Palme). Pertanto per ottenere i 40 giorni (che senza le domeniche sarebbero diventati 36) anticip\u00f2, per il rito romano, l\u2019inizio della Quaresima al mercoled\u00ec (che diventer\u00e0 \"delle Ceneri\"). Attualmente la Quaresima termina con la Messa nella Cena del Signore del Gioved\u00ec Santo. Ma per ottenere il numero 40, escludendo le domeniche, bisogna, come al tempo di Gregorio Magno, conteggiare anche il Triduo pasquale\".\nComposizione del Triduo pasquale.\nIl Triduo pasquale \u00e8 un tempo liturgico e non un giorno liturgico, non essendo un singolo giorno; non \u00e8 pertanto una solennit\u00e0, dato che la qualifica di solennit\u00e0 \u00e8 un grado del giorno liturgico e non del tempo liturgico. Per\u00f2, come nelle solennit\u00e0, si inizia con una celebrazione serale: \"Il giorno liturgico decorre da una mezzanotte all'altra. La celebrazione, per\u00f2, della domenica e delle solennit\u00e0 inizia dai vespri del giorno precedente\".\nIl Triduo pasquale ha una durata temporale equivalente a tre giorni liturgici, ma non corrisponde esattamente a tre giorni civili poich\u00e9 si dispiega in quattro giorni civili, ossia:\nDi questi quattro giorni, dal punto di vista del calendario civile, solo il venerd\u00ec, il sabato santo e la domenica fanno parte interamente del triduo: \"Il Triduo pasquale della passione e risurrezione del Signore inizia dalla messa vespertina in Cena Domini, ha il suo fulcro nella Veglia pasquale, e termina con i vespri della domenica di risurrezione\".\nLa ragione per cui questo tempo liturgico venne chiamato Triduo risiede, per\u00f2, nel diverso computo del giorno come effettuato dai cristiani dei primi secoli in continuazione della tradizione biblica per la quale il giorno veniva computato non dalla mezzanotte alla mezzanotte successiva ma dal calar del sole al successivo calar del sole, ossia dal momento vespertino al successivo momento vespertino: in quest'ottica il triduo corrispondeva esattamente a tre giorni anche se la durata dello stesso era identica sia complessivamente sia nei termini di inizio e fine con quella del triduo attuale per cui, essendo stata la durata del triduo sempre la stessa, \u00e8 cambiato solo il modo di computare l'inizio e la fine del giorno, e tale cambio di computo ha fatto s\u00ec che il triduo un tempo corrispondesse a tre giorni mentre ora si dispiega in quattro giorni.\nNell'antichit\u00e0 cristiana, infatti, il fatto che il triduo corrispondesse esattamente a tre giorni significa che esso era l'insieme del Venerd\u00ec Santo, del Sabato santo e della Domenica di Pasqua. L'identit\u00e0 dell'inizio e della fine della durata del triduo primitivo con quello attuale \u00e8 dovuta al fatto che il primitivo iniziava con l'inizio del venerd\u00ec santo, cio\u00e8 il calar della sera dell'attuale gioved\u00ec santo, e terminava con la fine della domenica di pasqua, ossia il calar della sera dell'attuale domenica di pasqua.\nCelebrazioni.\nLe celebrazioni principali del Triduo sono:\nDi queste celebrazioni, le prime tre sono le celebrazioni peculiari del triduo pasquale: la Chiesa cattolica desidera ardentemente che i fedeli partecipino, se possono, sia alle celebrazioni peculiari poich\u00e9 esse sono il nucleo pi\u00f9 profondo della liturgia della Chiesa e perci\u00f2 sono pi\u00f9 importanti delle altre devozioni che pure si accompagnano alla liturgia in questi giorni come le processioni e la Via Crucis, sia alle altre celebrazioni principali in ragione dell'obbligo celebrativo per le lodi, del precetto per la messa di Pasqua, che \u00e8 anche soddisfatto dalla partecipazione alla Veglia pasquale, e dell'importanza pastorale della celebrazione vespertina di Pasqua.\nAl termine della Messa \"in Cena Domini\" non vi \u00e8 saluto, benedizione o congedo, perch\u00e9 \u00e8 immediatamente seguita dalla processione all'altare della reposizione: secondo l'Ordinamento generale del Messale romano, 170, \"Se alla Messa segue un\u2019altra azione liturgica, si tralasciano i riti di conclusione, cio\u00e8 il saluto, la benedizione e il congedo.\"\nAll'inizio dell'azione liturgica del venerd\u00ec non vi sono canto o antifona d'ingresso, n\u00e9 Segno della Croce o saluto, ma un momento di silenzio seguito da una preghiera senza \"Oremus\". Venerd\u00ec Santo \u00e8 un giorno alitugico, nel senso che in esso non si celebra la messa. A partire per\u00f2 dalla riforma liturgica di papa Pio XII, tutti i partecipanti all'azione liturgica pomeridiana possono ricevere la Comunione con ostie consacrate nella messa della sera del giorno precedente, facolt\u00e0 prima riservata al solo sacerdote celebrante. Al termine vi \u00e8 una preghiera preceduta da \"Inchinatevi per la benedizione\", dopodich\u00e9 sacerdote e ministri genuflettono davanti al crocifisso e si ritirano in silenzio.\nLa solenne veglia pasquale comincia con il segno di croce, il saluto e un'esortazione del sacerdote, prima della benedizione del fuoco che serve per accendere il cero pasquale. Nessun altro atto liturgico segue la messa, che perci\u00f2 termina con la benedizione e con il congedo, al quale si aggiunge questa notte e per tutta l'ottava di Pasqua \"Alleluia, alleluia\".\nDalla conclusione del Gloria della Messa nella Cena del Signore le sera del gioved\u00ec santo le campane devono stare in liturgico silenzio fino a quello della Veglia Pasquale.\nNelle chiese non parrocchiali possono essere officiate le celebrazioni liturgiche del Triduo pasquale purch\u00e9 le stesse siano limitate ai soli casi di necessit\u00e0 riconosciuti dall'Ordinario in modo che i presb\u00ecteri possano porsi a servizio della comunit\u00e0 parrocchiale per qualunque esigenza pastorale come, per esempio, la concelebrazione delle azioni liturgiche o l'amministrazione del Sacramento della Riconciliazione. Se nelle Chiese non parrocchiali, limitrofe alla Cattedrale, viene officiata qualche celebrazione liturgica principale del Triduo, ci\u00f2 non pu\u00f2 avvenire negli stessi orari in cui celebra il Vescovo.\nNel Triduo pasquale sono proibite tutte le Messe dei defunti, comprese le esequiali: la proibizione si estende anche all'intera giornata del gioved\u00ec Santo. I funerali si celebrano secondo il rito delle esequie senza la messa, senza solennit\u00e0 e in orario separato dalle azioni liturgiche proprie di questi giorni.\nVarianti nel rito ambrosiano.\nIl rito ambrosiano condivide la medesima struttura delle celebrazioni romane del Triduo Pasquale ma gli ordinamenti rituali presentano differenze anche notevoli. Le pi\u00f9 significative sono:\nPrecetti.\nIl 1\u00ba precetto generale della Chiesa esige la partecipazione all'intera Veglia pasquale o alla messa della domenica di Risurrezione.\nIl 2\u00ba precetto generale della Chiesa viene particolarmente raccomandato dalla Chiesa cattolica, perch\u00e9 sia soddisfatto nei giorni del Triduo Pasquale da quei fedeli che non l'hanno ancora compiuto negli ultimi giorni di Quaresima e specialmente nei primi giorni della Settimana Santa, non in ragione del dettato del precetto ma in previsione della ricezione eucaristica specie se in applicazione del 3\u00ba precetto generale della Chiesa il quale garantisce \"un minimo in ordine alla recezione del Corpo e del Sangue del Signore in collegamento con le feste pasquali, origine e centro della Liturgia cristiana\".\nIn ottemperanza del 4\u00ba precetto generale della Chiesa il venerd\u00ec Santo \u00e8 richiesto a tutti i fedeli con pi\u00f9 di 14 anni l'astinenza dalle carni e ai fedeli tra i 18 e i 60 anni il digiuno pasquale che la Chiesa cattolica considera degno di lode protrarre anche al sabato Santo, fino alla Veglia Pasquale, pur non facendone un obbligo per i fedeli.\nIn ottemperanza del 5\u00ba precetto generale della Chiesa i fedeli sono invitati a contribuire per i poveri il gioved\u00ec Santo e per i Luoghi santi il venerd\u00ec Santo."}
{"id": "685456", "revid": "125561152", "url": "https://it.wikipedia.org/wiki?curid=685456", "title": "Resistenza fluidodinamica", "text": "La resistenza fluidodinamica \u00e8 quella forza che si oppone al movimento di un corpo in un fluido, in particolare in un liquido o un aeriforme. In riferimento al moto nei liquidi \u00e8 anche indicata come resistenza idrodinamica, nel caso degli aeriformi come resistenza aerodinamica.\nIntroduzione.\nUn corpo che si muove in un fluido scambia con il fluido stesso delle forze dovute alla viscosit\u00e0 di quest'ultimo. La resistenza \u00e8 la componente della risultante di queste forze nella direzione del vettore velocit\u00e0 del corpo e nel verso contrario.\nL'entit\u00e0 della resistenza fluidodinamica dipende dalla natura del fluido e dalla velocit\u00e0 e forma geometrica del corpo. La resistenza pu\u00f2 essere divisa idealmente in varie componenti:\nResistenza di attrito viscoso.\nLa resistenza viscosa \u00e8 dovuta, come suggerisce il nome stesso, alle forze viscose che si scambiano il corpo ed il fluido in moto relativo con esso. Se infatti il fluido \u00e8 viscoso e se, per esempio, consideriamo il corpo in moto ed il fluido fermo, le particelle di fluido a contatto con il corpo dovranno essere in moto con il corpo (condizione di aderenza). Il corpo quindi eserciter\u00e0 sulle particelle di fluido pi\u00f9 prossime ad esso un'azione accelerante. Per il principio di azione e reazione, il fluido quindi eserciter\u00e0 sul corpo un'azione frenante. In altre parole, gli strati di fluido immediatamente adiacenti al corpo tenderanno ad esercitare delle azioni di forza tangenziale a causa della differenza di velocit\u00e0, scambiandosi la forza \"F\". Dunque il corpo sar\u00e0 soggetto alla forza \"F\" di resistenza, che sar\u00e0 funzione della superficie bagnata (cio\u00e8 esposta al fluido) del corpo stesso, della velocit\u00e0 del corpo, e della viscosit\u00e0 del fluido (ma non della forma del corpo).\nSolo una zona di fluido, generalmente molto sottile, in prossimit\u00e0 delle pareti del corpo risente del cambiamento di velocit\u00e0. Questa zona \u00e8 chiamata strato limite di quantit\u00e0 di moto (o anche strato limite meccanico o semplicemente strato limite) ed \u00e8 una divisione ideale (in quanto l'andamento del campo di velocit\u00e0 \u00e8 asintotico) del flusso.\nLo strato limite pu\u00f2 essere di tipo laminare, dove i filetti fluidi sono lamine che seguono il contorno del corpo, oppure turbolento dove i filetti di fluido seguono linee intricate. Lo strato limite pu\u00f2 transitare da laminare a turbolento attraverso una zona detta regione di transizione, ma non potr\u00e0 mai tornare spontaneamente laminare. La transizione da laminare a turbolento viene favorita dall'aumentare della velocit\u00e0 e dalla rugosit\u00e0 superficiale del corpo e dalla forma meno affusolata del corpo.\nLa figura illustra le principali differenze dello strato limite, in particolare come lo spessore dello strato limite turbolento sia nettamente maggiore. Lo strato limite turbolento presenta lo svantaggio di generare una resistenza maggiore rispetto a quello laminare, ma il vantaggio di avere una tendenza al distacco dal corpo minore. Questo \u00e8 un vantaggio in quanto, ad esempio su un profilo alare, il distacco dello strato limite genera il fenomeno dello stallo, ovvero una notevole diminuzione della portanza.\nResistenza di forma.\nLa resistenza di forma \u00e8 dovuta comunque alla viscosit\u00e0 del fluido, ma attraverso il meccanismo della separazione delle linee di flusso.\nSe il fluido non fosse viscoso le linee di corrente sarebbero simmetriche rispetto al corpo e genererebbero campi di velocit\u00e0 e pressione identici tra monte e valle del corpo (cio\u00e8 tra la zona anteriore e quella posteriore, considerando come anteriore la regione che viene investita dalla corrente).\nA causa della viscosit\u00e0 il fluido perde energia aggirando il corpo e ci\u00f2 genera la separazione delle linee di flusso, che, a sua volta, former\u00e0 una zona detta \"zona di ricircolazione\" nella regione posteriore. A causa del fatto che la velocit\u00e0 del flusso separato dovr\u00e0 essere maggiore, dato che questo avr\u00e0 a disposizione una sezione pi\u00f9 piccola per passare, la sua pressione statica sar\u00e0 minore rispetto alla zona corrispondente a monte (questo \u00e8 confermato dalle equazioni di Navier-Stokes). Essendo la zona di ricircolazione in equilibrio con il flusso posteriore, la pressione statica del fluido sar\u00e0 minore della pressione della zona corrispondente a monte. Questa differenza di pressione tra monte e valle genera la resistenza di forma.\n\u00c8 significativo che il diagramma o il percorso delle linee di flusso sia determinato dalla forma del corpo che le attraversa. La perturbazione dello stato inerziale delle linee di flusso provoca delle differenze di pressione attorno alla geometria del corpo solido; tali differenze di pressione si traducono in una forza di resistenza (vedi figura).\nPremesso che per tutti i corpi avviene il fenomeno della separazione, anche se potr\u00e0 essere pi\u00f9 o meno evidente, questo tipo di resistenza \u00e8 generalmente preponderante nei cosiddetti corpi \"tozzi\", dove cio\u00e8 le dimensioni perpendicolari al moto sono consistenti rispetto alle altre. I corpi affusolati come ali, eliche, le fusoliere, le carene delle imbarcazioni e le carrozzerie dei mezzi di trasporto terrestri, invece, possiedono una resistenza di forma pi\u00f9 bassa, pur senza essere considerabili come corpi \"aerodinamici\" tout court. Ciononostante possono avere una quota rilevante di resistenza di forma.\nNel caso aeronautico, un altro tipo di resistenza che pu\u00f2 essere definita resistenza di forma, in quanto resistenza dovuta a forze di pressione, \u00e8 la resistenza d'onda. Essa si genera nel caso di moto transonico (e cio\u00e8 con velocit\u00e0 nel campo fluidodinamico che possono essere in alcuni punti superiori alla velocit\u00e0 del suono, ed in altri inferiori), o supersonico, a causa delle onde d'urto. Esse generano resistenza in ogni caso, ma possono agire sullo strato limite causandone il distacco, ed in questa maniera aumentando drasticamente la resistenza aerodinamica del profilo stesso (questo accade per profili che non sono concepiti per il volo transonico o supersonico). Inoltre a velocit\u00e0 superiori a quella del suono le particelle d'aria non sono pi\u00f9 in grado di \"scansarsi\" dall'aereo in arrivo, per questo motivo l'aria si accumula su alcune superfici come la neve davanti allo spazzaneve generando una resistenza molto maggiore che, per esempio, porta la temperatura dei bordi d'attacco delle ali del Concorde ad aumentare di circa 170 gradi rispetto alla temperatura esterna.\nCorpi tozzi, dunque, che possiedono una quota di resistenza di forma preponderante, sono tutti quegli oggetti che, per la loro forma, non riescono a mantenere lo strato limite attaccato lungo tutta la loro superficie. Esempi di corpi tozzi sono automobili (comunque esse siano fatte), treni, tubi, sfere ecc. Anche un'automobile di Formula Uno non \u00e8 un profilo alare, tant'\u00e8 che essa nell'avanzare produce una scia.\nInoltre, poich\u00e9 un flusso laminare, se confrontato con uno turbolento, \u00e8 meno capace di mantenere lo strato limite attaccato al corpo in moto nel fluido, in alcuni casi per i corpi tozzi conviene avere un flusso dello strato limite che sia turbolento. Ad esempio nel caso delle palline da tennis, la peluria che esse hanno sulla superficie consente di ridurre la loro resistenza di forma, mantenendo il flusso dello strato limite, reso turbolento da tale peluria, attaccato alla pallina pi\u00f9 che se essa fosse liscia. Per lo stesso motivo, ad esempio, le palline da golf hanno una serie di impronte sulla superficie, le quali consentono che il flusso dello strato limite, reso turbolento da tali \"fossette\", rimanga attaccato al corpo pi\u00f9 a lungo e si distacchi in una posizione molto arretrata della superficie della pallina, riducendo cos\u00ec la dimensione della scia posteriore e, con essa, si riduce anche la resistenza di forma.\nTale effetto \u00e8 reso ancor pi\u00f9 evidente dal comportamento di alcune palle da cricket. Ne esistono infatti alcuni modelli aventi met\u00e0 superficie completamente liscia e met\u00e0 \"ruvida\", ricoperta cio\u00e8 da piccole impronte (molto pi\u00f9 piccole di quelle di una pallina da golf), e le due parti sono separate al diametro equatoriale, se immaginiamo la palla di forma perfettamente sferica. Quindi, se la pallina viene lanciata in modo tale che il diametro di separazione risulti parallelo alla direzione di lancio, lo strato limite si separa pi\u00f9 tardi nella parte ruvida rispetto a quella liscia, conferendo alla palla un effetto di traiettoria curva. Invece, se la palla viene lanciata in modo che il diametro di separazione assuma una posizione casuale e diversa da quella sopraddetta, l'effetto risultante \u00e8 nullo o comunque non banale (la palla potrebbe, ad esempio, oscillare durante il moto).\nResistenza indotta.\nQuando si studia un profilo alare, per semplificare, non si tiene conto degli effetti tridimensionali delle estremit\u00e0 alari: \u00e8 come se le ali avessero una apertura alare infinita.\nLe ali di apertura finita, invece, sono soggette ad un altro tipo di resistenza fluidodinamica, chiamata resistenza indotta. Le ali sono oggetti o corpi \"portanti\", i quali, cio\u00e8, generano portanza quando si trovano in moto all'interno di un fluido. Per questo devono fare in modo che il fluido che bagna il loro ventre (la superficie inferiore) sia a pressione maggiore del fluido che invece bagna il dorso (la superficie superiore). Poich\u00e9 per\u00f2 ogni fluido si muove per natura da zone a pressione pi\u00f9 alta verso zone a pressione pi\u00f9 bassa (per ridurre le differenze di pressione fra fluidi in contatto, come vuole un principio della fisica), in questo caso tender\u00e0 a muoversi dal ventre al dorso dell'ala portante. Per far ci\u00f2 pu\u00f2 aggirare non solo il bordo d'attacco (bordo investito dalla corrente) e quello d'uscita (bordo posteriore), ma anche l'estremit\u00e0 dell'ala generando un flusso d'aria nel senso longitudinale rispetto all'asse dell'ala stessa. Questo flusso causa la cosiddetta resistenza indotta, poich\u00e9 genera dei vortici d'estremit\u00e0 che aumentano l'energia di perturbazione del flusso. Questo effetto \u00e8 tanto minore quanto pi\u00f9 l'ala \u00e8 allungata, perch\u00e9 l'intensit\u00e0 dei vortici generati \u00e8 pari alla variazione di portanza calcolata lungo l'asse dell'ala. Se dunque si costruisce un'ala particolarmente allungata (lunga e stretta) essa avr\u00e0 una distribuzione di portanza che varia gradatamente dall'estremit\u00e0 alla radice, e generer\u00e0 dei vortici di piccola intensit\u00e0.\nLe alette d'estremit\u00e0 (spesso in inglese \"winglet\"), utilizzate in alcuni aeroplani di linea, possono sfruttare questo effetto (e cio\u00e8 il flusso longitudinale) per generare della portanza, e in questa maniera diminuire la resistenza totale dell'ala.\nLa resistenza indotta aumenta al diminuire della velocit\u00e0. Se sommata alla resistenza del profilo alare (che aumenta col quadrato della velocit\u00e0), si ottiene la resistenza totale, che a partire dalla velocit\u00e0 di stallo e aumentando la velocit\u00e0, dapprima diminuisce fino a raggiungere un minimo, e poi aumenta sempre di pi\u00f9. Le velocit\u00e0 tra lo stallo e la resistenza minima sono dette di \"secondo regime\", le velocit\u00e0 maggiori di quella di minima resistenza sono dette di \"primo regime\". Il secondo regime \u00e8 una situazione, oltre che poco conveniente, molto pericolosa nel caso degli aerei. In questo caso, infatti, pi\u00f9 l'aereo rallenta, pi\u00f9 tende a rallentare rischiando lo stallo. Ancor pi\u00f9 pericoloso \u00e8 il caso in cui ci\u00f2 si verifichi in decollo o atterraggio perch\u00e9 il pilota vedendo l'aereo scendere pi\u00f9 del normale potrebbe tentare di cabrare (alzare il muso) perdendo ancora pi\u00f9 velocit\u00e0 e schiantandosi in seguito allo stallo.\nQuesti vortici, specie se generati da aerei pesanti in decollo e atterraggio, possono ostacolare notevolmente gli aerei che seguono. Per questo motivo negli aeroporti i decolli e gli atterraggi sono sempre distanziati di due o tre minuti a seconda del peso dei due aerei. Anche gli elicotteri generano dei vortici molto forti, infatti non possono assolutamente volare indietro per lunghi tratti o stare fermi con il vento in coda, perch\u00e9 il loro stesso vortice li farebbe precipitare.\nResistenza d'onda.\nCon il termine resistenza (aerodinamica) d'onda si intende quella parte della resistenza aerodinamica dovuta al manifestarsi di onde d'urto attorno al campo di moto di un corpo in moto."}
{"id": "685457", "revid": "1645873", "url": "https://it.wikipedia.org/wiki?curid=685457", "title": "Roosevelt Skerrit", "text": "Il 7 gennaio 2004 diventa primo ministro del suo Paese. Fu ministro dell'istruzione nel governo Pierre Charles, deceduto il 6 gennaio 2004.\nHa studiato presso l'Universit\u00e0 del Mississippi ed \u00e8 uno tra i pi\u00f9 giovani governanti del mondo. \u00c8 membro del Partito Laburista di Dominica."}
{"id": "685462", "revid": "1388811", "url": "https://it.wikipedia.org/wiki?curid=685462", "title": "La coscienza di Zero", "text": "La coscienza di Zero \u00e8 il sedicesimo album in studio di Renato Zero, pubblicato nel 1991.\nIl disco.\nCon questo album Zero pubblica una raccolta (doppia in vinile, singola in CD) di inediti, scritti tra il 1977 e il 1990, alcuni dei quali rielaborati e riarrangiati. Tra questi, alcune registrazioni di inizio carriera rimaste negli archivi della RCA, la sua prima etichetta discografica: tra le altre, una cover del successo dei Rokes intitolato \"\u00c8 la pioggia che va\", una versione della celeberrima \"Mamma\" di Cherubini e Bixio, introdotta dalla sua \"No! Mamma, no!\", \"Al mercato dell'usato\", scritta per Loredana Bert\u00e8, che gi\u00e0 nel 1982 era stata pubblicata nell'album \"Lorinedita\", concepito alla stessa maniera di questo. \"L'aquilone Piero\" \u00e8 dedicata a Piero Ciampi, scritta con Stefano Senesi nel 1990 e presentata dal vivo per la prima volta al Teatro Argentina di Roma in un concerto tributo a Ciampi a dieci anni dalla sua scomparsa. \"Buon compleanno\", scritta da Zero e da Roberto Conrado per il \u00abReuccio\u00bb che la incise nel 1982, \u00e8 qui riproposta in duetto con l'identico arrangiamento originario.\nL'album, il cui titolo si rif\u00e0 al romanzo di Italo Svevo \"La coscienza di Zeno\", viene promosso dal singolo \"Pi\u00f9 insieme\", nella versione breve, priva dell'introduzione parlata che compare invece nel long playing, abbinata a un lato B che non figura sul disco, costituito dalla versione studio, \"Chi pi\u00f9 chi meno\", fino allora apparso solamente, in versione live, su \"Icaro\" nel 1981.\nDi seguito, la descrizione di ogni brano con i relativi anni di realizzazione:\nIl 15 marzo 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni.\nTracce.\nNota: nella doppia edizione in vinile, il primo disco contiene i brani 1-10, mentre il secondo include quelli da 11 a 19."}
{"id": "685472", "revid": "136386", "url": "https://it.wikipedia.org/wiki?curid=685472", "title": "Pange lingua", "text": "Il Pange lingua \u00e8 l'inno eucaristico per eccellenza della Chiesa cattolica.\nStoria.\nFu composto da Venanzio Fortunato (530-607) e poi ripreso da San Tommaso d'Aquino, per incarico di papa Urbano IV, per la liturgia della solennit\u00e0 del Corpus Domini, istituita ad Orvieto nel 1264 in seguito al cosiddetto \"miracolo di Bolsena\" dell'anno precedente..\nL'inno, che si rif\u00e0 al precedente omonimo \"Pange lingua\", composto circa sette secoli prima da Venanzio Fortunato, ripercorre l'Ultima cena di Cristo; come preghiera di adorazione dell'eucaristia, viene cantato al termine della Messa in Cena Domini il Gioved\u00ec Santo, quando il Santissimo Sacramento viene portato in processione all'altare della reposizione, e il giorno del Corpus Domini. \u00c8 anche l'inno dei primi e secondi Vespri di questa solennit\u00e0.\nIn qualsiasi liturgia dedicata, o che si concluda con la Benedizione eucaristica, \u00e8 uso cantare le ultime due strofe di questo inno, estrapolate come \"Tantum Ergo Sacramentum\".\nTesto.\nIl testo \u00e8 organizzato in sei strofe da sei versi, organizzate in tre distici. Il primo verso di ogni distico \u00e8 un dimetro trocaico acateletto la cui cesura cade dopo i primi due piedi; il secondo verso \u00e8 un dimetro trocaico catalettico (manca dell'ultima sillaba non accentata) e non presenta forti cesure. La rima \u00e8 alternata (ABABAB).\nTraduzione in italiano.\nLa seguente traduzione \u00e8 in forma semipoetica, pubblicata nel 1860, ma risalente a un periodo pi\u00f9 antico:\n&lt;poem&gt;\n L'alto mister si celebri\nDel divin Corpo e Sangue\nChe per salvar noi miseri\nDal rio velen dell'angue, \nGiusta il divino imperio,\nDa un sen fecondo usc\u00ec.\n Da intemerata Vergine\nNato fra noi, diffuse\nIl seme fecondissimo\nDi sua parola, e chiuse \nCon ammirabil ordine\nDella sua vita i d\u00ec.\n Assiso cogli Apostoli,\nL'ultima notte a mensa,\nIn cibo S\u00e9 medesimo,\nDi propria man dispensa \nPoich\u00e9 l'Agnel simbolico,\nCo'fidi suoi mangi\u00f2.\n In Carne il pan trasmutasi\nAd una Sua parola,\nIn Sangue il vin: per credere \n&lt;/poem&gt;\n&lt;poem&gt;\nBasta per\u00f2 la sola\nFede, ch\u00e9 a tanto il debole \nSenso arrivar non pu\u00f2.\n Dunque per noi si adori\nUn tanto Sacramento:\nAl nuovo i riti cedano \nDel Vecchio Testamento\nE d'ogni senso al vacuo\nSupplica in noi la F\u00e8.\n Al Genitore, al Figlio,\nE al procedente Amore,\nEguale sia la gloria,\nEguale sia l'onore,\nGloria ed onor cui simile\nNon ebbe alcun tra i Re.\n[Amen.]\n&lt;/poem&gt;\nIndulgenza nella Chiesa Cattolica.\nAlla recita integrale del \"Pange Lingua\", o del \"Tantum Ergo\", seguono i tradizionali versetti, collegati all'indulgenza in perpetuo:"}
{"id": "685475", "revid": "775372", "url": "https://it.wikipedia.org/wiki?curid=685475", "title": "Ralph Gonsalves", "text": "\u00c8 il leader del Partito di Unit\u00e0 Laburista. Vincitore delle elezioni del 2001 e primo ministro dello stato di Saint Vincent e Grenadine."}
{"id": "685476", "revid": "125411271", "url": "https://it.wikipedia.org/wiki?curid=685476", "title": "Debra Messing", "text": "\u00c8 nota per aver interpretato Grace nella serie televisiva \"Will &amp; Grace\".\nNel corso della sua carriera ha ottenuto sei candidature agli Emmy Awards (uno vinto nel 2003), otto ai Golden Globe e otto agli Screen Actors Guild Awards.\nBiografia.\nNata a Brooklyn da famiglia ebrea, figlia di un gioielliere e di una agente immobiliare, Brian Messing e Sandra Simons, si trasferisce ad appena tre anni da New York a East Greenwich, un piccolo paese vicino a Providence, nel Rhode Island. Durante il liceo prende parte a numerosi spettacoli teatrali come \"Annie\", \"Fiddler On the Roof\" e \"Grease\" (nel ruolo di Sandy). Attratta dallo spettacolo prende lezioni di danza, canto e recitazione, incoraggiata dai suoi genitori. Dopo essersi laureata alla Brandeis University a Waltham, nel Massachusetts, studia teatro alla prestigiosa London-based British European Studio Group, presso la quale nel 1990 si laureer\u00e0 con lode, guadagnandosi un'ammissione al Graduate Acting Program (che accetta solo quindici studenti all'anno) della New York University.\nNel 1993 sale sul palco con lo spettacolo di Broadway \"Angels in America - Perestroika\" e lavora a Seattle nell'opera \"L'importanza di chiamarsi Ernesto\", di Oscar Wilde. Esordisce nel cinema nel 1995 nel film \"Il profumo del mosto selvatico\". Diventa nota al grande pubblico televisivo per avere interpretato il ruolo di Grace Adler, la migliore amica di Will, nella sit-com \"Will &amp; Grace\", ruolo che le \u00e8 valso anche un Emmy Award nel 2003. Nella pellicola \"...e alla fine arriva Polly\" interpreta Lisa, la moglie infedele del protagonista (interpretato da Ben Stiller), che tradisce suo marito durante la luna di miele.\nDal 2007 al 2008 Messing ha interpretato Molly Kagan, ex moglie di un magnate del cinema di Hollywood, nella miniserie televisiva \"The Starter Wife\", per la quale ha ricevuto due candidature al Golden Globe, una all'Emmy Award e una agli Screen Actors Guild Award per la sua esibizione. Successivamente \u00e8 apparsa nei panni di una drammaturga di Broadway, Julia Houston, nel film drammatico della NBC \"Smash\" (2012-2013) e come investigatrice della omicidi (Laura Diamond) nella commedia procedurale della polizia NBC \"The Mysteries of Laura\" (2014-2016). Dal 2017 la Messing ha ripreso il ruolo di Grace Adler nella nuova serie di \"Will &amp; Grace\" della NBC.\nVita privata.\nDebra ha incontrato il suo futuro marito, Daniel Zelman, attore e sceneggiatore, il primo giorno da studenti laureati presso la NYU. Debra e Zelman, che si sono sposati il 3 settembre 2000, si sono stabiliti a Los Angeles; il 9 aprile 2004 \u00e8 nato il loro primo figlio, Roman Walker Zelman; il 20 dicembre 2011 viene annunciata la separazione della coppia, dopo undici anni di matrimonio, formalizzata poi con il divorzio a marzo del 2016.\nDebra Messing \u00e8 una sostenitrice dei diritti omosessuali ed \u00e8 favorevole al matrimonio tra persone dello stesso sesso; In occasione delle elezioni presidenziali del 2016 ha apertamente sostenuto la candidata democratica Hillary Clinton; Debra \u00e8 inoltre Global Health Ambassador per PSI (Population Service International).\nDoppiatrici italiane.\nNelle versioni in italiano dei suoi film, Debra Messing \u00e8 stata doppiata da:\nDa doppiatrice \u00e8 sostituita da:"}
{"id": "685477", "revid": "1504506", "url": "https://it.wikipedia.org/wiki?curid=685477", "title": "Aquitani", "text": "Gli Aquitani erano un popolo misto di celti e iberi (presentavano affinit\u00e0 con i vasconi della media valle dell'Ebro) che vivevano appunto nell'Aquitania, regione della Francia sud-occidentale compresa tra Garonna, Pirenei e Oceano Atlantico, fino a Couserans. Aveva quindi un'estensione diversa dall'attuale e omonima regione della Francia.\nFu attorno a 40.000 anni fa che l'uomo di Cro-Magnon giunse in Aquitania, soppiantando progressivamente l'Uomo di Neanderthal. Nel Paleolitico, gli abitanti di questa regione lasciarono molte attestazioni artistiche, come la famosa \ngrotta di Lascaux (17.000 anni fa).\nFu durante l'ultima glaciazione che l'Aquitania divenne il principale rifugio climatico dell'Europa occidentale, giocando cos\u00ec un ruolo centrale nella storia del popolamento dell'Europa post-glaciale. Nel Neolitico, sul litorale atlantico si svilupp\u00f2 una civilt\u00e0 che ha lasciato come testimonianze dolmen e menhir.\nL'Et\u00e0 del bronzo \u00e8 ben rappresentata in Aquitania (vedi M\u00e9doc e Paesi Baschi). Sotto la pressione dei romani, i celti dell'Aquitania si stabilirono nell'alta valle della Garonna e nella Gironda, dove i biturigi vivischi fondarono Noviomago (Saint-Germain d'Esteuil?) e presero il controllo di Burdigala. \nNel 56-55 a.C., durante le campagne di conquista della Gallia di Gaio Giulio Cesare, un suo luogotenente, Publio Licinio Crasso, si occup\u00f2 di sottomettere gli Aquitani. Nel 27 a.C. l'imperatore Ottaviano Augusto diede il nome di Gallia Aquitania a tutti i territori che dai Pirenei arrivano fino alla Loira (compresa l'Alvernia), che divennero cos\u00ec una delle tre province della Gallia Nova. Saintes e Bordeaux furono le sue capitali.\nSul finire del III secolo, la riforma dell'imperatore Diocleziano riport\u00f2 l'Aquitania alla sua estensione iniziale, dandole il nome di Novempopulanie (cio\u00e8 \"Aquitania dei nove popoli\"): questa corrisponde oggi ai Paesi Baschi e alla Guascogna, anche se l'estremit\u00e0 settentrionale della Guascogna (Bordelais e M\u00e9doc), che all'arrivo dei romani era amministrata dai biturigi vivischi, entr\u00f2 invece a far parte dell'Aquitania seconda (c'erano anche un'Aquitania prima e un'Aquitania terza). Fu una regione altamente romanizzata.\nQuando nel V secolo l'Impero romano d'Occidente collass\u00f2, l'area fu occupata dai visigoti, che nel 507 furono per\u00f2 scacciati dai franchi. Quando re Clotario II mor\u00ec nel 629, l'Aquitania and\u00f2 al figlio Cariberto II, che scelse Tolosa come capitale. Nell'VIII secolo, l'Aquitania cadde sotto i colpi dei mori, che furono poi sconfitti e scacciati da Carlo Martello. La regione entr\u00f2 poi a far parte dell'Impero carolingio. \nDopo la morte di Carlo Magno, i suoi eredi suddivisero pi\u00f9 volte l'impero paterno, e cos\u00ec l'Aquitania pass\u00f2 di mano pi\u00f9 volte e ben presto nacque il ducato d'Aquitania. Nel 1052 anche il ducato di Guascogna entr\u00f2 a far parte di quello d'Aquitania. La corte di questo ducato divenne un importante e prolifico centro di produzione culturale e letteraria: il duca Guglielmo IX di Aquitania, detto \"il trovatore\", fu un poeta. E Poitiers divenne centro dei trovatori. Alla morte di Guglielmo X d'Aquitania (1137), la figlia Eleonora d'Aquitania, la pi\u00f9 grande ereditiera di Francia, spos\u00f2 il suo tutore, Luigi VII, che lei segu\u00ec nella crociata. Dopo l'annullamento di questo matrimonio, nel 1152 lei spos\u00f2 Enrico II d'Inghilterra. I suoi figli, Riccardo I d'Inghilterra e Giovanni d'Inghilterra, e i loro successori sul trono d'Inghilterra ebbero anche il titolo di duchi d'Aquitania (poi conosciuta come Guiana).\nDurante la guerra dei cento anni, la Francia perdette l'Aquitania nel 1360, con il trattato di Br\u00e9tigny, ma nel 1453 la riconquist\u00f2 definitivamente l'Aquitania.\nFu a Bordeaux che il Governo francese si rifugi\u00f2 nel 1914 e nel 1940.\nL'odierna Aquitania comprende cinque dipartimenti: Dordogna, Gironda, Landes, Lot e Garonna e Pyr\u00e9n\u00e9es-Atlantiques per un'estensione di 41.400\u00a0km\u00b2.\nLa lingua pi\u00f9 parlata \u00e8 il francese, anche se ci sono minoranze che utilizzano altri due idiomi autoctoni, il guascone, considerato una variet\u00e0 linguistica dell'occitano e il basco, parlato nella parte occidentale dei \"Pyr\u00e9n\u00e9es Atlantiques\". Fra gli immigrati hanno una certa diffusione lo spagnolo, il portoghese e l'arabo.\nSotto il profilo economico l'Aquitania \u00e8 famosa per la sua uva e la sua produzione di vino, per le foreste e il legno e per l'estrazione di gas naturale e petrolio. Molto importante \u00e8 anche il turismo, soprattutto lungo la Costa d'argento."}
{"id": "685482", "revid": "1388811", "url": "https://it.wikipedia.org/wiki?curid=685482", "title": "Passaporto per Fon\u00f2poli", "text": "Passaporto per Fon\u00f2poli \u00e8 un EP di Renato Zero, pubblicato nel 1993. Pur essendo un EP \u00e8 considerato il diciassettesimo album in studio del cantautore.\nIl disco.\nIl minialbum comprende il singolo \"Ave Maria\", portato a Sanremo 1993 dove giunse al quinto posto (poi incluso anche nell'album \"Quando non sei pi\u00f9 di nessuno\"); comprende, inoltre, altri tre brani non inclusi nell'album \"Quando non sei pi\u00f9 di nessuno\", pubblicato simultaneamente. Con questo singolo Renato cerc\u00f2 di raccogliere fondi per il suo progetto Fon\u00f2poli: infatti l'acquisto del cd prevedeva una card da usare in vista dell'apertura dello spazio, oltre all'omaggio di un calendario che ritraeva alcuni disegni di Renato vestito alla maniera di personaggi illustri italiani.\n\"Menefotto\", \u00e8 un episodio divertente e ironico sui malcostumi italiani, con numerose allusioni soprattutto all'allora movimentatissima situazione politica: sono infatti gli anni di Tangentopoli e rientra nel filone dei brani pi\u00f9 \u00abameni\u00bb di Renato (\"Baratto\", \"Danza macabra\", \"Sbattiamoci\", etc.), mentre \"I ragazzi nella pioggia\" (dedicato alle nuove generazioni) e \"Giorni senza storia\" rientrano nel filone pi\u00f9 intimista e sembrano ricollegarsi soprattutto ai brani conclusivi del long playing del 1993, quali \"Figli della guerra\" e \"Casal de' Pazzi\".\nIl 5 aprile 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni."}
{"id": "685508", "revid": "1388811", "url": "https://it.wikipedia.org/wiki?curid=685508", "title": "Quando non sei pi\u00f9 di nessuno", "text": "Quando non sei pi\u00f9 di nessuno \u00e8 il diciottesimo album in studio di Renato Zero, pubblicato nel 1993.\nIl disco.\n\"Quando non sei pi\u00f9 di nessuno\" \u00e8 l'album che segna il definitivo ritorno al grande successo di Renato Zero. Dopo anni di insuccessi e di poche copie vendute, infatti, Zero torna a conquistare la vetta della hit parade con questo album, apprezzato anche dalla critica. \u00c8 presente il brano portato al Festival di Sanremo, \"Ave Maria\", mentre \"Casal de' Pazzi\" \u00e8 liberamente ispirata agli scritti di Pier Paolo Pasolini. Su questo disco, spiccano \"Una magia\", \"Oltre ogni limite\", \"E ci sei\" (brano di cui gir\u00f2 un videoclip e il cui testo contiene il titolo dell'album), \"Figli della guerra\". Segue a questo disco il tour \"ZerOpera\". Il singolo \"Ave Maria\" ha raggiunto il secondo posto in classifica in Italia.\nIl 1\u00ba febbraio 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni."}
{"id": "685512", "revid": "228587", "url": "https://it.wikipedia.org/wiki?curid=685512", "title": "Politica del Belgio", "text": "In Belgio non esistono formazioni politiche attive su scala nazionale; i partiti sono invece espressione delle comunit\u00e0 linguistico-culturali del Paese: fiamminga, vallona e germanica. Il sistema partitico \u00e8 quindi molto frammentato: in Parlamento sono rappresentati pi\u00f9 di dieci partiti.\nDopo un governo guidato dal cristiano-democratico fiammingo Yves Leterme, a capo di una coalizione mista, \u00e8 iniziata la crisi di governo pi\u00f9 lunga dell'ultimo secolo (526 giorni, pi\u00f9 della crisi irachena).\nIl 2 marzo 2011 Alberto II ha incaricato il cristiano democratico fiammingo Wouter Beke di creare un governo provvisorio, ma dopo oltre due mesi di inconcludenti consultazioni ha chiesto di essere sollevato dall'incarico. Il 16 maggio viene di nuovo dato l'incarico (il primo, infruttuoso, nel 2010) a Elio Di Rupo, ma anch'egli rassegna le sue dimissioni il 21 novembre per poi ritirarle cinque giorni dopo."}
{"id": "685529", "revid": "1388811", "url": "https://it.wikipedia.org/wiki?curid=685529", "title": "L'imperfetto", "text": "L'imperfetto \u00e8 il diciannovesimo album in studio di Renato Zero, pubblicato nel 1994.\nIl disco.\nCon questo album, Zero conferma la ritrovata ispirazione, con brani come \"Amando amando\" e \"Nei giardini che nessuno sa\" (da segnalare anche l'ennesimo brano su Roma, \"Roma malata\", che si inserisce nel filone di \"Lungara\", \"Colosseo\" e altri) e ottiene per l'ennesima volta nella carriera il primo posto nella hit parade. Il successo viene poi confermato dal successivo tour omonimo. La promozione del disco viene affidata inizialmente al brano \"Felici e perdenti\", il cui arrangiamento multistrato, con evidenti tendenze funky, \u00e8 l'unico a ricordare un po' pi\u00f9 da vicino l'umore generale di \"Voyeur\" del 1989, dalle atmosfere pi\u00f9 internazionali, mentre il resto del lavoro continua sulla falsariga di \"Quando non sei pi\u00f9 di nessuno\" del 1993. Al termine dell'anno promozionale, il periodo di crisi iniziato a met\u00e0 degli anni ottanta con il 33 giri \"Leoni si nasce\", pu\u00f2 considerarsi definitivamente concluso.\nIl 18 gennaio 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni."}
{"id": "685533", "revid": "124021044", "url": "https://it.wikipedia.org/wiki?curid=685533", "title": "Comodoro Rivadavia", "text": "Comodoro Rivadavia, chiamata comunemente Comodoro, \u00e8 una citt\u00e0 dell'Argentina meridionale, appartenente alla provincia di Chubut, capoluogo del dipartimento di Escalante. \u00c8 la principale citt\u00e0 della provincia in numero d'abitanti, nonch\u00e9 il centro abitato pi\u00f9 popoloso a sud del 45\u00ba parallelo.\nComodoro Rivadavia \u00e8 nota principalmente per l'industria petrolifera, voce principale dell'economia locale, ma \u00e8 anche un importante centro commerciale, universitario. Un gasdotto lungo 1.770\u00a0km trasporta il gas naturale da Comodoro Rivadavia a Buenos Aires.\nGeografia.\nComodoro Rivadavia \u00e8 si affaccia sul golfo San Jorge, un'insenatura dell'Oceano Atlantico, lungo la costa est della Patagonia, ed \u00e8 dominata dalla collina Chenque. \nLa citt\u00e0 \u00e8 situata a 386\u00a0km a sud-ovest dal capoluogo provinciale Rawson e a 1733\u00a0km a sud-ovest della capitale nazionale Buenos Aires.\nStoria.\nIl primo colono a raggiungere l'area dove sorge l'odierna citt\u00e0 fu Francisco Pietrobelli il 10 marzo 1889. Costui era in cerca di una baia le cui acque fossero abbastanza profonde da permettere l'attracco alle navi di grande tonnellaggio. All'interno del Chubut era infatti sorta la colonia di Sarmiento, che tuttavia non era ancora servita da alcun scalo marittimo. Nel marzo 1891 la corvetta \"La Argentina\" guidata dal commodoro Mart\u00edn Rivadavia gett\u00f2 l'ancora nella baia antistante l'odierna citt\u00e0 durante una missione esplorativa volta a limitare l'espansione cilena nell'area. L'ufficiale era il nipote di Bernardino Rivadavia, primo presidente dell'Argentina.\nLa citt\u00e0 fu fondata per mezzo di un decreto il 23 febbraio 1901 come porto per l'insediamento interno di Sarmiento ed intitolata al commodoro Rivadavia. Nel 1902 vi sbarcarono seicento famiglie boere in fuga dal Sudafrica dopo la vittoria degli inglesi. Il 13 dicembre 1907, mentre alcuni coloni erano intenti ad effettuare alcune perforazioni in cerca di pozzi d'acqua, vennero scoperti i primi giacimenti di petrolio. Questa data segn\u00f2 da una parte la nascita dell'industria petrolifera argentina e dall'altra uno sviluppo economico per la cittadina. Il giorno dopo la scoperta il presidente argentino Jos\u00e9 Figueroa Alcorta firm\u00f2 un decreto che assegnava allo stato l'esclusivo diritto di esplorare e trivellare nell'area circostante la citt\u00e0. Venivano inoltre annullate tutte le concessioni nell'area. L'arrivo di numerosi coloni attratti dalle nuove opportunit\u00e0 fecero crescere notevolmente l'importanza della cittadina, che nel 1911 ottenne lo \"status\" di municipalit\u00e0. L'anno precedente era stata nel frattempo aperta la ferrovia per Sarmiento.\nNel 1911 lo stato istitu\u00ec la Direzione Nazionale di Sfruttamento del Petrolio a Comodoro Rivadavia, mentre nel 1922 il generale Enrique Mosconi fond\u00f2 qui la compagnia petrolifera statale YPF.\nTra il 1944 ed il 1955 fu capitale della Zona Militare di Comodoro Rivadavia, un territorio che comprendeva il sud del Chubut e il nord di Santa Cruz.\nSociet\u00e0.\nReligione.\nLa citt\u00e0 \u00e8 sede della diocesi di Comodoro Rivadavia, istituita l'11 febbraio 1957 e suffraganea dell'arcidiocesi di Bah\u00eda Blanca.\nEconomia.\nIndustria e commercio.\nL'attivit\u00e0 commerciale ed industriale della citt\u00e0 \u00e8 la pi\u00f9 importante della regione. Le principali attivit\u00e0 economiche della citt\u00e0 sono: prodotti chimici, cemento, sale, industria navale, metallurgica, tessile e delle costruzioni.\nPetrolio.\nLa produzione di idrocarburi rappresenta il 41% della produzione del Bacino del Golfo di San Jorge,\nche a sua volta rappresenta il 31,5% della produzione totale dell'Argentina. Attualmente, 7 compagnie petrolifere hanno sede in questa regione, senza considerare le compagnie che offrono servizi ed attivit\u00e0 commerciali legate al petrolio. La produzione da gennaio 2002 ad agosto 2003 nella citt\u00e0 e nella regione circostante \u00e8 stata di 10.180.504,5\u00a0m\u00b3 di petrolio (con una media mensile di 509.025,2\u00a0m\u00b3) e di 2.237.913,2\u00a0m\u00b3 di gas (media mensile di 111.895,6\u00a0m\u00b3).\nEnergia eolica.\nLa quantit\u00e0 di petrolio ha iniziato a diminuire ma l'area ora rivolge la propria attenzione anche all'energia eolica. I mulini a vento sul Cerro Chenque e sulle colline circostanti costituiscono il pi\u00f9 grande impianto eolico del Sudamerica e fornisce il 20% del fabbisogno energetico di Comodoro.\nL'impianto eolico di Comodoro Rivadavia ha una capacit\u00e0 di 18.820 kW, e dispone di 26 generatori.\nInfrastrutture e trasporti.\nStrade.\nComodoro Rivadavia \u00e8 attraversata dalla strada nazionale 3, che unisce Buenos Aires alla Patagonia. A sud della citt\u00e0 la 3 s'interseca con la strada nazionale 26, arteria di comunicazione che serve il sud del Chubut.\nAeroporti.\nDall'aeroporto di Comodoro Rivadavia (codice CRD), distante 17\u00a0km dal centro della citt\u00e0, partono voli giornalieri per Buenos Aires ed altre citt\u00e0 della Patagonia e della Terra del Fuoco."}
{"id": "685538", "revid": "327794", "url": "https://it.wikipedia.org/wiki?curid=685538", "title": "300 (fumetto)", "text": "300 \u00e8 un'opera a fumetti scritta e disegnata da Frank Miller, con la collaborazione di Lynn Varley ai colori.\nTrama.\nSi narra la Battaglia delle Termopili e gli eventi sorti da essa secondo la prospettiva di Leonida I, re di Sparta. Il fumetto, tuttavia, prende grandi libert\u00e0 nella sua narrazione: per esempio, Serse I \u00e8 disegnato come un uomo di colore, calvo, con piercing, mentre il traditore Efialte di Trachis come un gobbo.\nRealizzazione.\nIl fumetto \u00e8 stato ispirato particolarmente dal film del 1962 \"L'eroe di Sparta\", un film che Miller ha visto quando era ragazzo.\nNella prima edizione ogni tavola del fumetto \u00e8 stampata su due pagine. Quando la serie venne raccolta in volume, le singole tavole vennero nuovamente ridotte a una pagina sola, con un radicale cambio di formato, maggiormente sviluppato in senso orizzontale. Lo stile artistico di Miller per questo progetto fu simile al suo \"Sin City\", sebbene l'aggiunta del colore produca esiti grafici assai differenti.\n\"300\" venne prima diffusa in cinque albi mensili della Dark Horse Comics, pubblicati nel 1998. Gli albi vennero intitolati \"Onore\", \"Dovere\", \"Gloria\", \"Combattimento\" e \"Vittoria\". L'opera \u00e8 stata raccolta come un'unica graphic novel nel 1999. L'edizione italiana ricalca quest'ultima versione, ed \u00e8 stata pubblicata per la prima volta dall'editore romano Play Press sempre nel 1999.\nL'opera \u00e8 stata parodiata dall'autore italiano di fumetti Leo Ortolani in \"299+1\".\nPremi.\nLa serie ha vinto tre Eisner Award nel 1999:\nOpinioni della critica.\nLo scrittore Roberto Saviano ha definito il fumetto \u00abUn gioiello. Uno di quei capolavori che ascrivi alla grande letteratura\u00bb. Descrivendo l'opera, inoltre, ha aggiunto che \u00abMiller racconta di uno scontro tra mondi, culture vicinissime per geografia e commerci, eppure di una distanza siderale. [...] Frank Miller crea il suo Leonida cos\u00ec come ha creato i supereroi Batman e Daredevil e la Persia di Serse \u00e8 un'antica Sin City che avanza.\u00bb\nL'opera, cos\u00ec come l'omonimo film, ha ricevuto critiche per la mancanza di veridicit\u00e0 nella ricostruzione storica di alcune parti della vicenda."}
{"id": "685542", "revid": "697352", "url": "https://it.wikipedia.org/wiki?curid=685542", "title": "Antonio Lazzaro Volpinari", "text": "Ha ricoperto la carica di Capitano Reggente da aprile 2002 ad ottobre 2002, assieme a Francesco Ugolini. Ha militato per anni nel Partito Socialista Sammarinese fino al 2005."}
{"id": "685544", "revid": "339392", "url": "https://it.wikipedia.org/wiki?curid=685544", "title": "007 - Goldeneye", "text": ""}
{"id": "685549", "revid": "120826229", "url": "https://it.wikipedia.org/wiki?curid=685549", "title": "Lunaria", "text": "Lunaria , detta anche Moneta del Papa, \u00e8 un genere di Piante appartenenti alla famiglia delle Brassicacee. Comprende piccoli arbusti o erbe alte. Il nome deriva dall'aspetto tondeggiante e piatto del frutto, che seccandosi assume un aspetto argenteo.\nTassonomia.\nIl genere Lunaria comprende delle specie:\nDescrizione.\n\"Lunaria annua\", contraddicendo il suo nome scientifico, \u00e8 un'erba biennale. \"Lunaria rediviva\" \u00e8 perenne.\nIl fiore, di colore violaceo pi\u00f9 o meno deciso a seconda delle specie, \u00e8 composto da 4 petali, 4 sepali, 6 stami e un pistillo, secondo lo schema tipico della famiglia. I fiori di \"Lunaria annua\" sono inodori, quelli di \"Lunaria rediviva\" sono invece profumati.\nIl frutto \u00e8 una siliqua rotonda e appiattita, nella quale risaltano i semi. La siliqua si secca sulla pianta, assumendo una colorazione argentea.\nUso ornamentale.\nLa lunaria secca \u00e8 utilizzata anche come pianta ornamentale.\nNomenclatura Popolare.\nL'aspetto rotondeggiante ed argenteo dei frutti maturi della lunaria annua richiama l'aspetto di monete d'argento, e questo ha dato origine a numerosi nomi popolari.\nIn Italia, viene chiamata \"'Medaglioni del Papa'\", \"\"Moneta del Papa\", \"Moneta pontificia\" o \"Occhiali del Papa\"\".\nNell'Asia del sud-ovest, viene chiamata \"Albero dei soldi\", e negli Stati Uniti \"Silver dollars\" (\"Dollari d'argento\").\nIn Danimarca \u00e8 conosciuta come \"Judaspenge\", e in Olanda come \"Judaspenning\" (Monete di Giuda), un'allusione ai trenta denari d'argento con cui sarebbe stato pagato Giuda Iscariota nel racconto biblico.\nI frutti della lunaria vengono usati nel romanzo \"Volo nella notte\" come augurio durante i matrimoni."}
{"id": "685550", "revid": "729019", "url": "https://it.wikipedia.org/wiki?curid=685550", "title": "Stazione di La Spezia Migliarina", "text": "La stazione di La Spezia Migliarina \u00e8 una stazione ferroviaria della Spezia e sorge nel quartiere di Migliarina. Costituisce stazione di diramazione per tre linee, la ferrovia Genova-Pisa, la ferrovia Pontremolese e per la ferrovia La Spezia Migliarina-La Spezia Marittima, utilizzata esclusivamente per il traffico merci.\nStoria.\nLa stazione fu aperta il 21 aprile del 1936 allo scopo di servire l'omonima area a nord-est del centro abitato. L'impianto si trov\u00f2 ad essere ubicato all'estremit\u00e0 nord dell'originario tracciato di Corso Nazionale, un lungo rettifilo che dalla costa tagliava diagonalmente la piana chiamata \"del Canaletto\" e che fungeva da fulcro per la prevista espansione della citt\u00e0.\nVenne altres\u00ec soppresso il vecchio binario di raccordo tra La Spezia Valdellora (poi La Spezia Scalo) e la stazione marittima e sostituito da uno nuovo, originante alla fine del fascio binari della stazione.\nNel 2004 vennero effettuati dei lavori di costruzione di un nuovo fabbricato viaggiatori posto circa 200 metri pi\u00f9 a sud di quello originario, posto alla chilometrica 169+866.\nStrutture e impianti.\nLa stazione \u00e8 dotata di 3 binari per il servizio passeggeri regionale e ingloba l'ampio fascio merci di La Spezia Scalo (in origine denominato \"La Spezia Valdellora\"), utilizzato per la composizione e la manovra dei treni che impegnano il raccordo con lo scalo di La Spezia Marittima. Nell'area della stazione \u00e8 situato anche il deposito locomotive omonimo, utilizzato da Fondazione FS Italiane per l'assegnazione, manutenzione e ricovero di mezzi storici.\nGli ultimi lavori effettuati nel 2004 hanno portato alla costruzione di un nuovo edificio, non aperto al pubblico (all'interno del quale trovano posto l'ufficio del dirigente movimento ed altri locali di servizio), e di un nuovo sottopassaggio che consente di raggiungere i binari 2 e 3.\nParticolarit\u00e0 dell'impianto \u00e8 che la banchina del binario 3 si trova ad un livello pi\u00f9 basso rispetto a quello delle banchine dei binari 1 e 2 (queste ultime dotate di pensilina).\nMovimento.\nLa stazione \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Liguria e con la Regione Toscana, questi ultimi denominati anche \"Memorario\". Nel 2007 risultava frequentata da circa 225 persone al giorno.\nIl traffico merci \u00e8 gestito da diversi operatori ferroviari, primi fra i quali Mercitalia Rail e Oceanogate, societ\u00e0 che cura la trazione di treni container provenienti dal terminal della capogruppo Contship.\nServizi.\nLa stazione \u00e8 gestita e classificata da RFI nella categoria \"silver\" e dispone di:\nInterscambi.\nLa stazione permette i seguenti interscambi:\nIn passato, sul piazzale antistante la stazione era presente un anello filoviario."}
{"id": "685553", "revid": "287204", "url": "https://it.wikipedia.org/wiki?curid=685553", "title": "Eta Cassiopeiae", "text": "Eta Cassiopeiae (\u03b7 Cas / \u03b7 Cassiopeiae) \u00e8 una stella binaria che si trova a circa 19,42 anni luce (5,95 Parsec) dal sistema solare, in direzione della costellazione di Cassiopea. La stella \u00e8 ben visibile ad occhio nudo, avendo una magnitudine di 3,45, ma solo come stella singola (la compagna \u00e8 troppo debole). Il primo a descriverla come un sistema binario fu William Herschel, nel 1779. Talvolta \u00e8 anche chiamata con il suo nome proprio di origine araba, Achird, il cui significato \u00e8 sconosciuto.\nOsservazione.\nSi tratta di una stella situata nell'emisfero celeste boreale. La sua posizione fortemente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale. La sua declinazione \u00e8 pari +57\u00b0, di conseguenza la stella diventa circumpolare pi\u00f9 a nord della latitudine 33\u00b0N, mentre rimane invisibile pi\u00f9 a sud del parallelo 33\u00b0S. Essendo di magnitudine 3,5, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione, dove nell'emisfero nord si presenta alta nel cielo nelle prime ore serali, \u00e8 durante l'autunno boreale, mentre nell'emisfero australe la sua visibilit\u00e0 \u00e8 limitata ai mesi primaverili, da settembre a dicembre.\nCaratteristiche del sistema.\nLe due componenti A e B percorrono un'orbita molto eccentrica (e=0,5), che le porta a una distanza variabile tra 36 e 107 UA, con un periodo di 480 anni. Altre stelle sono visualmente vicine in cielo a Eta Cassiopeiae, ma non sono legate gravitazionalmente a essa, ma appaiono solo sulla linea di vista dalla Terra e sono in realt\u00e0 pi\u00f9 lontane.\nLa stella principale del sistema, Eta Cassiopea A, \u00e8 molto simile al Sole, essendo di colore giallo \u00e8 di classe spettrale G3-V. Possiede pi\u00f9 o meno la stessa massa del Sole, lo stesso diametro e 1,29 volte la sua luminosit\u00e0. \u00c8 classificata come variabile RS Canum Venaticorum dall'American Association of Variable Star Observers.\nNon sono stati scoperti giganti gassosi o nane bianche nelle vicinanze di questa stella, nonostante essa sia uno dei principali oggetti della ricerca di pianeti extrasolari per via della sua vicinanza e somiglianza al Sole, anche se la sua bassa metallicit\u00e0, solo il 50% di quella solare, non \u00e8 un punto a favore per la presenza di pianeti rocciosi, in quanto solitamente questi si formano pi\u00f9 facilmente attorno a stelle ad alto contenuto di metalli.\nLa distanza alla quale un eventuale pianeta dovrebbe trovarsi per avere condizioni climatiche accettabili per lo sviluppo di forme di vita \u00e8 1,35 UA, con un periodo orbitale di circa 1,5 anni.\nEta Cassiopeiae B \u00e8 pi\u00f9 piccola e fredda della sua compagna, questa stella arancio-rossastra appartiene anch'essa alla sequenza principale (classe spettrale K7/8-V). Achird B possiede 2/3 della massa e del diametro del Sole ma solo il 6% della sua luminosit\u00e0."}
{"id": "685556", "revid": "74801", "url": "https://it.wikipedia.org/wiki?curid=685556", "title": "Giovanni Consino", "text": "Biografia.\nIl luogo di nascita di Giovanni non \u00e8 conosciuto con assoluta certezza: i pareri degli studiosi si dividono fra Compsa (l'attuale Conza della Campania), all'epoca occupata dai Longobardi, e Costantinopoli, capitale dell'Impero Romano d'Oriente, alla fine del VI secolo. Alla morte di Gondoino, duca bizantino di Napoli, l'imperatore d'Oriente Foca (602-610) nomin\u00f2 Giovanni quale suo successore. Nel 615 una rivolta militare caus\u00f2 la morte di Giovanni I Lemigio, esarca di Ravenna, sprofondando i domini bizantini in Italia nel caos. Giovanni approfitt\u00f2 della situazione per ribellarsi a sua volta al nuovo imperatore Eraclio I, affliggendo il meridione bizantino con una serie di saccheggi. Tuttavia Eraclio nomin\u00f2 un nuovo esarca nella persona dell'eunuco Eleuterio, che dom\u00f2 rapidamente la rivolta dei Ravennati e si diresse verso Napoli, sostando brevemente a Roma, nel vecchio palazzo di Domiziano. Informato della rapida marcia di Eleuterio su Napoli, Giovanni decise di intercettarne la marcia lungo la via Appia ma, venuto a battaglia, ebbe la peggio e cerc\u00f2 rifugio dietro le mura di Napoli. Eleuterio mise sotto assedio la citt\u00e0, riuscendo alla fine ad espugnarla e a impadronirsi del ribelle. Per punirne la rivolta, l'esarca fece pubblicamente decapitare Giovanni, nominando un nuovo duca al suo posto, Teodoro I, e tornandosene a Ravenna con l'esercito (617). Lo scompiglio causato a Napoli dalla sua rivolta e dalla sua morte, contribu\u00ec a suscitare nell'animo della popolazione un desiderio di autonomia e di indipendenza dalle ingerenze dell'Impero Romano d'Oriente."}
{"id": "685558", "revid": "367445", "url": "https://it.wikipedia.org/wiki?curid=685558", "title": "Giovanni Francesco Ugolini", "text": "\u00c8 membro del Partito Democratico Cristiano Sammarinese dal 1978.\nDopo il diploma di perito chimico industriale, ha lavorato come tecnico nel laboratorio analisi dell'Ospedale di Stato dal 1974 al 1981. Imprenditore alberghiero dal 1981, quando ha rilevato l'attivit\u00e0 di famiglia, dal 1990 diventa Presidente dell'Unione Sammarinese Ospitalit\u00e0 Turistica.\nNel 1998 e nel 2001 \u00e8 stato membro del Consiglio Grande e Generale.\nHa ricoperto la carica di Capitano Reggente da aprile a ottobre 2002, assieme ad Antonio Lazzaro Volpinari e da ottobre 2010 a aprile 2011, assieme a Andrea Zafferani.\nCollegamenti esterni.\nCurriculum Vitae"}
{"id": "685562", "revid": "1428919", "url": "https://it.wikipedia.org/wiki?curid=685562", "title": "Governatorato di Gab\u00e8s", "text": "Il governatorato di Gab\u00e8s \u00e8 uno dei 24 governatorati della Tunisia. Venne istituito nel 1956 e si trova nella parte meridionale del paese; suo capoluogo \u00e8 Gab\u00e8s.\nComuni.\nNel governatorato ci sono alcuni villaggi:"}
{"id": "685564", "revid": "2096950", "url": "https://it.wikipedia.org/wiki?curid=685564", "title": "Gabriella Pession", "text": "Biografia.\nGabriella Pession \u00e8 figlia di genitori italiani nativi della Valle d'Aosta. Dopo essere nata e aver vissuto fino all'et\u00e0 di 7 anni negli Stati Uniti, si trasferisce a Milano. Oltre agli studi formativi, in Italia pratica per molti anni a livello agonistico il pattinaggio di figura, che le d\u00e0 l'opportunit\u00e0 di viaggiare in tutto il mondo. All'et\u00e0 di 14 anni approda a San Pietroburgo, dove si allena con l'allenatore olimpico Aleksej Mi\u0161in. Durante una gara, Gabriella ha un infortunio, con frattura del piede sinistro: questo evento segna la fine della sua carriera agonistica. Come dichiarer\u00e0 anni dopo in un'intervista, l'esperienza sportiva le ha insegnato \u00abl'impegno e la disciplina. Sono molto severa con me stessa. Esigente. Ho imparato il rigore grazie allo sport\u00bb.\nGli esordi cinematografici (1997-2000).\nGabriella si dedica agli studi conseguendo la maturit\u00e0 scientifica, e frequentando poi la facolt\u00e0 di filosofia all'universit\u00e0. Nel frattempo inizia a posare come modella per alcune campagne pubblicitarie e set fotografici per riviste di settore. Nel 1997 debutta nel cinema con il film \"Fuochi d'artificio\" di Leonardo Pieraccioni, che la dirige anche ne \"Il pesce innamorato\" del 1999.\nLa Pession decide di intraprendere la carriera di attrice quando viene selezionata dal regista Marcello Cesena per il film tv \"Amiche Davvero!\" (1998). Trasferitasi a Roma, trova subito un agente che le procura un appuntamento con Lina Wertm\u00fcller, che da oltre un anno sta cercando la protagonista per il film \"Ferdinando e Carolina\" (1999): la regista sceglie Gabriella per il ruolo di \"Carolina D\u2019Asburgo\". Al suo fianco ha come coprotagonista l'attore Sergio Assisi.\nI primi ruoli (2000-2004).\nComincia a dedicarsi al suo lavoro, passando dal cinema alla tv, fino al teatro con \"La verit\u00e0 vi prego sull'amore\" (1998) di Francesco Apolloni (che nel 2001 la rivede al fianco di Pierfrancesco Favino nel rifacimento cinematografico) e \"Storia d'amore e d'anarchia\" (2001) di Lina Wertm\u00fcller, in una tourn\u00e9e che per due intere stagioni la porta nei teatri italiani, recitando anche accanto a Giuliana De Sio ed Elio di Elio e le Storie Tese.\nPer la televisione americana gira \"La Bibbia: Jesus\" (1999), diretta da Roger Young, dove interpreta il ruolo di \"Salom\u00e8\", accanto all'attore inglese Gary Oldman. In Italia fa parte del cast della serie televisiva \"Giornalisti\" (2000) di Vincenzo Terracciano e Giulio Manfredonia, e \"Ferrari\" (2003) di Carlo Carlei.\nPer il cinema lavora con il regista Franco Giraldi e l'attrice Valeria Bruni Tedeschi nel film tratto dal romanzo di Dacia Maraini, \"Voci\" (2000). Nel 2001 partecipa al video musicale \"Il cammino dell'et\u00e0\" di Gigi D'Alessio. Nel 2004 un altro incontro importante per la sua carriera, quello con Carlo Verdone, che riconosce in lei \u00abuna personalit\u00e0 forte sul lavoro e perfetta nei duetti. Comica nella vita quotidiana ma anche attratta da un leggero tormento nella vita privata\u00bb. Con lui interpreta il ruolo di \"Stella\" in \"L'amore \u00e8 eterno finch\u00e9 dura\".\nIl successo televisivo (2005-2010).\nAl cinema, nel 2005, il regista Luca Lucini la vuole protagonista nella sua commedia romantica \"L'uomo perfetto\", dove interpreta il ruolo di \"Maria\" in una triangolazione amorosa con Riccardo Scamarcio e Francesca Inaudi. Nel 2009 lo stesso regista gira il film \"Oggi sposi\", presentato al Festival internazionale del film di Roma, dove Gabriella interpreta il ruolo di \"Sabrina Monti\", una procace quanto inconsistente aspirante attrice, accanto al \"Libanese\" Francesco Montanari. Sempre per il cinema nel 2007 \u00e8 accanto a Giancarlo Giannini e Raoul Bova nel sequel cinematografico \"Milano Palermo - Il ritorno\", per la regia di Claudio Fragasso. Nello stesso anno \u00e8 tra le interpreti principali de \"Le 13 rose\", film spagnolo vincitore di quattro premi Goya ed entrato nella terzina spagnola dei film stranieri in corsa agli Oscar, e del film spagnolo \"Mejor que nunca\", di Dolores Paya con Victoria Abril.\nImpegnata nel cinema, \u00e8 con la televisione che Gabriella raggiunge la sua popolarit\u00e0. Tra il 2004 e il 2006 interpreta il ruolo della perfida \"Elisa Deodato\" nella serie tv di Rai Uno, \"Orgoglio\". Negli stessi anni prende parte alla miniserie Rai \"Il Grande Torino\" (2005) di Claudio Bonivento, e alla serie \"Il capitano\" (2005-2007) nel ruolo del Tenente Passanti, accanto ad Alessandro Preziosi. Ma il picco di popolarit\u00e0 e successo arriva con la serie tv \"Capri\" (2005-2007), in cui Gabriella veste i panni della protagonista \"Vittoria Mari\", una psicologa milanese che, dopo essere stata nominata erede da una sconosciuta signora caprese, decide di trasferirsi sull'isola per scoprire il mistero. A coronare il successo personale e della serie, nel 2008 Gabriella vince il premio Roma Fiction Fest come Miglior Attrice di Fiction. Assieme a lei in Capri, in un articolato intreccio sentimentale, gli attori Kaspar Capparoni, Bianca Guaccero e Sergio Assisi, con il quale successivamente \u00e8 ancora protagonista della miniserie tv \"Graffio di tigre\" (2007), regia di Alfredo Peyretti e del film tv \"Mannaggia alla miseria\" (2009), regia di Lina Wertm\u00fcller, presentato al Festival del cinema di Salerno.\nNel 2009 affianca Paolo Bonolis nella conduzione della terza serata del Festival di Sanremo, e appare su Rai Uno ne \"Lo smemorato di Collegno\", insieme a Johannes Brandrup, per la regia di Maurizio Zaccaro. Nel 2010 appare nel documentario \"\".\nCarriera in America (2011-in corso).\nNel 2011 Gabriella indossa i panni da protagonista nella serie tv \"Rossella\", ideata da Sergio Silva (padre della \"La Piovra\"), con la regia di Gianni Lepre, dove veste i panni di \"Rossella Andrei\", una ragazza che diventa donna cercando di emanciparsi dalle imposizioni e la mentalit\u00e0 familiare, nonch\u00e9 dall'ipocrisia e dalle regole della societ\u00e0 italiana di fine Ottocento.\nSempre per la televisione, Gabriella \u00e8 protagonista delle mini-serie \"Dove la trovi una come me?\" (2011) di Claudio Capitani, e \"Cesare Mori - Il prefetto di ferro\" (2012) di Gianni Lepre, entrambe andate in onda su Rai Uno. Per il cinema invece partecipa al film corale \"Ex - Amici come prima!\" (2011), regia di Carlo Vanzina, dove interpreta il ruolo di \"Valentina\", un'ignara paziente presa in cura da un uomo (Ricky Memphis) che, per amore della ragazza, si finge psichiatra. Il film ha incassato oltre 5.000.000 euro.\nNello stesso periodo Gabriella \u00e8 spesso in viaggio verso gli Stati Uniti. A Los Angeles ottiene la parte di \"Cinzia\" come \"guest star\" nella sitcom americana \"Wilfred\", a fianco di Elijah Wood. Nel 2012 arriva la vera opportunit\u00e0 sulla strada americana: lo \"show-runner\" Edward Allen Bernero, gi\u00e0 autore della nota serie televisiva \"Criminal Minds\", la sceglie nel ruolo di \"Eva Vittoria\" per la serie internazionale \"Crossing Lines\", in un cast che vede la presenza di Donald Sutherland e William Fichtner. Girata tra Parigi, Nizza e Praga, la serie racconta le vicende di una unit\u00e0 speciale anticrimine che indaga sui crimini serializzati nel continente europeo. La serie viene trasmessa in oltre 80 paesi nel mondo: l'Italia \u00e8 il primo paese a metterla in onda su Rai Due nel giugno del 2013, seguita dagli Stati Uniti nell'emittente televisiva NBC. A settembre dello stesso anno iniziano a Praga le riprese della seconda stagione della serie.\nNell'ottobre 2013 inoltre Gabriella \u00e8 protagonista della seconda serie di \"Rossella - Il coraggio di una donna\", con la regia di Carmine Elia e in onda su Rai Uno. Da febbraio 2015, dopo molti mesi di assenza totale dai teleschermi, torna su Rai Uno partecipando nelle vesti di giurata alla terza edizione del talent show \"Notti sul ghiaccio\".\nDalla fine del 2018 si trasferisce a vivere a Los Angeles.\nNel 2015 le \u00e8 stato conferito presso la Camera dei Deputati il Premio America della Fondazione Italia USA.\nVita privata.\n\u00c8 nota per difendere i diritti degli animali, collaborando con diverse ONLUS animaliste; tra le altre iniziative, nel maggio 2012 ha preso parte, assieme a varie personalit\u00e0 dello spettacolo italiano, alla mobilitazione di denuncia contro lo sterminio dei cani in Ucraina in vista del .\nHa avuto una relazione sentimentale con il collega italiano Sergio Assisi, che ha fatto molto parlare al tempo la cronaca rosa, chiusasi nel 2011. Nel 2016 si sposa con il collega irlandese Richard Flood, conosciuto sul set della serie \"Crossing Lines\", da cui nel 2014 aveva gi\u00e0 avuto un figlio."}
{"id": "685567", "revid": "93556", "url": "https://it.wikipedia.org/wiki?curid=685567", "title": "Schleicher ASK 21", "text": "Lo Schleicher ASK 21 \u00e8 un aliante biposto appartenente alla categoria A (acrobatica) prodotto dall'azienda tedesca Alexander Schleicher GmbH &amp; Co dagli anni settanta e tuttora in produzione.\nMolto indicato per l'attivit\u00e0 addestrativa e per la scuola, l'ASK 21 \u00e8 tra i pi\u00f9 diffusi nei club di tutto il mondo essendo anche impiegato per l'\"avvicinamento\" al volo e per i voli turistici. Diversi ASK 21, parte dei quali acquisiti con fondi Aero Club d'Italia, sono impiegati dagli aero club italiani sia per scuola di volo a vela primo periodo che per \"training\" avanzato e addestramento all'acrobazia in aliante. Fra i principali utilizzatori italiani di ASK 21 vi sono l'Aero Club \"Adele Orsi\" di Calcinate del Pesce (Varese) con sei esemplari (tra cui un ASK 21 Mi motorizzato), l'Aero Club \"Alberto Bianchetti\" di Rieti con quattro esemplari, l'Aeroclub Volovelistico Lariano di Alzate Brianza (Como) con tre e l'aviosuperficie San Mauro di Premariacco (UD) con altri tre esemplari.\nStoria.\nSviluppo.\nL'ASK 21 \u00e8 stato progettato da Rudolf Kaiser come moderno sostituto per l'omologo e popolare ASK 13, al fine di coprire la necessit\u00e0 di un moderno aliante biposto scuola e colmare il divario tra gli alianti destinati alla formazione iniziale dei piloti e alianti con buone prestazioni di volo.\nIl prototipo, il primo aliante della Schleicher realizzato interamente in vetroresina, venne portato in volo per la prima volta nel dicembre 1978 e, dopo aver valutato [chi?] le prestazioni molto soddisfacenti, venne avviato alla produzione nel 1979 che, dopo oltre 800 esemplari costruiti, rimane ancora in listino.\nNel dicembre 2004 una nuova versione dotata di motore di sostentamento (motoaliante) retrattile in fusoliera, la ASK 21 Mi, ha effettuato il primo collaudo di volo. Uno di essi \u00e8 nella flotta dell'Aero Club \"Adele Orsi\" di Calcinate del Pesce, e un altro \u00e8 presso l'Aero Club \"Alberto Bianchetti\" di Rieti.\nCaratteristiche di volo.\n\u00c8 particolarmente stabile e ha medie prestazioni. L'efficienza pari a 34, a 90 km/h con due piloti e 85\u00a0km/h con un pilota, lo rendono un discreto veleggiatore, adatto anche a voli di distanza (e durata) notevoli. La velocit\u00e0 massima \u00e8 di 280\u00a0km/h, la velocit\u00e0 di manovra 180\u00a0km/h, i fattori di carico limite vanno da +6,5 a -4,0 g; ci\u00f2 permette di eseguire un intero programma acrobatico formato da sole figure semplici; per l'utilizzo acrobatico si suole ricorrere all'aggiunta di zavorra in coda per variarne il baricentro e rendere l'aerodina pi\u00f9 instabile, permettendo ad esempio la vite, manovra generalmente difficile da eseguire con l'ASK 21, \u00e8 praticamente inesistente quella \"spontanea\", anche in turbolenza o prossimi allo stallo l'aliante non tende ad avere cadute d'ala.\nDescrizione tecnica.\nL'ASK 21 \u00e8 un aliante di costruzione moderna; la struttura \u00e8 principalmente realizzata in vetroresina, con componenti in carbonio per aumentarne la resistenza, con alcune parti in legno.\nLa fusoliera \u00e8 caratterizzata dalla presenza di un abitacolo con due posti in tandem con doppi comandi, chiuso da un tettuccio in plexiglas, dotato di cerniera espellibile per una pi\u00f9 rapida uscita in caso di lancio con paracadute. Il cockpit \u00e8 dotato di strumentazione completa (anemometro, altimetro, variometro, radio, virosbandometro, filo di lana, bussola) con diverse ore di autonomia (strumenti alimentati a batteria, media di circa 8 ore di funzionamento). Posteriormente termina in un impennaggio di coda a T.\nL'ala, montata media e rastremata, \u00e8 dotata di due diruttori (uno per semiala) sul dorso alare. Ha una apertura alare di 17\u00a0m, con un allungamento alare pari a 16,1 e una superficie alare di 17,95 m\u00b2.\nIl carrello d'atterraggio \u00e8 monotraccia fisso con ruotino anteriore e ruota principale munita di freno; come ogni aliante l'ASK 21 pu\u00f2 essere smontato per il trasporto in un carrello su strada.\nIl peso massimo al decollo \u00e8 600\u00a0kg, e il peso a vuoto 360\u00a0kg."}
{"id": "685568", "revid": "1013865", "url": "https://it.wikipedia.org/wiki?curid=685568", "title": "Governatorato di Monastir", "text": "Il governatorato di Monastir \u00e8 uno dei 24 governatorati della Tunisia. Venne istituito nel 1956 e si trova nella parte centroccidentale del Paese; suo capoluogo \u00e8 Monastir.\nGeografia fisica.\nIl governatorato di Monastir \u00e8 parte della regione del Sahel. Confina con il governatorato di Susa a nord, con il governatorato di Mahdia a sud, e il Mar Mediterraneo a est con una linea costiera che si estende per oltre 35 chilometri.\nAmministrativamente, il governatorato \u00e8 diviso in 13 delegazioni, 31 comuni e 77 settori (Imadas)."}
{"id": "685570", "revid": "812894", "url": "https://it.wikipedia.org/wiki?curid=685570", "title": "Xander Harris", "text": "Alexander LaVelle Harris, detto \"Xander\", \u00e8 un personaggio della serie televisiva \"Buffy L'ammazzavampiri\". Appare in 143 episodi della serie, oltre che in diversi fumetti e videogiochi del Buffyverse.\n\u00c8 interpretato da Nicholas Brendon per tutta la durata della serie. In alcuni episodi \u00e8 intervenuto anche il fratello gemello Kelly Donovan come stuntman e ha inoltre interpretato il doppione di Xander in \"Due gocce d'acqua\".\nPer il suo ruolo Brendon ha ricevuto la nomination ai Saturn Award nel 1998 e 1999 com Miglior attore in una serie televisiva e nel 2000 come Miglior attore non protagonista in una serie televisiva.\nBiografia del personaggio.\nPrima stagione.\nAlexander Harris (detto Xander) \u00e8 un ragazzo molto simpatico anche se non molto popolare.\nInsieme ai suoi due migliori amici d'infanzia Willow Rosenberg e Jesse, appartiene alla classe degli sfigati (quelli derisi e umiliati dai compagni di scuola pi\u00f9 cool e popolari) dell'High School della cittadina californiana di Sunnydale.\nLa sua vita subisce un drastico (ma positivo) cambiamento quando in citt\u00e0 arriva Buffy Summers, di cui Xander s'invaghisce tempestivamente e perdutamente. Xander cerca immediatamente di accattivarsi le grazie della bella compagna di scuola, che si dimostra per\u00f2 alquanto bizzarra e misteriosa.\nL'occasione per scoprire la vera identit\u00e0 della ragazza, si presenta quando, non essendo visto, ascolta una conversazione alquanto\nbizzarra avvenuta tra Buffy e il londinese bibliotecario della scuola: il signor Rupert Giles.\nIl signor Giles cerca di convincere Buffy ad adempiere al cento per cento al suo compito di cacciatrice: una ragazza predestinata nata per combattere le oscure forze del male.\nQuella stessa sera, Xander affiancher\u00e0 Buffy nella sua prima battaglia: salvare la dolce Willow che \u00e8 stata ingenuamente adescata\nda un vampiro. La sera successiva, Xander sar\u00e0 costretto ad uccidere il suo migliore amico Jesse, divenuto un vampiro.\nA Xander non baster\u00e0 mai essere considerato da Buffy come un semplice amico; e molto frequentemente cercher\u00e0 (in modi pi\u00f9 o meno espliciti) di abbordare la giovane.\nNell'episodio finale della prima stagione (La profezia), le regaler\u00e0 un bracciale e la inviter\u00e0 al ballo di fine corso, ricevendo un solenne rifiuto, in quanto la cacciatrice \u00e8 fortemente attrata da Angel: un vampiro che (al contrario della maggior parte degli altri) combatte i suoi simili per salvare gli innocenti, e di cui Xander sar\u00e0 sempre fermamente geloso.\nNel finale di stagione, sar\u00e0 proprio Xander a salvare Buffy, (che essendo stata morsa dal Maestro era svenuta in una profonda pozza d'acqua) praticandole la respirazione bocca a bocca che Angel non poteva praticare.\nSeconda stagione.\nNella seconda stagione Xander rinuncia a conquistare Buffy, capendo che non pu\u00f2 competere con Angel, ma non per questo rinuncia alla sua compagnia e alla loro amicizia. Nell'episodio \"L'unione fa la forza (1\u00baparte)\" rimarr\u00e0 chiuso insieme a Cordelia Chase, la snob della scuola, dentro allo sgabuzzino di casa Summers e la tensione accumulata esploder\u00e0 in un focoso bacio tra i due. All'inizio nessuno dei due \u00e8 interessato ad un rapporto serio, anche se in occasione della festa a sorpresa per il compleanno di Buffy, Xander presenter\u00e0 Cordelia come la sua fidanzata suscitando l'ira e la gelosia di Willow. Quando nell'episodio \"Caccia all'uomo\", per San Valentino Xander verr\u00e0 mollato dalla ragazza, capir\u00e0 quanto lei sia importante arrivando a chiedere ad Amy di fare un incantesimo per farla tornare da lui. Le incomprensioni si risolvono ed i due tornano a fare coppia fissa.\nDopo che Angel diventa malvagio cercando di uccidere chiunque sia vicino a Buffy, Xander (che non aveva mai visto il vampiro di buon occhio) decide di dover difendere Buffy ad ogni costo suscitando la gelosia di Cordelia. Quando dopo un attacco di Drusilla, una vampira della banda di Angel, Willow andr\u00e0 in coma Xander le riveler\u00e0 i suoi veri sentimenti, ma capendo che nel cuore della ragazza ora c'\u00e8 un altro, si far\u00e0 da parte. Nell'episodio conclusivo della seconda stagione, dopo che Willow si risveglia e pratica il rituale che restituisce l'anima ad Angel, a Xander viene affidato il compito di avvertire Buffy, ma quando si trover\u00e0 di fronte la cacciatrice, convinto che Angel rappresenti un pericolo, decider\u00e0 di tenere per s\u00e9 questa notizia. La seconda stagione si conclude e Buffy lascia Sunnydale, Xander ed il resto della gang decidono di prenderne il posto combattendo i vampiri con risultati davvero poco soddisfacenti.\nTerza stagione.\nAll'inizio della terza stagione Buffy, dopo quattro mesi torna a Sunnydale e in un primo momento Xander l'accoglie a braccia aperte, ma poi i rancori soffocati riemergono e lui come gli altri amici della ragazza le rinfacciano di essersene andata senza dir loro niente, senza pensare che gli amici si aiutano nel momento del bisogno. Dopo il brusco chiarimento lui Willow e Buffy ritorneranno pi\u00f9 uniti di prima, anche se un nuovo motivo di litigio sar\u00e0 il ritorno di Angel che Buffy ha tenuto nascosto a tutti e che Xander faticher\u00e0 non poco ad accettare. La sua storia con Cordelia, intanto, procede bene fino a quando Spike, il vampiro che insieme a Drusilla aveva portato scompiglio a Sunnyddale la stagione precedente, torna in citt\u00e0 nell'episodio \"Il sentiero degli amanti\" e lo rapisce per costringere Willow a fare un incantesimo che riporti Drusilla tra le sue braccia. Xander e la giovane strega rimangono prigionieri per delle ore, lui \u00e8 ferito ed entrambi credono di morire: in questo momento di sconforto i due decidono di baciarsi, riportando a galla sentimenti che entrambi avevano sepolto. Proprio in quel momento Cordelia ed Oz, il ragazzo di Willow, arrivano e li sorprendono. Le spiegazioni di Xander sono inutili e Cordelia arrabbiata e ferita decide di lasciarlo e questa volta per sempre.\nNell'episodio \"Il giorno dell'apocalisse\" dopo aver avuto varie disavventure finisce a letto con Faith, una nuova cacciatrice arrivata a Sunnydale, perdendo la sua verginit\u00e0, e nell'episodio \"Fatta per uccidere\" quando la ragazza ceder\u00e0 al suo lato oscuro, Xander si illuder\u00e0 di riuscire a salvarla, ma finir\u00e0 per essere quasi strangolato da Faith e salvato da Angel. Il ballo di fine anno \u00e8 ormai vicino e Xander si ritrova in compagnia di Anya Jenkins un ex-demone che notata l'attrazione che Xander prova per lei, senza mezzi termini, lo obbliga ad andare al ballo insieme. Quando Richard Wilkins, il nemico contro cui hanno combattuto tutta la stagione, vuole fare la sua ascensione per diventare un demone completo proprio il giorno dei diplomi, Xander riceve da Anya la proposta di scappare insieme, ma Xander rifiuter\u00e0 la proposta, affermando che il suo posto \u00e8 li con i suoi amici. Rimasto solo, il ragazzo si metter\u00e0 in prima linea per combattere il sindaco e i vampiri al suo servizio e con l'aiuto di Buffy e di tutti i ragazzi diplomandi riusciranno a vincere e sopravvivere alla cerimonia del diploma.\nQuarta stagione.\nXander ritorna a Sunnydale per la quarta stagione dopo aver passato l'estate in un disastroso viaggio in giro per l'America. Il suo ritorno sar\u00e0 per\u00f2 tutt'altro che piacevole: le sue due amiche frequentano l'universit\u00e0 mentre lui no. Questo sar\u00e0 un motivo di disagio per il ragazzo che si sentir\u00e0 escluso dalla vita delle due ragazze.\nDovendo trovare il suo posto ora che il liceo \u00e8 finito, Xander va a vivere nella cantina dei genitori pagando loro un affitto, e passa da un lavoro all'altro senza trovare niente di fisso.\nPer una manciata di episodi si ritrover\u00e0 anche a dover subire una convivenza forzata con Spike, ospite indesiderato in casa sua. L'unico punto fermo nella sua vita \u00e8 Anya, che dopo aver appreso della mancata ascensione del sindaco, ritorna a Sunnydale e i due diventano ben presto una coppia fissa.\nQuinta stagione.\nCon l'inizio della quinta stagione Xander si ritrova ad essere trasformato nel servitore del Conte Dracula ma per sua fortuna l'effetto dura solo per un episodio. Un motivo di cambiamento nel suo modo di vivere gli verr\u00e0 offerto nell'episodio \"Due gocce d'acqua\" quando si sdoppier\u00e0 in due entit\u00e0 distinte e vedr\u00e0 come il suo doppio vive la sua vita meglio di lui. Acquista cos\u00ec un suo appartamento, vi si trasferisce con Anya ed inizia a lavorare stabilmente come carpentiere in una ditta di costruzioni. Nell'episodio \"Il Triangolo\" dovr\u00e0 anche fare i conti con la gelosia di Anya verso Willow, ma non potendo scegliere tra le due donne ammetter\u00e0 di amarle entrambe anche se in maniera differente. Durante la stagione il gruppo si ritrova a dover affrontare Glory, dea malvagia degli inferi, e nell'episodio finale credendo di non sopravvivere propone ad Anya di sposarlo e lei accetta.\nSesta stagione.\nNei primi episodi della sesta stagione Xander aiuta Willow a riportare in vita Buffy e si ritrova anche a dover tenere fede alla proposta di matrimonio fatta ad Anya. In principio Xander non vuole comunicare la notizia agli amici e i due litigano spesso per questo motivo ma poi nell'episodio \"Bugia pericolosa\" prende il coraggio e comunica a tutti la buona notizia. Iniziano cos\u00ec i preparativi e Xander mostrer\u00e0 spesso una forte paura nel dover affrontare la vita coniugale. Nell'episodio \"Le campane dell'inferno\" incontriamo per la prima volta la famiglia di Xander: suo padre Anthony un alcolizzato che non ha una grossa opinione del figlio e sua madre Jessica succube del marito. Durante tutta la giornata prima della cerimonia i parenti del ragazzo capaeggiati dal signor Harris non faranno altro che causare problemi e Xander verr\u00e0 raggiunto da una versione futura di s\u00e9 stesso che gli mostrer\u00e0 come sar\u00e0 la sua vita se sposer\u00e0 Anya. Ci\u00f2 che il futuro ha in serbo per lui \u00e8 un matrimonio infelice e deprimente proprio come quello dei suoi genitori. Nonostante poi venga rivelato che lo \u201cXander futuro\u201d era in realt\u00e0 un ex vittima di Anya e la visione una bugia, Xander non si sposer\u00e0 con la ragazza: le dir\u00e0 di aver capito che per quanto l'ama, il matrimonio non fa per lui e la lascer\u00e0 andare da sola all'altare. In conseguenza di ci\u00f2 Anya torner\u00e0 ad essere una demone e non riuscendo a vendicarsi con i suoi poteri del mancato marito lo tradir\u00e0 con un rapporto sessuale con Spike. Per una serie di eventi Xander assister\u00e0 alla scena e furioso andr\u00e0 dal vampiro con l'intenzione di ucciderlo con il risultato di scoprire della relazione di Spike con Buffy.\nCon l'episodio \"Profondo rosso\" prendono il via gli eventi che porteranno alla fine della stagione e Xander si trover\u00e0 a dover combattere contro la sua migliore amica Willow, diventata malvagia in seguito alla morte di Tara. Alla fine in \"Baratro\" Xander si ritrova a dover bloccare Willow da solo e la sua professione di amore sincero, puro e incondizionato nei suoi confronti saranno l'unica arma in grado di fermarla.\nSettima stagione.\nNella settima stagione Xander si ritrova nuovamente single, ma salendo di grado nella sua carriera di carpentiere, diventando il responsabile del progetto di ricostruzione del liceo di Sunnydale (distrutto alla fine della terza stagione). Quando un gran numero di potenziali cacciatrici invader\u00e0 casa Summers per far fronte alla minaccia del Primo, Xander mostrer\u00e0 di essere molto maturato cercando di fornire quanto pi\u00f9 aiuto a Buffy, pur essendo privo di qualsiasi potere magico/metafisico, essendo comunque abile e atletico. Purtroppo verr\u00e0 anche preso di mira dal malvagio Caleb, un prete al servizio del Primo che con un pollice gli accecher\u00e0 l'occhio sinistro nell'episodio \"Ragazze sporche\". Anche se ferito, Xander non smetter\u00e0 mai di lottare ed infine, anche grazie al suo contributo, il nemico verr\u00e0 sconfitto. Tuttavia, il ragazzo perder\u00e0 Anya che morir\u00e0 nello scontro.\nL'ultima ubicazione di Xander viene data nella quinta stagione di \"Angel\", dove si scopre che il ragazzo \u00e8 in Africa con un gruppo di potenziali cacciatrici.\nOttava stagione.\nDopo la distruzione di Sunnydale, Buffy e gli altri si sparpaglieranno per il mondo alla ricerca di cacciatrici da reclutare per la nascente organizzazione anti-vampiri; come gi\u00e0 detto Xander andr\u00e0 in Africa e qui incontrer\u00e0 nuovamente Dracula, che ne far\u00e0 il suo schiavo e lo porter\u00e0 nel suo castello in Transilvania, fortunatamente per lui Buffy si recher\u00e0 al suo soccorso e lo salver\u00e0. Durante il periodo trascorso insieme tuttavia lui e il principe delle tenebre stringeranno una sorta di strana amicizia.\nRicongiunto con l'amica Xander inizier\u00e0 a rivestire il ruolo di direttore generale delle Cacciatrici dalla base centrale dell'organizzazione in Scozia, riferendosi a s\u00e9 stesso come a un Nick Fury di nuova generazione.\nIl ragazzo inizier\u00e0 inoltre una relazione fatta di flirt con la Cacciatrice nativa americana Renee e sar\u00e0 il principale consulente dell'ingigantita Dawn, la quale si \u00e8 allontanata dalla sorella ed \u00e8 troppo imbarazzata per rivelare a Willow il segreto della sua crescita smisurata, segreto che per\u00f2 racconter\u00e0 al ragazzo; ovvero aver perso la verginit\u00e0 col compagno di stanza del suo ragazzo Trismegisto Kenny.\nDopo l'attacco al castello da parte di alcuni vampiri asiatici dotati di poteri simili a quelli di Dracula, i quali ruberanno la Falce della guardiana con l'intento di utilizzarla per invertire l'incantesimo che d\u00e0 alle cacciatrici i loro poteri. Il ragazzo chieder\u00e0 aiuto al re dei vampiri in persona il quale accetter\u00e0 di aiutare l'amico e si recher\u00e0 con lui in Giappone dove nel corso della battaglia contro i vampiri giapponesi Xander vedr\u00e0 morire tra le sue braccia la sua nuova fiamma Renee, colta alle spalle da uno dei nemici. Sar\u00e0 Dracula a dare al ragazzo l'opportunit\u00e0 di vendicare l'amore perduto concedendogli di uccidere di persona il colpevole dell'omicidio.\nNonostante il lutto Xander dar\u00e0 prova di grande maturit\u00e0 anteponendo ai suoi dolori la guerra contro Twilight, dunque rester\u00e0 al castello mentre Willow e Buffy andranno a New York seguendo una percezione della rossa. Qui aiuter\u00e0 Dawn ad accettare il suo nuovo aspetto di centauro, ed assieme a lei ed alle cacciatrici respinger\u00e0 un nuovo attacco magico-scientifico di Amy e Warren sacrificando tuttavia buona parte del castello in un'esplosione. Poco dopo l'esperienza Xander e la ragazza scoprono un'attrazione reciproca che li porta a divenire una coppia.\nIl gruppo capir\u00e0 in seguito che il nemico \u00e8 sulle loro tracce seguendo la scia della magia che emettono e per sfuggirgli decideranno di recarsi da Oz ad imparare il modo di sopprimere la loro magia interiore. Cos\u00ec facendo per\u00f2 si privano dei poteri proprio nell'esatto momento in cui Twilight li assale con un esercito armato, in questa occasione la competenza militare del ragazzo si rivela indispensabile per reggere l'attacco e limitare le perdite, ma non a vincere la battaglia e difatti il gruppo viene sconfitto mentre Giles, Faith e Andrew vengono catturati. Successivamente, grazie all'aiuto dei redenti Amy e Warren, indirizzer\u00e0 la neo-potenziata Buffy verso la base di Twilight per liberare i compagni catturati. Quando il nemico si riveler\u00e0 essere Angel e ascender\u00e0 con Buffy ad una dimensione superiore rendendo l'attuale sacrificabile, egli combatter\u00e0 al fianco delle cacciatrici per difendere il proprio mondo dai demoni transdimensionali che lo invaderanno. A seguito della battaglia, culminante con la distruzione del \"Seme delle Meraviglie\" e la rimozione della magia in tutto il mondo, Xander torner\u00e0 a svolgere un impiego in campo edile e andr\u00e0 a convivere con Dawn a San Francisco, dando ospitalit\u00e0 anche a Buffy nel loro appartamento.\nPoteri e Abilit\u00e0.\nXander non possiede alcuna capacit\u00e0 sovrumana. Questo \u00e8 uno dei tanti drammi di Xander, pi\u00f9 volte ribadito nel corso della serie, ma \u00e8 anche il suo vero punto di forza. Viene mostrato come un semplice essere umano e dimostra che la sua sola forza di volont\u00e0 possa fare la differenza.\nNell'episodio \"Halloween\" acquisisce le conoscenze di un soldato dell'esercito e le conserver\u00e0 per diverso tempo.\nUna capacit\u00e0 particolare che gli viene riconosciuta da Dawn nell'episodio \"Addestramento\" \u00e8 quella di vedere pi\u00f9 chiaramente degli altri i pregi ed i difetti di chi gli sta intorno, proprio perch\u00e9 nessuno si cura di lui. Questa sua forza umana nel capire e vedere nel profondo gli altri, porta Caleb a cavargli un occhio sapendo che ci\u00f2 provocher\u00e0 la rabbia e la furia di Buffy.\nSebbene Willow gli proponga di tentare di ricostruirgli magicamente l'occhio perduto, Xander non accetta, portando quindi una benda nera \"stile pirata\".\nNell'Ottava stagione Xander dimostra anche grandi abilit\u00e0 di coordinazione e leadership nel muovere le Cacciatrici da dietro le quinte, capacit\u00e0 forse rimastagli dai ricordi militari.\nAd ogni modo nel corso degli anni Xander ha ottenuto una discreta conoscenza del corpo a corpo e nell'uso delle armi da taglio e da fuoco, affinata tanto che nell'ottava stagione lo si vede perfino allenarsi alla boxe ed affrontare orde di demoni al fianco delle cacciatrici. Nonostante ci\u00f2 preferisce lasciare i combattimenti ai compagni e si considera solo un \"supporto tecnico\".\nInoltre Xander, causa i numerosi lavori svolti durante la vita, \u00e8 praticamente un tuttofare. Estremamente pratico in pi\u00f9 applicazioni manuali, e soprattutto \u00e8 un eccellente carpentiere e sa guidare diversi veicoli, tra i quali automobili, blindati, motociclette, mezzi da neve e perfino elicotteri.\nSviluppo e impatto culturale.\nIn pi\u00f9 occasioni Joss Whedon ha dichiarato di essersi ispirato a se stesso, in particolare durante gli anni delle scuole superiori, per il personaggio di Xander.\nNel suo libro \"Why Buffy Matters: The Art of Buffy the Vampire Slaye\" Rhonda V. Wilcox descrive come Xander abbia molte caratteristiche in comune con il personaggio di Ron Weasley in Harry Potter, come l'amicizia con il protagonista, l'appartenenza alla classe lavoratrice e l'essere oggetto di scherno a scuola. Diversamente dagli altri personaggi principali della serie Xander non possiede poteri speciali o abilit\u00e0 sovraumane e questo rende ancora pi\u00f9 notevoli il suo coraggio e la lealt\u00e0 verso i suoi amici.\nL'arco narrativo del personaggio attraverso la serie segue la sua lotta per diventare pi\u00f9 maturo e per guadagnare il rispetto degli altri. Diversi critici, come J. Michael Richardson e J. Douglas Rabb, hanno affermato che il personaggio di Xander, in quanto uomo comune in mezzo ad un gruppo di eroi dotati di superpoteri rappresenta il pubblico e il fatto che anche le persone normali possono essere capaci di salvare il mondo. Una diversa analisi vede Xander come una persona metaforicamente disabile, le cui capacit\u00e0 di combattere il male sono continuamente messe in dubbio per il fatto di essere un semplice umano, che durante il corso della serie impara ad accettare le proprie debolezze e a dare valore ai propri contributi alla squadra.\nIl tredicesimo episodio della terza stagione della serie TV, intitolato Il giorno dell'Apocalisse (The Zeppo nella versione originale inglese) vede come protagonista Xander, mentre gli altri personaggi del cast principale ricoprono ruoli secondari. In \"Production Notes: Doodles in the Margins of Time\" Russell T Davies, produttore esecutivo di Doctor Who, ha spiegato di essersi ispirato a tale episodio di Buffy l'ammazzavampiri e all'episodio della settima stagione di per l'ideazione dell'iconico episodio Sulle tracce del mito (titolo originale Love &amp; Monsters) della seconda stagione del Dottore. In tale episodio, il primo dei cosiddetti \"Doctor-lite\", protagonista non \u00e8 infatti il Dottore ma alcuni personaggi comprimari."}
{"id": "685571", "revid": "65435", "url": "https://it.wikipedia.org/wiki?curid=685571", "title": "Simen Hestn\u00e6s", "text": ""}
{"id": "685573", "revid": "1543377", "url": "https://it.wikipedia.org/wiki?curid=685573", "title": "Governatorato di Kasserine", "text": "Il governatorato di Kasserine \u00e8 uno dei 24 governatorati della Tunisia. Venne istituito nel 1956 e si trova nella parte centro-occidentale del paese, al confine con l'Algeria; suo capoluogo \u00e8 Kasserine.\nGeografia.\nIl governatorato confina a ovest con la provincia di T\u00e9bessa in Algeria (dalla quale \u00e8 separata da 220\u00a0km di confine), a nord con i governatorati tunisini\ndel Kef e di Siliana,\na est con il governatorato di Sidi Bouzid e a sud con il governatorato di Gafsa.\nNella sua zona meridionale si trova la steppa semiarida di Majel Bel Abb\u00e8s.\nA ovest si trova il monte pi\u00f9 alto della Tunisia (djebel Chambi, 1.544 ) che d\u00e0 il nome alla riserva naturale circostante.\nIl territorio si trova tra i 390 e i 1544 mslm e pi\u00f9 della met\u00e0 si trova oltre gli 800 mslm.\nSecondo classificazione dei climi di K\u00f6ppen la maggior parte del territorio risulta avere un clima steppico con inverno freddo (BSk), la zona pi\u00f9 meridionale \u00e8 classificata come clima desertico con inverno freddo BWk.\nNel governatorato di Kasserine le zone boschive sono relativamente frequenti e per l'80% della superficie ricoperti da pino d'Aleppo. Quest'ultime foreste rappresentano il 36% di tutte le foreste di pino d'Aleppo della Tunisia e vengono sfruttate economicamente anche raccogliendone i semi, detti \"zgougou\", con i quali si prepara il dolce tradizionale assidat zgougou (\u0639\u0635\u064a\u062f\u0629 \u0627\u0644\u0632\u0642\u0648\u0642\u0648).\nOltre al monte pi\u00f9 elevato del Paese (Djebel Chambi, 1544 m) fanno parte del governatorato anche altri monte quali Djebel Selloum (1373 m) e Djebel Semmama (1314 m). Il principale corso d'acqua della regione \u00e8 il Oued Derb lungo il quale si trovano i resti della diga costruita dagli antichi romani. Il confine orientale del governatorato corrisponde in buona parte all'Oued Sbeitla.\nSuddivisione amministrativa.\nIl governatorato di Kasserine \u00e8 suddiviso amministrativamente in 13 delegazioni, 12 municipalit\u00e0, sei consigli rurali e 106 imada\nInfrastrutture e trasporti.\nIl territorio \u00e8 attraversato da nord a sud dalle strade nazionali RN 17 (Tabarka - Th\u00e9lepte) e RN 15 (Gab\u00e8s - Gafsa -Th\u00e9lepte - T\u00e9bessa, Algeria) e da est a ovest dalla nazionale RN 13 (Sfax-Kasserine).\nNessuna localit\u00e0 del governatorato di Kasserine \u00e8 servita da collegamenti ferroviari per passeggeri per i quali la stazione pi\u00f9 prossima a nord si trova a Kal\u00e2a Khasba (collegata con Tunisi) nel governatorato del Kef e quella pi\u00f9 prossima a sud a Gafsa (sulla linea Sfax-Touzeur).\nEconomia e societ\u00e0.\nSecondo uno studio di un istituto di ricerca governativo pubblicato nel 2012, si tratta del governatorato con il peggior valore rispetto all'Indice di sviluppo regionale, risultando il peggiore per gli indici riguardanti l'educazione, ricchezza e occupazione, giustizia e uguaglianza e penultimo nell'indice riguardante salute e popolazione.\nRisultava per gli anni 2010 o immediatamente precedenti particolarmente diffuso l'analfabetismo (31% contro il 12% nel governatorato di Tunisi) ed \u00e8 bassissima la percentuale di famiglie che possono accedere a internet (3% contro il 15% a Tunisi). Il tasso di disoccupazione \u00e8 molto elevato (29%) e la diffusione di piccole e medie imprese \u00e8 quasi inesistente (0,2 contro il 3,1 di Tunisi). L'accesso all'acqua potabile \u00e8 limitato (50% contro il 99% a Tunisi) un limitato accesso alla rete fognaria e un tasso di povert\u00e0 elevato. L'indice alla salute risulta particolarmente basso per un ridotto accesso ai servizi della sanit\u00e0, una scarsa presenza di medici (circa 0.4 ogni 1000 abitanti) e un ridotto numero di posti letto ospedalieri. La popolazione femminile risulta particolarmente svantaggiata con un tasso di occupazione femminile che \u00e8 circa la met\u00e0 di quello maschile.\nGovernatori.\nElenco dei governatori di Kasserine a partire della sua istituzione:"}
{"id": "685574", "revid": "963244", "url": "https://it.wikipedia.org/wiki?curid=685574", "title": "Aniceto Ferrante", "text": "Biografia.\nDiscendente di una famiglia di notabili originaria di Valmontone, trasferitasi poi a Civita d'Antino e quindi ad Alvito, il giovane Aniceto era il figlio primogenito di Giovanni Battista e Caterina Panicali Rossi e ricevette la sua prima istruzione dallo zio Innocenzo, parroco della collegiata di San Simeone in Alvito. Proseguiti gli studi presso i Barnabiti di Napoli, rinunci\u00f2 alla ricca primogenitura per entrare nell'Oratorio filippino di quella citt\u00e0, dove fu poi ordinato sacerdote nel 1847 e dove rest\u00f2 fino al 1873, acquistando fin dai suoi primi anni di ministero grande fama e notoriet\u00e0 per la vastit\u00e0 della cultura e la rettitudine della vita.\n\u00abOratore sacro, confessore ambitissimo, fu adibito dai superiori e dalla curia arcivescovile in uffici importanti e delicatissimi e fu stimato e tenuto in gran conto dallo stesso pontefice Pio IX. Ebbe relazioni con scrittori, letterati, vescovi e cardinali tra cui il cardinale Capecelatro che lo am\u00f2 pi\u00f9 che fratello. Si occup\u00f2 senza interruzione a scrivere libri di ascetica, di polemica, omeliari, vite di santi. Di queste divennero subito ricercate quelle del Venerabile Giovenale Ancina, di San Francesco Caracciolo, di San Pietro d'Alcantara, di Santa Francesca dalle cinque piaghe e di San Vincenzo Ferreri.\u00bb\nNel concistoro del 21 marzo 1873 Pio IX lo elev\u00f2 alla sede vescovile di Gallipoli e il 23 marzo fu consacrato vescovo in Santa Maria in Vallicella, la chiesa romana dell'ordine dei Filippini. Monsignor Ferrante resse la diocesi affidatagli avendo a cuore non solo l'anima ma anche la mente dei suoi fedeli e il suo breve episcopato \u00e8 ricordato per le attenzioni da lui rivolte al seminario e alla cultura in genere. Nel 1878 per\u00f2, angustiato da gravi disturbi di salute, chiese di essere esonerato dall'incarico. Nominato vescovo titolare della sede di Callinico, amministr\u00f2 la diocesi di Gallipoli fino al 17 maggio 1879, quando gli subentr\u00f2 come successore il cappuccino Gesualdo Nicola Loschirico. Rientrato ad Alvito, pot\u00e9 dedicare gli ultimi anni della sua vita a quell'attivit\u00e0 di scrittore e studioso che gli era sempre stata congeniale e che ne aveva gi\u00e0 diffuso la fama in tutta Italia.\nGenealogia episcopale.\nLa genealogia episcopale \u00e8:"}
{"id": "685575", "revid": "1880836", "url": "https://it.wikipedia.org/wiki?curid=685575", "title": "X-Play", "text": "X-Play \u00e8 un programma televisivo in onda su GXT, canale 702 del bouquet di Sky. Il programma si occupa di recensire gli ultimi videogiochi disponibili sul mercato al fine di guidare i giocatori all'acquisto. Affinch\u00e9 ci\u00f2 sia possibile, \"X-Play\" si serve di due conduttori presenti in studio e di numerosi filmati tratti da scene di gioco reale. Ogni gioco viene commentato e valutato con un voto da 1 a 5, dove 1 rappresenta il minimo e 5 il massimo voto possibile.\nStoria.\nX-Play nasce negli USA: dal 1998 \u00e8 in onda sull'emittente americana via cavo \"G4\". Il conduttore originale del programma, Adam Sessler, \u00e8 stato affiancato nel corso delle stagioni da diverse co-conduttrici come Morgan Webb, che ricopre anche il ruolo di produttrice del programma.\nX-Play nella sua storia ha cambiato nome per ben 3 volte: il format originale, infatti, si intitola \"GameSpot TV\". Successivamente il nome \u00e8 stato mutato in \"Extended Play\" e, infine, \"X-Play\".\nLa versione italiana.\n\"X-Play\" \u00e8 stato importato in Italia soltanto nel 2006, sull'emittente satellitare GXT per conto di una produzione Jetix. Il programma non \u00e8 mai stato adattato: ci\u00f2 che va in onda \u00e8 la versione americana, il cui audio viene coperto dalle voci di due speaker italiani, Christian Recalcati e Fabrizio Ponciroli.\nControversie sulla versione italiana.\nLa scelta di non adattare il programma ha mutato radicalmente la struttura di \"X-Play\", la quale ha quasi totalmente perso la funzione di critica videoludica per una pi\u00f9 spensierata chiave ironica e non approfondita. Questa scelta ha suscitato numerose reazioni nel mondo dei giocatori, i quali hanno pesantemente bocciato il metodo di conduzione di Recalcati e Ponciroli. In particolare i due speaker italiani sono spesso accusati di non conoscere minimamente il gioco che stanno recensendo o addirittura le console di gioco.\nUn esempio di quanto descritto \u00e8 dato dalla descrizione del gioco \"\" per GameCube avvenuta in una puntata del 2006, in cui il protagonista Link \u00e8 stato deliberatamente definito da Ponciroli \"un folletto\"."}
{"id": "685576", "revid": "1658", "url": "https://it.wikipedia.org/wiki?curid=685576", "title": "Marta Argerich", "text": ""}
{"id": "685583", "revid": "4462", "url": "https://it.wikipedia.org/wiki?curid=685583", "title": "Museo di Scienze Naturali dell'Alto Adige", "text": ""}
{"id": "685588", "revid": "745179", "url": "https://it.wikipedia.org/wiki?curid=685588", "title": "ASPIAG", "text": ""}
{"id": "685589", "revid": "767487", "url": "https://it.wikipedia.org/wiki?curid=685589", "title": "Drammaturgia", "text": "La drammaturgia \u00e8 l'arte di scrivere drammi. Con lo stesso termine viene identificata anche la produzione letteraria e la poetica teatrale di un determinato drammaturgo, che \u00e8 colui il quale scrive testi per il teatro. Questi testi compongono la letteratura teatrale.\nIl termine drammaturgia deriva dalla parola drammaturgo, che in greco antico si compone delle parole \"agire\" e \"opera\". Seguendo il significato originario del termine, la parola drammaturgia ha assunto un significato pi\u00f9 ampio dell'originale, non limitandosi unicamente ad indicare l'atto dello scrivere per il teatro identificabile con un testo teatrale come prodotto, ma anche la serie di connessioni interne che esistono tra i diversi elementi che compongono lo spettacolo. Per questa ragione, non \u00e8 sbagliato parlare di drammaturgia musicale o drammaturgia dell'attore, riferendosi alla scrittura per la scena di entrambe le componenti. In questo caso, per identificare l'esecutore di una drammaturgia, anzich\u00e9 di drammaturgo si parla di dramaturg o dramaturg di scena.\nIl termine drammaturgia intesa come drammaturgia di scena ovvero come il lavoro svolto da un dramaturg \u00e8 stato usato per la prima volta dallo scrittore, drammaturgo e filosofo Gotthold Ephraim Lessing, che nel suo saggio \"Hamburgische Dramaturgie\" (it. \"La drammaturgia di Amburgo\") 1767-1769, composto dalle critiche alle messinscene del Teatro Nazionale di Amburgo, teorizza una scrittura della e per la scena da non intendersi come mera raccolta di copioni da produrre, ma come modo per applicare e favorire la nascita di un'idea di teatro nazionale di derivazione anglosassone, libero dai vincoli dei canoni del teatro classico francese e che ampliasse i teoremi espressi da Aristotele nella sua \"Poetica\"."}
{"id": "685591", "revid": "125177033", "url": "https://it.wikipedia.org/wiki?curid=685591", "title": "Francesco Mul\u00e8", "text": "Biografia.\nEra figlio del compositore Giuseppe Mul\u00e8 e del soprano Lea Tumbarello.\nHa partecipato, quasi sempre come caratterista, a numerosi film commedia, prevalentemente fra gli anni cinquanta e gli anni sessanta.\nHa tra l'altro interpretato il fotoromanzo \"Aiutami, signore!\" con \"Olga Solbelli\" e \"Gaetano Quartararo\"(\"Super Costa Azzurra\" n.26, febbraio 1964).\nFu per diversi anni protagonista del \"Carosello\" della Birra Peroni insieme a Solvi St\u00fcbing.\nAlla carriera di attore ha affiancato quella di doppiatore: la sua voce \u00e8 rimasta legata al personaggio dell'Orso Yoghi, da lui caratterizzato.\nMuore il 4 novembre 1984 a 57 anni in un ospedale romano, dove era stato ricoverato qualche tempo prima per una grave malattia."}
{"id": "685592", "revid": "121479848", "url": "https://it.wikipedia.org/wiki?curid=685592", "title": "Johann Jakob Breitinger", "text": "Biografo.\nFiglio di Franz Caspar, segretario del Consiglio segreto del duca del W\u00fcrttemberg, e di Verena Schobinger, frequent\u00f2 il Collegium humanitatis e il Carolinum di Zurigo, ottenendo nel 1720 l'abilitazione all'insegnamento della teologia. Quello stesso anno conobbe Johann Jakob Bodmer, fondando con lui nel 1721, a imitazione del settimanale inglese di Joseph Addison \"The Spectator\", i \"Discourse der Mahlern\" (\"Discorsi dei pittori\") e poi la \"Societ\u00e0 dei pittori\" e la \"Societ\u00e0 elvetica di storia\". \nIl suo orientamento venne manifestato con ancora maggiore chiarezza nel trattato intitolato \"Von dem Einfluss und dem Gebrauche der Einbildungskraft\" (\"Dell'influsso e dell'uso della fantasia\") del 1722 nel quale si evidenzi\u00f2 una notevole influenza dei teorici inglesi sull'entusiasmo letterario ed etico.\nStamp\u00f2 numerose opere, tra cui la \"Bibbia dei Settanta\" nel 1732, le liriche di Martin Opitz e il Codice di Manesse. Nel 1731 insegn\u00f2 lingua ebraica nel Collegium humanitatis e nel Carolinum; dal 1740 logica e retorica e dal 1745 fu professore di greco al Carolinum. \nNei suoi studi di estetica si pose in contrapposizione con la Scuola classicista di Johann Christoph Gottsched, privilegiando in letteratura i valori del meraviglioso e del fantastico.\nLe sue opere fondamentali, quali la \"Kritische Dichtkunst\" (\"Poetica critica\") del 1740 e la \"\"Kritische Abbandlung von der Natur, den Absichten und dem Gebrauch der Gleichnisse\" (\"Saggio critico sulla natura, le intenzioni e l'uso delle immagini\") sempre dello stesso anno, riavvicinarono Breitinger a Gottsched, visto che il succo di questi due trattati fu l'accettazione della regola dell'imitazione della natura oltre a quella della verosimiglianza artistica, a scapito della fantasia creativa. \nSi occup\u00f2 anche di pedagogia fondando nel 1768 la Societ\u00e0 ascetica per il perfezionamento nella formazione dei futuri pastori. "}
{"id": "685600", "revid": "121659771", "url": "https://it.wikipedia.org/wiki?curid=685600", "title": "Don Bosco (miniserie televisiva)", "text": "Don Bosco \u00e8 una miniserie televisiva italiana del 2004 diretta da Lodovico Gasparini.\nProduzione e distribuzione.\nCoprodotta da Rai Fiction, Lux Vide, Blue Star Movies e Lux Vide GmbH, nel formato originario la miniserie \u00e8 composta da 2 puntate dalla durata di 100 minuti ciascuna. \u00c8 diretta dal regista Lodovico Gasparini e narra la vita di don Giovanni Bosco, interpretato da Flavio Insinna. Venne trasmessa in prima visione da Rai 1 nel formato originario in prima serata il 22 e il 23 settembre 2004. La rete ammiraglia della Rai ha proposto anche una versione ridotta della fiction, nel formato di film per la televisione dalla durata di 114 minuti. Nel 2009 la fiction \u00e8 stata riproposta in replica TV2000 nel formato originario.\nLa miniserie, le cui riprese sono iniziate nell'estate del 2003, \u00e8 stata girata a Torino, a Roma e nei pressi di Viterbo, nel chiostro di Santa Maria della Quercia, dove \u00e8 stato ricostruito il convitto torinese che vide gli inizi dell'opera di don Bosco. Narrata in \"flashback\", \u00e8 il racconto di una vocazione vissuta nel segno della gioia e dell'ottimismo, nonostante le difficolt\u00e0 che disseminano il cammino del protagonista.\nIl film \u00e8 stato girato in lingua inglese, e successivamente gli attori si sono doppiati in italiano.\nTrama.\nLa vicenda si svolge in Piemonte nel 1800. Il piccolo contadino Giovanni Bosco mostra un'intelligenza spiccata e il desiderio di studiare: sull'esempio del suo mentore, un anziano curato, si far\u00e0 prete. A Torino, ormai adulto, don Bosco entra in contatto con la giovent\u00f9 disperata della grande citt\u00e0: bambini e adolescenti costretti a mendicare e rubare, sfruttati per lavori pesanti e sottopagati. L'uomo mette in pratica un'idea rivoluzionaria: un oratorio settimanale dove i ragazzi potranno giocare, imparare e, soprattutto, sentirsi ancora persone degne d'amore. Il vicario di citt\u00e0 Clementi, che considera quei giovani irrecuperabili, lo ostacola in ogni modo, e lo stesso don Bosco vacilla quando uno dei suoi protetti uccide un uomo durante una rapina.\nLa generosa offerta di un torinese gli offre l'occasione di ricominciare: aprir\u00e0 in campagna un nuovo oratorio, munito anche di laboratori per insegnare un mestiere ai suoi ragazzi. L'ostracismo delle gerarchie continua: il nuovo arcivescovo Lorenzo Fassati impone a don Bosco di sciogliere la congregazione dei Salesiani, da lui fondata su consiglio del vicario Clementi, pentito e morente. La notizia getta nello sconforto il prete, gi\u00e0 malato, fin quasi ad ucciderlo. Ripresosi, don Bosco presenta le sue scuse ufficiali a Fassati, insegnando ai suoi ragazzi il valore dell'umilt\u00e0. Il Papa approver\u00e0 poi definitivamente la congregazione dei Salesiani.\nProduzione.\nLa miniserie \u00e8 stata girata fra Roma, Viterbo e Torino."}
{"id": "685603", "revid": "93556", "url": "https://it.wikipedia.org/wiki?curid=685603", "title": "Vincenzo Galdi", "text": "Biografia.\nVincenzo Galdi nacque nel 1871 a Napoli e mor\u00ec nel 1961 a Roma, dove \u00e8 sepolto nel cimitero del Verano.\nLa documentazione disponibile ce lo mostra inizialmente, verso i diciott'anni, a Napoli come modello e assistente di Wilhelm von Pl\u00fcschow.\nQuando Pl\u00fcschow si trasfer\u00ec da Napoli a Roma, Galdi lo segu\u00ec. Una lettera del gennaio 1896 di Theodore F. Dwight (1846-1917) \u00e8 il solo documento diretto su di lui che abbiamo per ora. Dwight, raccontando una visita allo studio di Pl\u00fcschow a Roma, scrive:\nIn questo periodo Galdi inizi\u00f2 ad imparare la fotografia da Pl\u00fcschow. Ci\u00f2 \u00e8 dimostrato dall'esistenza d'immagini che utilizzano sia gli stessi modelli sia gli stessi ambienti delle foto di Pl\u00fcschow, ma che sono firmate da Galdi.\nAttorno al 1900 Galdi, ormai sposato con la bellissima Virginia Guglielmi, apre uno studio autonomo, indicato sui timbri delle sue immagini in \"Via Sardegna 55, presso la via Campania\" (in realt\u00e0 a pochi passi dallo studio di Pl\u00fcschow, che era in via Sardegna 34).\nPu\u00f2 darsi che nel corso della separazione Galdi abbia portato con s\u00e9 alcuni negativi gi\u00e0 utilizzati dall'azienda di Pl\u00fcschow, o pu\u00f2 darsi addirittura che la separazione sia stata solo formale ma che i due fotografi abbiano continuato a collaborare, fatto sta che esemplari diversi delle stesse immagini portano a volte il timbro di Galdi e a volte quello di Pl\u00fcschow. Ci\u00f2, ovviamente, accresce la confusione attributiva relativa alla produzione di questo fotografo e a quella del suo maestro.\nProduzione.\nFin dall'inizio Galdi rivela un approccio ancora pi\u00f9 esplicito all'erotismo di quanto non fosse quello, per i tempi gi\u00e0 audace, del suo maestro.\nGaldi inoltre accentua, rispetto a Pl\u00fcschow, la produzione di foto di nudo femminile: non \u00e8 chiaro se ci\u00f2 sia avvenuto per sua predilezione personale per le donne o se per una strategia intesa ad evitare la concorrenza del pi\u00f9 affermato studio di Pl\u00fcschow, noto specialmente per i suoi nudi maschili.\nLa produzione galdiana di nudo \u00e8 gi\u00e0 (troppo precocemente) \"industriale\", e trasgredisce deliberatamente in pi\u00f9 di un'occasione i confini tra \"erotismo artistico\" e franca pornografia. Nei nudi maschili Galdi propone ad esempio modelli in erezione, cosa naturalmente evitata dai fotografi d'arte dell'epoca.\nDotato di una buona tecnica artistica, che nei nudi pi\u00f9 studiati gli consente di arrivare a risultati artistici di tutto rispetto, Galdi preferisce comunque nella sua produzione un approccio tutto sommato seriale e meno studiato dal punto di vista estetico, nel quale l'erotismo \u00e8 affrontato in modo pi\u00f9 diretto, rinunciando a molti degli alibi d'arte che coprivano la produzione di nudo erotico in quegli anni.\nFine dell'attivit\u00e0.\nQuasi per caso, nei documenti che riguardano lo scandalo che pose fine all'attivit\u00e0 di Wilhelm von Pl\u00fcschow nel 1907, appare la notizia che anche un altro fotografo romano di nudo era stato arrestato e condannato per \"oltraggio alla morale\". Xavier Mayne ci fa sapere nel 1908, nel suo \"The Intersexes\":\nIn effetti, in un trafiletto di cronaca, su \"Il Messaggero\" del 2 aprile 1907, riguardante il processo contro il fotografo tedesco \u00e8 scritto:\nDopo questa vicenda, Galdi abbandon\u00f2 l'attivit\u00e0 di fotografo per aprire una galleria d'arte in Via del Babuino a Roma.\nProblemi critici.\nUn giudizio critico sull'opera di Galdi \u00e8 ancora difficile, dato che una parte non trascurabile delle sue immagini disponibili in pubblicazione \u00e8 stata edita sotto attribuzioni errate, di solito sotto il nome di Pl\u00fcschow, ma anche sotto quello di Wilhelm von Gloeden.\nA volte la confusione \u00e8 stata intenzionale, per smerciare sul mercato antiquario un'immagine con un'attribuzione di maggiore valore commerciale, ma spesso \u00e8 derivata semplicemente dal fatto che fino ad oggi non \u00e8 stato compiuto uno studio storico-critico su di lui e sul suo lavoro. Anche le opere a stampa che, negli ultimi anni, hanno iniziato a trattare Galdi come personalit\u00e0 artistica a s\u00e9, non sono per ora state in grado di aggiungere chiarimenti biografici alle scarse notizie qui esposte."}
{"id": "685604", "revid": "65435", "url": "https://it.wikipedia.org/wiki?curid=685604", "title": "Diciannovesimo secolo", "text": ""}
{"id": "685606", "revid": "1013865", "url": "https://it.wikipedia.org/wiki?curid=685606", "title": "Governatorato di Zaghouan", "text": "Il governatorato di Zaghouan \u00e8 uno dei 24 governatorati della Tunisia. Venne istituito nel 1976 e si trova nella parte centrosettentrionale del paese; suo capoluogo \u00e8 Zaghouan."}
{"id": "685607", "revid": "287204", "url": "https://it.wikipedia.org/wiki?curid=685607", "title": "Hvis lyset tar oss", "text": "Hvis lyset tar oss \u00e8 il terzo album discografico di Burzum. Composto e registrato nel 1992, fu pubblicato nel 1994, mentre Varg Vikernes era in prigione.\nIl disco.\nL'opera si presenta come una mediazione tra i due estremi che caratterizzano la produzione di Vikernes: il violento black metal e la musica ambient che caratterizzer\u00e0 le produzioni di Burzum in prigione (\"Dau\u00f0i Baldrs\" e \"Hli\u00f0skj\u00e1lf\"). I primi tre brani sono black metal con un sottofondo ambient (la violenza sonora aumenta in particolare nella seconda canzone, che d\u00e0 il titolo all'album e che si caratterizza per una maggiore forza dei blast beat), mentre la quarta (\"Tomhet\" in italiano \"vuoto\") \u00e8 un brano interamente ambient.\nSecondo lo stesso Vikernes, \"Hvis lyset tar oss\" \u00e8 un concept album che tratta:\n Vikernes ricorre minormente a figure simboliche (come il \"Saggio\" nel precedente lavoro, o le figure mitologiche) compiendo pi\u00f9 che altro riflessioni di carattere universale (ed \u00e8 soprattutto il caso del brano d'apertura \"Det som en gang var\"). Da molti critici \u00e8 ritenuto uno dei pi\u00f9 grandi album di black metal, grazie alla sua capacit\u00e0 di superarne i confini pur obbedendo ai suoi canoni. Secondo le parole del suo autore, questo \u00e8 il suo album preferito.\nRegistrazione.\n\"Hvis lyset tar oss\" \u00e8 stato registrato nel settembre 1992 nel Grieghallen Lydstudio di Bergen. \u00c8 stato prodotto dallo stesso Varg Vikernes e da Eirik \"Pytten\" Hundvin, il proprietario dello studio Grieghallen. Lo stesso Vikernes afferma che gli ci vollero solo dalle venti alle trenta ore per registrare tutto alla prima ripresa tranne la traccia di batteria per il brano \"Hvis lyset tar oss\".\nDescrizione dei brani.\n\"Det som en gang var\".\nLa traccia \u00e8 stata descritta come un \"inno black metal\" con il suo riff di chitarra metal accompagnato da una nostalgica melodia elettronica al sintetizzatore. La voce in Screaming arriva solo dopo quattro minuti e dopo otto minuti il tono della chitarra diventa pi\u00f9 forte, pi\u00f9 nitido e pi\u00f9 prominente. La voce \u00e8 stata descritta come \"un urlo terribile che dialoga con i temi della tastiera maestosi mentre la chitarra rimane in sottofondo\". Uno dei riff principali nel brano \u00e8 stato successivamente utilizzato nella canzone dei Gorgoroth \"An Excerpt of X\" dall'album \"Incipit Satan\" (2000).\n\"Hvis lyset tar oss\".\nRispetto al suo predecessore sull'album, questo brano \u00e8 significativamente pi\u00f9 grezzo. A partire da riff caotici e batteria martellante sfocia successivamente in una sorta di melodia per poi tornare infine al caos iniziale.\n\"Inn i slottet fra droemmen\".\nUna traccia che inizia in modo caotico con un ritmo di batteria martellante e trova il suo vero tema melodico mentre un'altra chitarra si fa lentamente spazio all'interno della canzone.\n\"Tomhet\".\nUnica traccia ambient dell'album, che per la maggior parte \u00e8 sorretta esclusivamente da tastiere. Solo dopo 10 minuti entra un tamburo sottostante. Il pezzo \u00e8 stato descritto come \"una silenziosa sonata elettronica che avrebbe potuto essere composta per una sessione di meditazione New Age\".\nCopertina.\nLa copertina dell'album \u00e8 costituita da una incisione dell'artista norvegese del XIX secolo Theodor Kittelsen intitolata \"Fattigmannen\". Vikernes dedic\u00f2 l'album a Fenriz del gruppo black metal norvegese Darkthrone e a \"Demonas\", un possibile riferimento a Demonaz degli Immortal.\nPubblicazione.\nIl disco fu pubblicato nel maggio 1994 in diversi formati: CD limitato a 1000 copie per Misantrophy; CD digipack per Misantrophy; LP gatefold con disco color marmo, limitato a 2000 copie per Misantrophy; LP limitato a 2000 copie ristampato nel 2005 per la Back on Black. Nel 2010 \u00e8 stato infine ristampato dalla Byelobog Productions.\nLe copie promozionali del disco inviate alle fanzine includevano il brano \"Et hvitt lys over skogen\" al posto di \"Tomhet\". L'album \u00e8 stato pubblicato come prima uscita della Misanthropy Records (n. cat. AMAZON 001) in Inghilterra e seconda uscita dell'etichetta di propriet\u00e0 di Vikernes, la Cymophane Productions (EYE 002) in Norvegia. La traccia \"Et hvitt lys over skogen\" \u00e8 stata inclusa nel 1998 nella compilation \"Presumed Guilty\" della Misanthropy Records e in vari bootleg.\nAll'epoca della pubblicazione dell'album, Vikernes aveva diversi problemi con la giustizia in quanto era sotto custodia con l'accusa di omicidio e incendio doloso. Ci\u00f2 signific\u00f2 che nessuna casa discografica affermata era interessata a pubblicare il suo materiale. Originariamente, Vikernes aveva pianificato di gestire l'uscita dell'album da solo attraverso la sua Cymophane Productions, ma a causa della sua detenzione in carcere questo non fu possibile. Per protestare contro il fatto che Vikernes non fosse in grado di pubblicare il suo album, un fan fond\u00f2 addirittura l'etichetta discografica Misanthropy Records, con l'unico scopo di pubblicare \"Hvis lyset tar oss\" che divenne cos\u00ec il primo album pubblicato dall'azienda. La Misanthropy ha successivamente pubblicato tutti gli album seguenti di Burzum e diversi album di In the Woods..., Ved Buens Ende e Mayhem.\nAccoglienza.\n\"Hvis lyset tar oss\" \u00e8 stato descritto nelle recensioni come un classico black metal e una pietra miliare di questo genere musicale, mentre la traccia d'apertura \"Det som en gang var\" \u00e8 stata definita \"un'epopea black metal\". Il recensore Channing Freeman di sputnikmusic ha scritto a proposito di \"Hvis lyset tar oss\": \"\"Hvis lyset tar oss\" mostra il genere nella sua forma pi\u00f9 pura. Mentre band come gli Ulver hanno portato alla gente una musica con un suono pi\u00f9 leggero e ispirato, con passaggi acustici e vocalmente puliti, Vikernes ha scelto una strada pi\u00f9 dura, senza compromessi. I primi tre brani di questo album sono alcune delle canzoni pi\u00f9 brutali e inconciliabili che io abbia mai ascoltato\".\nLo stesso Vikernes dichiar\u00f2 che l'album era il suo preferito tra quelli di Burzum: \u00abQuesto album \u00e8 il primo in cui ho suonato musica, invece di suonare solo strumenti diversi... \u00bb. Per lui la tematica del disco rappresentava la \"peste spirituale\", e cio\u00e8 il Cristianesimo o \"giudaico-cristianesimo\", che egli derise in modo definitivo: \u00abHo usato un'illustrazione tratta dalla collezione \"Svartedauen\" di Kittelsen per la copertina di \"Hvis lyset tar oss\", perch\u00e9 quell'album parla della \"morte nera\" spirituale, comunemente nota come giudeo-cristianesimo\u00bb (notare che la \"morte nera\" \u00e8 il nome che i norvegesi diedero alla peste che spazz\u00f2 via quasi met\u00e0 della popolazione norrena nel 1350).\nDopo aver ignorato Burzum per anni a causa dell'ideologia di Vikernes e dell'omicidio di \u00d8ystein \"Euronymous\" Aarseth, la rivista rock tedesca \"Rock Hard\" ha classificato l'album al quinto posto tra i \"25 album black metal pi\u00f9 importanti di tutti i tempi\". Il redattore Wolf-R\u00fcdiger M\u00fchlmann ha descritto la canzone \"Det som engang var\" come \"l'epopea black metal pi\u00f9 triste, persa, misantropica e senza speranza di tutti i tempi\" e l'album come \"pioniere (involontario) del cosiddetto black metal suicida\".\nNel 2010 \"Hvis lyset tar oss\" \u00e8 stato inserito in 37\u00aa posizione nella lista dei \"Migliori album Black Metal secondo la rivista \"Decibel\"\". Nel 2017 l'album \u00e8 stato inserito in 8\u00aa posizione nella lista dei \"Migliori album Black Metal secondo \"Loudwire\"\"."}
{"id": "685612", "revid": "123920034", "url": "https://it.wikipedia.org/wiki?curid=685612", "title": "Puerto San Juli\u00e1n", "text": "Puerto San Juli\u00e1n \u00e8 una citt\u00e0 dell'Argentina, nella provincia di Santa Cruz, nei pressi del porto naturale della Patagonia situato vicino all'entrata dello Stretto di Magellano che porta lo stesso nome e che \u00e8 noto storicamente anche come Port St. Julian. Ai tempi delle imbarcazioni a vela era un punto di sosta, 180\u00a0km a sud di Puerto Deseado.\nIl nome gli fu dato dall'esploratore portoghese Ferdinando Magellano che vi giunse il 31 marzo del 1520 e trascorse l'inverno nel porto."}
{"id": "685613", "revid": "767487", "url": "https://it.wikipedia.org/wiki?curid=685613", "title": "Convenzione di Moss", "text": "La Convenzione di Moss fu un accordo di cessate il fuoco firmato il 14 agosto 1814 tra il sovrano svedese Carlo XIII di Svezia e il Parlamento norvegese, lo Storting.\nStoria.\nFu stipulato in seguito alla campagna svedese contro la Norvegia dovuto alle pretese di sovranit\u00e0 norvegesi contro la Svezia. Esso divenne di fatto un accordo di pace che port\u00f2 all'unione tra Svezia e Norvegia dalla quale consegu\u00ec la dichiarazione di indipendenza della Norvegia nel 1905.\nNel 1814 la Danimarca-Norvegia fu alleata di Napoleone Bonaparte, e come conseguenza della sconfitta napoleonica, il 14 gennaio 1814 nel Trattato di Kiel la Norvegia venne ceduta al trono di Svezia e al suo sovrano Carlo XIII.\nNel tentativo di decidere del proprio destino, i norvegesi istituirono una propria assemblea parlamentare e costituzionale a Eidsvoll e il 17 maggio 1814 siglarono la \"Costituzione Norvegese\", eleggendo il vicer\u00e9 al trono di Danimarca-Norvegia il principe Cristiano Federico di Danimarca.\nIl re svedese Carlo XIII di Svezia rifiut\u00f2 di concedere l'indipendenza alla Norvegia e inizi\u00f2 una campagna di soppressione dei moti indipendendtisti, attaccando le isole Hvaler e la citt\u00e0 di Fredrikstad il 27 luglio 1814.\nL'esercito svedese era numericamente superiore, meglio equipaggiato e addestrato, ed era guidato da uno dei migliori comandanti napoleonici, il neoeletto principe svedese Jean-Baptiste Jules Bernadotte. Per questo motivo gli svedesi vinsero velocemente e facilmente le battaglie cruciali della campagna, costringendo i norvegesi a siglare una tregua a Moss il 14 agosto 1814.\nNel trattato il principe Cristiano Federico eletto dal parlamento norvegese accettava di ritirare le proprie rivendicazioni sul trono norvegese e di fare ritorno in Danimarca se gli Svedesi avessero accettato la Costituzione democratica norvegese e una unione meno restrittiva tra Norvegia e Svezia.\nLa Convenzione prevedeva quattro documenti separati tutti redatti in francese, secondo i quali:\nIl popolo norvegese fu contrariato dalle concessioni fatte dal proprio Parlamento al sovrano svedese, e quando il generale Magnus Bj\u00f6rnstjerna, che aveva rappresentato la Norvegia alla Convenzione di Moss, fece ritorno nella citt\u00e0 di Christiania venne accolto con grande freddezza. I norvegesi attribuirono l'insuccesso dei moti indipendentisti alle incapacit\u00e0 politiche del proprio governo e a quelle militari del proprio esercito."}
{"id": "685617", "revid": "1013865", "url": "https://it.wikipedia.org/wiki?curid=685617", "title": "Governatorato di Siliana", "text": "Il governatorato di Siliana \u00e8 uno dei 24 governatorati della Tunisia. Venne istituito nel 1956 e corrisponde alla fascia montagnosa centrale del paese; suo capoluogo \u00e8 Siliana.\nCentri abitati.\nOltre al capoluogo Siliana, tra i centri abitati si ricordano\nSiti archeologici.\nDegni di nota i siti archeologici di Mactaris e Musti"}
{"id": "685633", "revid": "5496122", "url": "https://it.wikipedia.org/wiki?curid=685633", "title": "Piedra Buena", "text": ""}
{"id": "685635", "revid": "1013865", "url": "https://it.wikipedia.org/wiki?curid=685635", "title": "Governatorato di Sidi Bouzid", "text": "Il governatorato di Sidi Bouzid (o Bou Zid) \u00e8 uno dei 24 governatorati della Tunisia. Venne istituito nel 1973 e si trova nella parte centrale del paese; suo capoluogo \u00e8 Sidi Bouzid.\nCentri abitati.\nOltre al capoluogo Sidi Bouzid, tra i maggiori centri abitati ci sono "}
{"id": "685638", "revid": "6923", "url": "https://it.wikipedia.org/wiki?curid=685638", "title": "Calendula maritima", "text": "Il fiorrancio marittimo (\"Calendula maritima\" Guss. 1825) \u00e8 una pianta appartenente alla famiglia delle Asteraceae, endemica della Sicilia.\nMorfologia.\n\u00c8 una pianta perenne camefita suffruticosa alta 20\u201340\u00a0cm.\nIl fusto, legnoso alla base, si suddivide dicotomicamente in numerosi rami, con portamento strisciante.\nLe foglie, ricoperte da una fitta peluria, sono ovaliformi alla base del fusto e oblanceolato-spatolate verso l'apice.\nPresenta una infiorescenza a capolino di 3\u20135\u00a0cm diametro con fiori giallo-citrini.\nDistribuzione e habitat.\nLa \"C. maritima\" \u00e8 diffusa in un areale ristretto al tratto costiero compreso tra Marsala e il Monte Cofano, nel territorio all'interno della Riserva naturale regionale delle Isole dello Stagnone di Marsala, in quella delle saline di Trapani e Paceco e sulle isole di Formica e Favignana).\nColonizza le aree litoranee ricche di azoto, quali gli accumuli di \"Posidonia oceanica\" depositati sulle spiagge.\nConservazione.\nLa \"C. maritima\" \u00e8 considerata dalla IUCN una specie in pericolo critico di estinzione ed \u00e8 stata inserita nella lista delle 50 specie botaniche pi\u00f9 minacciate dell'area mediterranea.\n\u00c8 in corso un progetto, finanziato dalla fondazione Klorane di Tolosa, in collaborazione con l'istituto di Genetica vegetale del Cnr di Palermo, che prevede la riproduzione in vitro della specie e la successiva messa a dimora nella riserva naturale orientata Saline di Trapani e Paceco e nelle Isole dello Stagnone di Marsala."}
{"id": "685642", "revid": "149726", "url": "https://it.wikipedia.org/wiki?curid=685642", "title": "Diocle", "text": ""}
{"id": "685643", "revid": "729019", "url": "https://it.wikipedia.org/wiki?curid=685643", "title": "Siva (azienda)", "text": "La Siva era una piccola fabbrica automobilistica fondata a Lecce nel 1967 che oper\u00f2 fino ai primi mesi del 1969.\nStoria.\nAl Salone di Torino del 1966, Achille Candido, rampollo di una famiglia d'imprenditori pugliesi e titolare d'una concessionaria \"Ford\" a Lecce, si present\u00f2 con una cartella di schizzi nei quali veniva delineata la vettura che aveva in mente di costruire: una sportiva con due posti secchi, motore posteriore e baricentro particolarmente basso.\nLa sua intenzione era di sottoporli a Domenico Iseglio, ex designer della \"Bizzarrini\" e della \"Bertone\", da pochi mesi fondatore e titolare della \"Stile Italia\". L'idea di realizzare una vettura leggera e divertente, destinata ad un pubblico giovane, entusiasm\u00f2 immediatamente Iseglio, che si mise all'opera; Candido aveva idee chiare e, dopo aver incaricato l'ing. Moretti (ex \"Abarth\") per la progettazione del telaio e Virginio Conrero per la preparazione del motore, inizi\u00f2 a tessere la \"tela\" amministrativa per portare a compimento l'impresa.\nPropose la vettura alla \"Ford\", per commercializzare il prodotto nella rete del marchio ed inizi\u00f2 le trattative con gli istituti di credito. La Ford accett\u00f2 di buon grado, desiderosa di coprire la carenza della propria gamma nel settore delle vetture sportive destinate ad un pubblico giovane, e decise di fornire i motori che equipaggiano la \"Taunus 20 M\". Raggiunti gli opportuni accordi con gli istituti di credito, venne fondata la Siva (acronimo di \"Societ\u00e0 Italiana Vendita Automobili\"), con il programma di costruire 300 vetture nel 1969 e altre 500 nel 1970.\nPoco prima dell'estate ebbe inizio la costruzione dei prototipi con moderno telaio scatolato, sormontato da una leggera carrozzeria in alluminio del tipo \"targa\". Il motore Ford 2000 cm\u00b3 sei cilindri da 85 CV, dopo la \"cura\" di Virgilio Conrero, sviluppa 145 CV ed \u00e8 perfetto per una vettura che arriva a malapena agli 850 chilogrammi. Il lavoro si fece febbrile per terminare i prototipi in vista del Salone di Torino del 1967, dove fu presentato un modello statico per la mostra ed un altro funzionante per le rituali prove sul Circuito del Valentino riservate alla stampa, .\nLa vettura, denominata \"Sirio\" (dal nome della stella pi\u00f9 luminosa), riscosse un ottimo successo sia da parte del pubblico che degli addetti ai lavori, confortato anche da un discreto numero di prenotazioni. I primi mesi del 1968 trascorsero nell'affinamento di nuovi prototipi e nella individuazione del sito ove approntare la struttura produttiva per la piccola serie prevista.\nL'improvviso e inspiegabile ritiro dalla \"cordata\" degli istituti di credito, blocc\u00f2 sul sorgere ogni speranza di produzione. La Siva chiuse i battenti nei primi mesi del 1969.\nLa Siva finora citata risulta solo omonima della SIVA (acronimo di Societ\u00e0 Italiana Vetture Automobili) fondata a Milano nel 1906 da Silvio Barison, l'ingegnere che anni pi\u00f9 tardi fond\u00f2 a Livorno la \"Barison &amp; C\" producendo un'innovativa vettura dotata di distribuzione a cono rotante, frutto di un suo brevetto."}
{"id": "685644", "revid": "767487", "url": "https://it.wikipedia.org/wiki?curid=685644", "title": "Governatorato di B\u00e9ja", "text": "Il governatorato di B\u00e9ja \u00e8 uno dei 24 governatorati della Tunisia. Venne istituito nel 1956 e si trova nella parte settentrionale del paese; suo capoluogo \u00e8 B\u00e9ja.\nMunicipalit\u00e0.\nFanno parte del governatorato 8 municipalit\u00e0:\nGeografia antropica.\nSuddivisioni amministrative.\nIl governatorato \u00e8 diviso in 9 delegazioni, a loro volta suddivise in 101 settori."}
{"id": "685650", "revid": "1573940", "url": "https://it.wikipedia.org/wiki?curid=685650", "title": "Governatorato di Ben Arous", "text": "Il governatorato di Ben Arous \u00e8 uno dei 24 governatorati della Tunisia. Venne istituito nel 1983 e si trova nella parte settentrionale del paese, vicino alla capitale Tunisi. Prende il nome dal suo capoluogo \u00e8 Ben Arous.\nMunicipalit\u00e0.\nFanno parte del governatorato 11 municipalit\u00e0:\nGeografia antropica.\nSuddivisioni amministrative.\nIl governatorato \u00e8 diviso in 12 delegazioni, a loro volta suddivise in 75 settori."}
{"id": "685651", "revid": "124471561", "url": "https://it.wikipedia.org/wiki?curid=685651", "title": "Sulle tracce dell'imperfetto", "text": "Sulle tracce dell'imperfetto \u00e8 il ventesimo album in studio di Renato Zero, pubblicato nel 1995.\nIl disco.\nL'album \u00e8 l'ideale seguito del precedente \"L'imperfetto\". Zero sceglie di festeggiare cos\u00ec i suoi primi 30 anni di carriera, riproponendo uno dei suoi primissimi brani, \"Paleobarattolo\", posto in apertura del breve lavoro (soltanto 8 tracce), in una nuova lunghissima versione, aggiornata alle sonorit\u00e0 pi\u00f9 moderne (senza comunque stravolgerne le linee originali) e contenente anche la relativa esecuzione strumentale, intervallata da altri 4 strumentali di brani storici nel repertorio di Renato, \"La favola mia\", \"Il carrozzone\", \"Amico\" (di cui compaiono anche alcuni estratti del cantato) e \"Il cielo\".\nIl long playing, sicuramente un disco di passaggio, dettato pi\u00f9 da motivi celebrativi che creativi, contiene comunque uno dei maggiori successi di sempre nella carriera di Zero, \"I migliori anni della nostra vita\" (a cui il cantautore, come avvenne gi\u00e0 per un altro dei suoi grandi successi storici, \"Il carrozzone\", non ha eccezionalmente preso parte, lasciandone la composizione alla collaudata coppia di autori Maurizio Fabrizio/Guido Morra), titolo utilizzato anche come sottotitolo del tour che segu\u00ec l'uscita dell'album, \"TuttoZero - I migliori anni della nostra vita\".\nDa segnalare inoltre il toccante brano intitolato \"Un altro pianeta\", con testo di Mariella Nava (gi\u00e0 autrice del brano del rilancio di Renato, \"Spalle al muro\" del 1991), in cui Zero torna ad affrontare il tema dell'omosessualit\u00e0, raccontando stavolta la storia di una coppia gay, che sceglie di suicidarsi per fuggire dai pregiudizi, e \"Ancora gente\", pezzo al passo coi tempi, che si inserisce nel filone pi\u00f9 popolare, composto da canzoni quale \"Gente\", \"La gente come noi\" e altre pi\u00f9 recenti, che non contengono la parola \u00abgente\u00bb nel titolo, ma ne trattano poi nel testo.\nIl libretto interno dei testi \u00e8 costellato di fotografie storiche dell'artista, risalenti soprattutto agli anni settanta dei lustrini, delle paillettes e dei travestimenti teatrali, mentre sulla copertina esterna, Renato non compare se non in un'immagine piccolissima, tratta dal precedente album, mentre la copertina del nuovo \u00e8 dominata dal titolo, ricavato da lettere colorate, ritagliate in diversi formati, alla stregua delle tipiche missive anonime.\nIl 15 febbraio 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni."}
{"id": "685655", "revid": "1456895", "url": "https://it.wikipedia.org/wiki?curid=685655", "title": "Sass de Mura", "text": "Il Sass de Mura (\"Sass de Mur\" in Dialetto feltrino) \u00e8 la cima pi\u00f9 alta del gruppo del Cimonega, nelle Dolomiti bellunesi. Il versante veneto del Sass de Mura si trova nel Parco nazionale delle Dolomiti Bellunesi.\nCollocazione geografica.\nIl Sass de Mura (2550 mt) \u00e8 la vetta pi\u00f9 elevata delle selvagge Alpi Feltrine. Si trova per la sua parte sud est e la cima, nel comune di Cesiomaggiore (BL) e nella sua parte nord ovest, nel comune di Primiero San Martino di Castrozza quindi sul confine tra il Trentino ed il Veneto.\nLa montagna si colloca pressappoco al centro del suo gruppo, ai suoi piedi, verso ovest scende la Val Giasinozza, percorsa dal torrente Noana. Pi\u00f9 a sud scorre, sempre verso ovest il torrente Neva ed a sud est in direzione sud scorre il Caorame che percorre la Val Canzoi. A nord si innalzano le cime del Piz de Mez e del Piz Sagron, che sovrastano il Passo Cereda.\nAlpinismo.\nLa vetta del Sass de Mura \u00e8 stata conquistata nel 1881 da Luigi Cesaletti con Mariano Bernardin e Demeter Diamantidi attraverso quella che oggi \u00e8 la via pi\u00f9 seguita per raggiungerne la sommit\u00e0, ossia la \"Via della Croce\" attraverso la cresta sud-est, che parte dalla sommit\u00e0 di un caratteristico arco di roccia.\nNegli anni tra le due guerre il Sass de Mura \u00e8 divenuto una meta ambita e frequentata grazie all'opera di Ettore Castiglioni (camino nord, 300\u00a0m, IV; camino est, IV) e di Gabriele Franceschini (cresta nord-nord-est, 500\u00a0m, V+). Successivamente al secondo conflitto la montagna cade in un periodo di oblio fino agli anni settanta quando tutti i versanti vengono sistematicamente esplorati: nascono quindi la \"via dei Boat\" (450\u00a0m, V e A2, 1967 di Conz, Pierobon e Zanandrea), la \"diretta sud\" (500\u00a0m, VI-, di Levis, Conz e De Bortoli nel 1970), la \"diretta nord\" (350\u00a0m, VI- e A1, di Levis, Conz, Pierobon e De Bortoli nel 1970) e molte altre fino agli anni novanta.\nIl Sass de Mura protende verso sud-est un avancorpo chiamato \"Parete Piatta\" su cui sono stati tracciati itinerari di grande difficolt\u00e0: il pi\u00f9 famoso \u00e8 la \"Via diretta\" di De Bortoli, Conz, Frare e Pierobon aperto nel 1973 (450\u00a0m, V+ e A1, liberato fino al VI+). Accanto a questo vi sono pure degli itinerari estremi realizzati negli anni 80/90 da Aldo De Zordi, Pierangelo Verri e Lorenzo Massarotto, che vincono difficolt\u00e0 in arrampicata libera fino al VII+, con un uso molto parsimonioso di chiodi."}
{"id": "685657", "revid": "2014155", "url": "https://it.wikipedia.org/wiki?curid=685657", "title": "Cristiano VIII di Danimarca", "text": "Biografia.\nFiglio maggiore di Federico, principe ereditario di Danimarca e Norvegia, e di Sofia Federica di Meclemburgo-Schwerin, nacque nel Palazzo di Christiansborg a Copenaghen.\nSuo avo da parte paterna era Federico V di Danimarca. Eredit\u00f2 il talento e le doti di sua madre e il suo aspetto avvenente fu celebrato in tutta Copenaghen. Ebbe uno sfortunato matrimonio con sua cugina Carlotta Federica di Meclemburgo-Schwerin, dalla quale divorzi\u00f2 nel 1810. Carlotta era figlia di Federico Francesco I, granduca di Meclemburgo-Schwerin, e diede a Cristiano VIII il suo unico figlio, erede al trono di Danimarca, Federico VII di Danimarca.\nRe di Norvegia.\nNel maggio del 1813, essendo il presunto erede di Danimarca-Norvegia, venne inviato come \"stattholder\" (la carica rappresentativa della corona danese nei domini d'oltremare) in Norvegia per promuovere la fedelt\u00e0 norvegese alla corona danese, che era stata scossa dall'adesione di Federico VI di Danimarca alle campagne di Napoleone Bonaparte.\nIl principe Cristiano Federico si impegn\u00f2 personalmente per rinsaldare i legami tra Norvegia e Danimarca, opponendosi alla fazione norvegese favorevole all'unione dinastica della Norvegia con la Svezia. Nel fare ci\u00f2 si mise a capo dei moti indipendentisti norvegesi scoppiati come conseguenza del Trattato di Kiel del 14 gennaio 1814, con il quale la Norvegia veniva ceduta alla corona svedese. Venne eletto re di Norvegia dal neocostituito Parlamento norvegese il 10 aprile 1814.\nIl passo successivo di Cristiano Federico fu quello di attirare l'interesse delle grandi potenze europee alla causa norvegese, ma non ebbe successo. Venne invece costretto a fare ritorno in Danimarca e a rinunciare a ogni pretesa sul trono svedese dalle potenze fautrici dell'unione tra Norvegia e Svezia, cos\u00ec come prevista dal trattato di Kiel.\nRe di Danimarca.\nAl suo ritorno in Danimarca, il principe Cristiano Federico divenne inviso a tutte le corti reazionarie europee, inclusa quella danese. Egli visse in completo ritiro insieme alla sua seconda moglie, Carolina Amalia di Schleswig-Holstein-Sonderburg-Augustenburg (figlia di Luisa Augusta di Danimarca, sorella di Federico VI di Danimarca, e di Federico Cristiano II di Schleswig-Holstein-Sonderburg-Augustenburg), a capo di un gruppo di intellettuali e scienziati progressisti danesi a Copenaghen, patrocinando tra l'altro l'operato dello scultore danese Bertel Thorvaldsen.\nRest\u00f2 in questo isolamento volontario fino al 1831, quando l'ormai vecchio re Federico gli permise di partecipare al consiglio reale di Stato. Il 13 dicembre 1839, dopo la morte del sovrano, venne incoronato con il nome di Cristiano VIII di Danimarca.\nLe fazioni liberali nutrirono molte speranze sulle sue visioni progressiste, ma vennero subito delusi quando come sua prima iniziativa da sovrano rigett\u00f2 ogni istanza di riforma del regno.\nSeguendo la tradizione della corona danese, fu anch'egli patrocinatore delle scienze astronomiche, promettendo una medaglia d'oro a chiunque avesse scoperto nuove comete e finanziando lo scienziato Heinrich Christian Schumacher e la sua pubblicazione del periodico scientifico \"Astronomische Nachrichten\".\nSempre seguendo la tradizione dei sovrani danesi, Cristiano VIII fu membro della Massoneria.\nPoich\u00e9 fu chiaro che suo figlio, il principe Federico VII, non era in grado di avere figli e quindi di dare un erede al trono danese, Cristiano Federico si adoper\u00f2 per trovare un nuovo erede nella persona del futuro Cristiano IX di Danimarca con una speciale legge da lui stesso emanata nel 1853 dopo una serie di incontri tenutisi a Londra.\nMor\u00ec nel 1848 e venne sepolto nella cattedrale di Roskilde.\nDiscendenti.\nCristiano VIII di Danimarca si spos\u00f2 con Carlotta Federica di Meclemburgo-Schwerin, dalla quale si separ\u00f2 poi nel 1810, avendo un solo figlio:\nDopo il divorzio dalla prima moglie si rispos\u00f2 con Carolina Amalia di Schleswig-Holstein-Sonderburg-Augustenburg, dalla quale per\u00f2 non ebbe figli.\nEbbe inoltre diversi figli illegittimi dalle sue amanti.\nCon Maren Engebretsdatter (maritata Blixrud):\nCon Johanna Maria Christensdatter Brandvold (maritata Eide):\nCon Sophie Frederikke, nata Tronier (12 agosto 1785, Copenaghen \u2013 5 ottobre 1845, Kongens Lyngby, sposata dal 1812 con Adam Gottlob Severin):"}
{"id": "685658", "revid": "125797987", "url": "https://it.wikipedia.org/wiki?curid=685658", "title": "Simona Izzo", "text": "Biografia.\nFiglia del doppiatore e direttore del doppiaggio Renato Izzo, nativo di Campobasso, ma di origini campane, gemella di Rossella Izzo, sorella di Fiamma e Giuppy Izzo, comincia la carriera nel mondo dello spettacolo come doppiatrice sin dalla tenera et\u00e0, arrivando a vincere il Nastro d'argento nel 1990 per il doppiaggio di Jacqueline Bisset nel film \"Scene di lotta di classe a Beverly Hills\". Tra il 1977 e il 1980 la Izzo fu una signorina buonasera della Rai, attiva dagli studi di Roma, conducendo anche la rubrica \"Prossimamente - Programmi per sette sere\".\nDopo aver presentato in televisione \"Giochi senza frontiere\" (1982) insieme a Michele Gammino, anch'egli doppiatore, recita nei film \"In camera mia\" (1992) di Luciano Martino, \"Prestazione straordinaria\" (1994) di Sergio Rubini e \"Simpatici &amp; antipatici\" (1998) di Christian De Sica e cura la sceneggiatura di tutti i titoli diretti da Ricky Tognazzi.\nL'esordio nella regia avviene nel 1986, dirigendo insieme a Rossella Izzo il film televisivo \"Parole e baci\". Nel 1994 dirige \"Maniaci sentimentali\", commedia sul matrimonio che le vale il David di Donatello come miglior regista esordiente. Del 1997 \u00e8 \"Camere da letto\", che la vede anche attrice al fianco dei protagonisti Diego Abatantuono e Maria Grazia Cucinotta. Nel 2003 realizza \"Io no\", firmato insieme a Ricky Tognazzi, e nel 2007 \"Tutte le donne della mia vita\". Nel 2017, a dieci anni dall'ultima prova dietro la macchina da presa, dirige il film \"Lasciami per sempre\", mentre con Ricky Tognazzi dirige le fiction \"L'amore strappato\" (2019) e \"Svegliati amore mio\" (2021).\nSimona Izzo \u00e8 anche autrice di alcune opere letterarie, tra le quali si ricordano: \"Diario di una donna che ha tradito\" (2001), \"Sms: sesso, matrimonio, sofferenza\" (2004), \"L'amore delle donne\" (2007), \"Mascalzoni latini- Come ci amano gli uomini\" (2009), \"Quando l'amore non aspetta: storie di uomini e passione- come ritrovare il controllo del piacere\" (2010) e \"Baciami per sempre. Diario di una famiglia allargata\" (2012). Nello stesso anno partecipa in coppia con il figlio Francesco alla prima edizione del reality show di Rai 2 \"Pechino Express\", mentre nel 2016 esordisce come drammaturga teatrale con lo spettacolo \"Figli, mariti, amanti. Il maschio superfluo\" al Teatro dell'Aquila di Fermo: lo spettacolo, realizzato e commissionato dal produttore Angelo Tumminelli e diretto da Ricky Tognazzi, riscuoter\u00e0 un enorme successo di pubblico e critica. \nVita privata.\nSimona Izzo ha sposato Ricky Tognazzi nel 1995 dopo una lunga relazione con Maurizio Costanzo. Dal 1975 al 1978 era stata coniugata con Antonello Venditti, dal quale ha avuto il figlio Francesco, anch'egli attore e doppiatore. Simona Izzo \u00e8 atea, anche se ancor oggi si domanda se Dio esista o no."}
{"id": "685659", "revid": "124821404", "url": "https://it.wikipedia.org/wiki?curid=685659", "title": "\u00c1lvaro Garc\u00eda Linera", "text": "Biografia.\n\u00c8 nato nella citt\u00e0 andina di Cochabamba nel 1962. Dopo avere ricevuto l'educazione primaria al \"Colegio Don Bosco\" di Cochabamba e al \"Domingo Sabio\" di La Paz, si \u00e8 diplomato al \"Colegio San Agustin\" per proseguire gli studi in matematica all\"'Universidad Nacional Aut\u00f3noma de M\u00e9xico\" di Citt\u00e0 del Messico dal 1981 e il 1985.\nNel 1985 torn\u00f2 in Bolivia, inizi\u00f2 a \"mettere in pratica\" i suoi ideali socialisti e di autodeterminazione delle popolazioni indigene affiliandosi al movimento di ispirazione marxista-katarista \"Ayllus Rojos\", costituito da comunit\u00e0 sperimentali del nord-est boliviano.\nQuando questo esperimento fall\u00ec, opt\u00f2 per un approccio politico pi\u00f9 radicale: allineandosi con Felipe Quispe organizz\u00f2 il gruppo rivoluzionario \"Ej\u00e9rcito Guerrillero Tupac Katari\" (\"EGTK\"), entrandone a far parte principalmente come ideologo. Fu arrestato e accusato di insurrezione e terrorismo per avere distrutto un traliccio dell'alta tensione nella zona rurale nei pressi di La Paz, assieme a sua moglie, la matematica messicana Raquel Guti\u00e9rrez. Venne tenuto in carcere in attesa di giudizio per 5 anni e dopo 13 anni la sua liberazione venne svolto il processo dal quale l'EGTK veniva assolto per prescrizione in quanto non erano state fatte alcune accuse ufficiali in prima istanza.\nDurante la detenzione, senza essere giudicato, studi\u00f2 sociologia. Successivamente ha lavorato come professore in questo ambito in varie universit\u00e0 del Paese. Parallelamente alla docenza lavora come analista politico e commentatore di notizie.\nNel 2004 ha ricevuto il Premio in Scienze Sociali \"Agust\u00edn Cueva\" dalla Scuola di Sociologia e Scienze Politiche della \"Universidad Central del Ecuador\" di Quito.\nBen conosciuto come membro del mondo accademico che appoggiava la causa indigena e i movimenti di sinistra sudamericani, entr\u00f2 nel \"Movimiento al Socialismo\" per il quale venne candidato ed eletto vicepresidente di Evo Morales nelle elezioni svoltesi nel dicembre 2005."}
{"id": "685661", "revid": "1013865", "url": "https://it.wikipedia.org/wiki?curid=685661", "title": "Governatorato di Manouba", "text": "Il governatorato di Manouba \u00e8 uno dei 24 governatorati della Tunisia. Venne istituito nel 2000 e si trova nella parte settentrionale del paese, nei pressi della capitale Tunisi; suo capoluogo \u00e8 Manouba, tra gli altri centri abitati si ricorda Borj El Amri."}
{"id": "685662", "revid": "324617", "url": "https://it.wikipedia.org/wiki?curid=685662", "title": "Francesco Duse", "text": ""}
{"id": "685664", "revid": "1388811", "url": "https://it.wikipedia.org/wiki?curid=685664", "title": "Amore dopo amore", "text": "Amore dopo amore \u00e8 il ventunesimo album in studio di Renato Zero, pubblicato nel 1998.\nIl disco.\nDopo una pausa di tre anni, Zero torna in sala d'incisione, con un disco da Il brano di maggior successo fu senz'altro \"Cercami\" (uno dei 4 singoli estratti, poi riproposti, tutti insieme, in un cofanetto in edizione limitata), affiancato da \"L'impossibile vivere\" e \"Figaro\". \"La grande assente\" \u00e8 dedicata alla sua grande amica Mia Martini, scomparsa nel 1995.\nIl disco viene anticipato da un singolo in anteprima, \"L'impossibile vivere\", ma, dopo l'uscita dell'album, sar\u00e0 proprio \"Cercami\" la canzone pi\u00f9 gettonata. Altri brani dell'epoca che riscossero molti consensi furono \"La pace sia con te\" e \"Dimmi chi dorme accanto a me\" (quest'ultimo con un bellissimo solo di sassofono di Daniele Comoglio), anche se pi\u00f9 o meno tutti i pezzi, inediti compresi, ricevettero moltissima pubblicit\u00e0, per via del successo crescente, che non accennava a diminuire, fino di fatto a superare il proprio record personale di vendite legate a un lavoro a lungo respiro.\nCiascuno dei singoli, usciti tutti nel pi\u00f9 moderno formato del CD singolo (l'album viene per\u00f2 pubblicato anche in vinile, con una canzone in pi\u00f9, \"Il mercante di stelle\", uno dei lati B, che verr\u00e0 inserita nella raccolta \"I miei numeri\" pubblicata due anni dopo), contiene almeno un inedito non inserito sull'album, il quale, in definitiva, avrebbe potuto essere tranquillamente commercializzato in formato doppio, riscuotendo probabilmente lo stesso grande successo che ebbe e che fu comunque tale da portare, appena l'anno seguente, alla pubblicazione a ruota di un doppio \"live\", non a caso intitolato proprio \"Amore dopo amore, tour dopo tour\", contenente anche 6 inediti di studio, tra cui la popolare \"Si sta facendo notte\" e uno degli inediti gi\u00e0 inseriti come B-side nei singoli tratti dal disco del 1998.\n L'immagine di copertina ritrae Zero con tre barattoli trasparenti in braccio, all'interno del quale sono contenuti dei fulmini provenienti da un cielo violaceo alle sue spalle, mentre sullo sfondo \u00e8 ritratta un'anziana signora, intenta a raccoglierli per lui. In realt\u00e0 la copertina non \u00e8 altro che la pubblicit\u00e0 usata nel 1996 per il software Avid Media Illusion, dove si vede un anziano signore, sostituito, poi con il volto di Renato Zero. Il concept della copertina \u00e8 stato usato nel 1999 dal gruppo inglese Landmarq per il loro album \"Thunderstruck\".\n Nonostante sia l'album pi\u00f9 venduto del cantautore romano, raggiunse la posizione massima numero 2, al contrario degli album pubblicati nel corso degli anni 90, \"Quando non sei pi\u00f9 di nessuno\", \"L'imperfetto\" e \"Amore dopo amore, tour dopo tour\" (quest'ultimo pubblicato l'anno successivo) che raggiunsero la posizione numero 1.\nIl 28 dicembre 2018, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni."}
{"id": "685665", "revid": "254059", "url": "https://it.wikipedia.org/wiki?curid=685665", "title": "Comandante Luis Piedra Buena", "text": "Comandante Luis Piedra Buena \u00e8 una cittadina dell'Argentina, nella Patagonia, sede del comune (\"municipio\") omonimo, appartenente al dipartimento di Corpen Aike, nella provincia di Santa Cruz. Ha una popolazione di 4.175 abitanti (2001).\nLa cittadina sorge sulle rive del fiume Santa Cruz, a pochi km dalla foce nell'Oceano Atlantico. La \"Ruta Nacional 3\" passa in prossimit\u00e0 del centro abitato e attraversa il fiume con uno dei ponti pi\u00f9 lunghi della Patagonia, diviso in due campate dalla \"Isla Pavon\", una minuscola isola situata proprio di fronte alla cittadina. Su questa isola nel 1859 si rifugi\u00f2 il comandante Luis Piedra Buena, da cui la cittadina prende il nome.\nEssa dista 241\u00a0km dalla capitale provinciale R\u00edo Gallegos."}
{"id": "685667", "revid": "1296625", "url": "https://it.wikipedia.org/wiki?curid=685667", "title": "Balistica", "text": "La balistica \u00e8 il ramo della fisica meccanica che studia il moto di un proiettile, inteso come un corpo inerte sottoposto alla forza di gravit\u00e0 e all'attrito viscoso del mezzo fisico di propagazione.\nIl proiettile possiede una velocit\u00e0 iniziale poich\u00e9 gli \u00e8 stata impressa una forza di tipo impulsivo e non ha alcun tipo di propulsione artificiale (cio\u00e8 non dovuta a forze naturali) che persista nel tempo. Procede quindi solo per inerzia e per l'influenza di forze naturali (gravit\u00e0, attrito, venti).\nIl moto di corpi sottoposti ad una forza continuativa (escluse gravit\u00e0, attrito e altre forze naturali) non \u00e8 oggetto di studio della balistica, bens\u00ec della cinematica e della dinamica. Ne sono un esempio i missili dotati di motore a razzo, il cui moto \u00e8 oggetto di studio della cinematica e della dinamica fintanto che il motore \u00e8 in funzione e diventa oggetto di studio della balistica vera e propria allorch\u00e9 il motore smette di funzionare.\nBranche.\nLa balistica \u00e8 cos\u00ec importante per lo studio del moto dei proiettili sparati dalle armi da fuoco che quest'ultimo \u00e8 diventato lo stimolo principale che ha portato allo sviluppo di questa scienza. La balistica si \u00e8 poi differenziata in varie branche di studio che mantengono il prefisso \"balistica\" in quanto correlate alle armi da fuoco ed ai suoi proiettili, anche se a volte l'uso di questo prefisso \u00e8 improprio dal punto di vista etimologico e non sempre \u00e8 legato a studi prettamente di fisica.\nLa balistica ora si divide in quattro branche:\nBalistica interna.\nSicuramente la balistica interna come disciplina scientifica \u00e8 nata dopo la balistica esterna: se infatti quest'ultima fa riferimento esclusivamente ai principi della meccanica, perch\u00e9 trattasi del comportamento di una massa, quella del \"proietto\", nel campo gravitazionale (in presenza di fenomeni non semplici quali la resistenza del mezzo e l'effetto giroscopico) la balistica interna si incentra sullo studio della combustione della carica di lancio, sul conseguente andamento pressorio all'interno della \"canna\" dell'arma da fuoco e sugli effetti indotti che molto spesso, al di l\u00e0 del pregiudizio circa il risultato del tiro, mettono in discussione l'incolumit\u00e0 del tiratore. L'esistenza dei diversi Banchi di Prova nazionali delle Armi da Fuoco (particolarmente famoso quello italiano) dimostra della necessit\u00e0 di doverle assoggettare a prove particolari, che ne riguardano il comportamento \"interno\" e che presuppongono, ad avvenuto superamento, apposita marchiatura.\nPi\u00f9 che a Galileo e alle sue leggi, la balistica interna fa riferimento alla chimica e alla termodinamica: per questo \u00e8 senz'altro disciplina recente. Si aggiunga che i fenomeni accennati si svolgono in regimi transitori di durata brevissima, che complicano notevolmente la possibilit\u00e0 di misure e di rilievi. Comunque, volendo semplificare il quadro, lo scopo fondamentale della balistica interna \u00e8 il rilievo o comunque la previsione dell'andamento pressorio all'interno della canna. Il suddetto rilievo risulta di particolare importanza nelle armi dove la ripetizione del colpo avviene per effetto dell'\"automatismo\" innescato dal colpo precedente. In effetti, se per effetto di tale automatismo l'otturatore arretrasse prima che la pressione residua nella canna dovuta al colpo sparato fosse scesa a valori accettabili, ci sarebbero rischi per l'incolumit\u00e0 del tiratore che sarebbe investito dal \"dardo\" pressorio ad alta temperatura che si sprigionerebbe dalla culatta. Gli elementi che concorrono al comportamento balistico interno di un sistema sono: il tipo di carica di lancio (polvere da sparo), il suo innesco e la sua quantit\u00e0, le condizioni al contorno di umidit\u00e0 e pressione atmosferica, l'inerzia del proiettile, il modo come esso impegna la rigatura, l'attrito ecc.\nIn linea di principio, si pu\u00f2 affermare che quanto maggiore \u00e8 \"la difficolt\u00e0\" del proiettile ad uscire dalla canna, tanto maggiore e pi\u00f9 pericolosa sar\u00e0 la pressione al suo interno. Si ricorre in questo caso alle polveri da sparo cosiddette \"progressive\", caratterizzate da combustioni pi\u00f9 lunghe e incrementi pressori pi\u00f9 graduali, in contrapposizione alle polveri cosiddette \"vivaci\". La situazione \u00e8 analoga a quanto succede nella camera di combustione di un motore alternativo: il pistone \u00e8 il proiettile, la miscela \u00e8 la carica di lancio, la candela \u00e8 l'innesco. Il monitoraggio del fenomeno \u00e8 costituito dal relativo diagramma pressorio, altrimenti noto come diagramma \"indicato\", il cui rilievo permette di giudicare circa la bont\u00e0 tecnica di quanto vi avviene.\nAnche nel caso di un motore ad accensione comandata la combustione della miscela deve avvenire in modo graduale: donde l'estrema impropriet\u00e0 della dizione di \"motore a scoppio\". Quando la miscela scoppia, il motore si comporta male, perch\u00e9 batte in testa: la liberazione di energia \u00e8 cos\u00ec repentina e violenta che il pistone non riesce a tenerle dietro per trasformarla in lavoro: per cui essa si dissipa in forma di onde di pressione di picco elevato che danneggiano il motore perch\u00e9 rompono il velo protettivo del lubrificante e creano di punti caldi che portano all'anarchia assoluta delle combustioni successive.\nDa qui il fatto che le polveri da sparo moderne sono diverse dagli esplosivi anche se ne hanno in comune l'origine: esse devono moderare la liberazione dell'energia: se l'energia fosse liberata in modo dirompente si arriverebbe allo scoppio della canna. Quindi le polveri da sparo moderne rappresentano un compromesso tra l'azione esplosiva della nitroglicerina e quella ritardante della cellulosa: donde appunto la diffusione delle polveri cosiddette a doppia base, nitroglicerina e nitrocellulosa, che consentono di ottenere questo compromesso.\nBalistica esterna.\nPer comprendere la tematica della balistica esterna e in un certo senso la sua necessit\u00e0 scientifica conviene partire dal problema elementare: il comportamento di una massa \"lanciata\" (in greco \"ballo\" significa lanciare, donde balistica) con una certa velocit\u00e0 iniziale, indipendentemente dal modo come questo lancio \u00e8 ottenuto: con una catapulta, con una balestra o la deflagrazione di una carica nella canna di un'arma da fuoco.\nSappiamo che se non ci fossero la gravit\u00e0 e altre forze, la massa continuerebbe a percorrere in modo rettilineo e a velocit\u00e0 costante la traiettoria impressa dal lancio, secondo quanto asserito dal primo principio della dinamica. Se trascuriamo tutte le altre forze e ammettiamo che esista soltanto la gravit\u00e0, il problema si approccia molto semplicemente considerando che la velocit\u00e0 iniziale si scompone in due componenti, di cui una orizzontale costante e l'altra verticale uniformemente decelerata per effetto della gravit\u00e0. Nel punto pi\u00f9 alto della traiettoria la componente verticale \u00e8 nulla e la corrispondente parte di energia cinetica iniziale \u00e8 tutta trasformata in energia potenziale gravitazionale. La traiettoria \u00e8 una parabola indipendente dalla massa.\nSi considera poi la resistenza dell'aria. Questa \u00e8 una forza che, per effetto dell'irregolarit\u00e0 della forma del proiettile, non passa esattamente per il suo baricentro dove \u00e8 applicata la forza di gravit\u00e0. Ne consegue la nascita di una coppia che tende a far ruotare il proiettile, con evidente imprecisione del tiro. Per evitare questo problema si imprime al proiettile un moto rotatorio intorno al proprio asse principale tramite la rigatura della canna. Per il principio dell'effetto giroscopico il proiettile, non ruota pi\u00f9 nel piano verticale, ma tende a derivare, ossia a deviare dal piano della parabola teorica del tiro, con un errore chiamato errore di deriva. \u00c8 possibile correggere questo errore coi congegni di puntamento e di mira."}
{"id": "685668", "revid": "324617", "url": "https://it.wikipedia.org/wiki?curid=685668", "title": "Cristiano Verardo", "text": ""}
{"id": "685670", "revid": "125727785", "url": "https://it.wikipedia.org/wiki?curid=685670", "title": "Dark Quarterer", "text": "Dark Quarterer sono un gruppo musicale heavy metal italiano originario di Piombino, considerato fondatore dell'epic/progressive metal.\nStoria del gruppo.\n1974-1987: Dagli Omega Erre ai Dark Quarterer.\nIl gruppo originario si form\u00f2 a Piombino nel 1974 come cover band con il nome Omega Erre. Su suggerimento di Duccio Marchi, Fulberto Serena cominci\u00f2 a sperimentare sonorit\u00e0 classiche (ispirandosi per esempio a Johann Sebastian Bach), con arpeggi e riff quasi esclusivamente in chiavi minori con lo scopo di dare un tono \"scuro\" alla propria musica. Da qui il nome \"Dark Quarterer\", riprendendo il termine \"Quarterer\" in inglese arcaico \"macellaio\", \"squartatore\" quindi \"squartatore delle tenebre\". Il \"logo\" che identifica i Dark Quarterer invece fu il risultato di un'idea pi\u00f9 generale del gruppo ed appare fin dal primo disco.\nBrani originali andarono a comporre il primo album omonimo pubblicato inizialmente dalla toscana Label Service. All'epoca Claudio Cubito, in un numero di Rockerilla del 1987, parl\u00f2 di una fusione tra epico e progressivo, definendo l'album come uno dei fondatori di un nuovo genere musicale. L'album per\u00f2 peccava dal punto di vista della produzione, e fu proprio criticando la produzione che la rivista inglese Kerrang lo stronc\u00f2.\n1989-1995: da \"The Etruscan Prophecy\" a \"War Tears\".\nUtilizzando in parte materiale gi\u00e0 scritto in precedenza i Dark Quarterer pubblicarono il secondo album \"The Etruscan Prophecy\" per la Cobra Records nel 1989. L'album ottenne ottime recensioni, tra cui quella della rivista tedesca Metal Hammer, che valut\u00f2 l'album con 6 punti su 7. Ma fu proprio in seguito a questo album che Fulberto lasci\u00f2 la band (per poi ricomparire solo molti anni dopo con gli Etrusgrave) senza chiarirne le motivazioni e lasciando il gruppo senza chitarrista fino al 1991, quando al suo posto entr\u00f2 Sandro Tersetti. Lo stile di questo chitarrista blues grande fan di Ritchie Blackmore, era molto diverso da quello del gruppo che era molto pi\u00f9 vicino a quello dei Black Sabbath, con le sue armonie scure, cos\u00ec cominci\u00f2 la ricerca di qualcosa che potesse unire tali stili contrastanti. Nel 1991 il gruppo partecip\u00f2 al Festival degli Sconosciuti di Ariccia sponsorizzato da Rita Pavone e Teddy Reno. Vinse la sezione gruppo con la canzone \"Out of line\", scritta da Gianni Nepi e Paolo Ninci e prese quindi parte ad un programma TV su Rai Due suonando il pezzo dal vivo. Fu proprio grazie a questo contatto ed all'apparizione televisiva che i Dark Quarterer ottennero il contratto con la tedesca INLINE Music, da cui scatur\u00ec nel 1993 \"War Tears\". Gianni Nepi compose la maggior parte della musica e dei testi. Il disco vendette circa 2500 copie, ma l'etichetta scomparve nel nulla poco dopo. Curiosamente, l'album non fu distribuito in Italia perch\u00e9 il distributore italiano 99 Floor non era disposto a pagare per le copie provenienti dalla Germania.\n1997-2015: Da \"Violence\" a \"Ithaca\".\nUn paio di anni dopo Sandro Tersetti lasci\u00f2 il gruppo, sostituito nel 1998 da Francesco Sozzi. Nel 2000, in occasione della registrazione del quarto album \"Violence,\" uscito nel 2002 per l'etichetta Andromeda Relix, inizi\u00f2 a collaborare alle tastiere, Francesco Longhi.\nNel 2008 la band torn\u00f2 con il quinto album, \"Symbols\" e, all'inizio del 2010 rilasci\u00f2 il primo live-DVD: \"Under the Spell\". Nel 2012 usc\u00ec per My Graveyard Productions una versione ri-elaborata, ri arrangiata e ri-registrata per il 25\u00ba anniversario del loro album d'esordio: \"Dark Quarterer: XXV Anniversary\".\nAd aprile 2015 arriv\u00f2 \"Ithaca\" tramite la Metal on Metal Records. Proseguendo l'intensa attivit\u00e0 live, che li porta ad esibirsi in tutta Europa e anche come gruppo di punta.\n2020: \"Pompei\".\nIl 7 novembre viene pubblicato dalla Cruz del Sur Music il settimo album in studio: \"Pompei\"."}
{"id": "685671", "revid": "339392", "url": "https://it.wikipedia.org/wiki?curid=685671", "title": "Arumeno", "text": ""}
{"id": "685672", "revid": "1305772", "url": "https://it.wikipedia.org/wiki?curid=685672", "title": "Governatorato del Kef", "text": "Il governatorato del Kef (o di Le Kef) \u00e8 uno dei 24 governatorati della Tunisia. Venne istituito nel 1956 e si trova nella parte occidentale del paese, al confine con l'Algeria; suo capoluogo \u00e8 Le Kef.\nGeografia antropica.\nSuddivisioni amministrative.\nAmministrativamente il governatorato di Le Kef \u00e8 costituito da 11 delegazioni, 12 municipalit\u00e0, 9 consigli rurali e 87 imadas :\nCitt\u00e0 e villaggi.\nLe citt\u00e0 e i villaggi del governatorato sono:"}
{"id": "685674", "revid": "13833", "url": "https://it.wikipedia.org/wiki?curid=685674", "title": "Bizerte", "text": ""}
{"id": "685675", "revid": "1632387", "url": "https://it.wikipedia.org/wiki?curid=685675", "title": "Biserta", "text": "Biserta (; ) \u00e8 una citt\u00e0 della Tunisia.\nCapoluogo dell'omonimo governatorato, sorge sul mar Mediterraneo circa a nord-ovest di Tunisi ed \u00e8 la citt\u00e0 pi\u00f9 settentrionale dell'Africa, a circa da Cap Angela, il punto estremo del continente.\nStoria.\nBiserta \u00e8 conosciuta come la citt\u00e0 pi\u00f9 antica e pi\u00f9 europea in Tunisia.\nFu fondata intorno al 1000 aev dai Semiti Fenici di Sidone; \u00e8 anche conosciuta come l'ultima citt\u00e0 a restare sotto il controllo francese, a causa del suo importante porto che serviva al suo naviglio militare.\nIn essa si rec\u00f2 il 13 gennaio 1952, per un suo storico discorso, Habib Bourguiba, in cui lanci\u00f2 un appello alla lotta armata per conseguire l'indipendenza del Paese dalla Francia.\nA seguito di tale discorso fu arrestato dalle autorit\u00e0 francesi cinque giorni pi\u00f9 tardi assieme ad altri capi nazionalisti, ma quel discorso costitu\u00ec il preludio per il congresso clandestino del Neo-Dustur che proclam\u00f2 l'inizio della lotta armata per l'indipendenza.\nMalgrado l'indipendenza concessa alla Tunisia nel 1956, la Francia conserv\u00f2 la base di Biserta fino al 15 ottobre 1963.\nLetteratura.\nNel ciclo carolingio, Biserta \u00e8 la sede del regno di Troiano e Agramante."}
{"id": "685676", "revid": "1318658", "url": "https://it.wikipedia.org/wiki?curid=685676", "title": "Ferrovia del Semmering", "text": "La ferrovia del Semmering \u00e8 una parte del tracciato della linea ferroviaria austriaca meridionale ed \u00e8 comunemente ritenuta la prima ferrovia di montagna, in riferimento alle enormi difficolt\u00e0 date dal territorio in cui \u00e8 costruita e dalle grandi differenze di altezze superate. Essa collega la citt\u00e0 di Gloggnitz e, attraverso il passo del Semmering che d\u00e0 il nome all'intero tracciato, arriva a M\u00fcrzzuschlag. Fu la prima ferrovia di montagna d'Europa a essere costruita con lo scartamento ferroviario normale ed \u00e8 tuttora impiegata dalle ferrovie austriache.\nStoria.\nIl progettista della ferrovia del Semmering, Carlo Ghega, utilizz\u00f2 le tecnologie pi\u00f9 moderne per la costruzione di locomotive che divennero le prime a riuscire a superare notevoli differenze d'altitudine e a permettere ristretti raggi di curvatura. Il passaggio presso il passo del Semmering fu fortemente voluto dall'Arciduca d'Austria Giovanni, figlio dell'imperatore Leopoldo II al quale inizialmente fu dedicata l'intera linea ferroviaria che avrebbe unito Vienna a Trieste.\nFu costruita fra il 1848 e il 1854 e lungo il suo percorso vi sono 14 gallerie (tra le quali una lunga 1.431 metri), sedici viadotti (alcuni dei quali a due piani) e pi\u00f9 di 100 ponti (in pietra o di ferro). Il 60% del percorso della ferrovia del Semmering affronta dislivelli con pendenze comprese fra il 20 e il 25 per mille e per quasi l'intera sua lunghezza il treno viaggia in curva, con raggi di curvatura spesso inferiori ai 200 metri. Le mura di contenimento costruite lungo il percorso, le stazioni e gli edifici di servizio furono costruiti utilizzando il materiale di scarto estratto dagli scavi delle gallerie.\nUn grande problema con cui si ebbe a che fare quando si costru\u00ec la ferrovia era il fatto che, con i mezzi a disposizione in quell'epoca, risultava impossibile ottenere misure precise da utilizzare nei disegni e nei progetti di realizzazione dell'opera. Per risolvere questo problema si dovettero sviluppare nuovi metodi e nuovi strumenti di misura. Per la costruzione dei viadotti e delle gallerie furono impiegati circa 20.000 lavoratori per sei anni, e all'epoca il risultato, sia dal punto di vista organizzativo che tecnico, venne salutato come un grandissimo successo.\nLa ferrovia del Semmering, fin dalla sua costruzione, fu salutata come un'opera di \"architettura del paesaggio\", intendendo con questo la felice armonizzazione di tecnologia e natura che offriva un'esperienza di viaggio unica. La ferrovia apriva al turismo gli scenari naturalistici del Semmering, ragione per cui in pochi anni vennero costruite numerose abitazioni e alberghi. All'inizio del XX secolo l'area conobbe un enorme sviluppo anche come meta per gli appassionati di sport invernali, ma tutto questo si interruppe con lo scoppio della Prima guerra mondiale, anche se fu grazie a ci\u00f2 che il paesaggio naturale e culturale si mantenne intatto per i decenni successivi.\nNel 1998 la ferrovia del Semmering \u00e8 stata iscritta nell'elenco dei patrimoni dell'umanit\u00e0 dell'UNESCO.\nCaratteristiche.\nLa ferrovia \u00e8 lunga circa 41 chilometri e ha un dislivello di circa 460 metri.\nElenco dei viadotti:\nElenco delle gallerie:\nTunnel di base.\nIl 25 aprile 2012 sono cominciati i lavori per la costruzione del tunnel di base del Semmering. Tale galleria sar\u00e0 lunga 27,3\u00a0km e permetter\u00e0 dal 2024, anno del suo completamento, di bypassare l'attuale linea, che comunque rimarr\u00e0 in funzione per il servizio regionale."}
{"id": "685679", "revid": "287204", "url": "https://it.wikipedia.org/wiki?curid=685679", "title": "Alvaro Garcia Linera", "text": ""}
{"id": "685681", "revid": "71699", "url": "https://it.wikipedia.org/wiki?curid=685681", "title": "Ortostilo", "text": ""}
{"id": "685682", "revid": "71699", "url": "https://it.wikipedia.org/wiki?curid=685682", "title": "Falsostilo", "text": ""}
{"id": "685683", "revid": "71699", "url": "https://it.wikipedia.org/wiki?curid=685683", "title": "Foro gnomonico", "text": ""}
{"id": "685684", "revid": "767487", "url": "https://it.wikipedia.org/wiki?curid=685684", "title": "Mina per Wind", "text": "Mina per Wind, pubblicato nel 2000, \u00e8 un EP della cantante italiana Mina.\nDescrizione.\nIl disco, che contiene quattro brani, tutti con la parola \"wind\" nel titolo, non fa parte della discografia ufficiale di Mina e non \u00e8 mai stato messo in commercio. \u00c8 un CD speciale, creato nel 2000 per un'offerta Wind che consisteva in un pacchetto comprendente una scheda telefonica ed un CD in esclusiva. Un secondo cd \"Mina per Wind 2\u00ba volume\" \u00e8 stato pubblicato nel 2002, ma non \u00e8 mai stato inserito nella discografia ufficiale di Mina.\n\"The Wind Cries Mary\", \"Blowin' in the Wind\" e \"Ride Like the Wind\" sono state eseguite all'origine dai loro rispettivi autori, mentre \"Gone with the Wind\" \u00e8 una cover di Horace Heidt.\nL'unico brano ad entrare a far parte della discografia \"acquistabile\" di Mina \u00e8 \"Blowin' in the Wind\" inserito nella raccolta Riassunti d'amore - Mina Cover del 2009."}
{"id": "685685", "revid": "729019", "url": "https://it.wikipedia.org/wiki?curid=685685", "title": "Bassa fedelt\u00e0 (musica)", "text": "Con il termine bassa fedelt\u00e0 (o anche lo-fi o low-fi, contrazione del termine in lingua inglese low fidelity) si indica un tipo di produzione musicale in cui gli elementi generalmente considerati imperfezioni di una registrazione o di un concerto sono udibili, alcune volte come scelta estetica deliberata. Gli standard di qualit\u00e0 del suono (fedelt\u00e0) e la produzione musicale sono evoluti nel corso dei decenni, il che significa che alcuni vecchi esempi di bassa fedelt\u00e0 potrebbero non essere stati inizialmente riconosciuti come tali. Lo sviluppo tecnologico nell'ambito degli strumenti di registrazione professionali rese poi disponibili una serie di apparecchiature a 4-tracce analogiche capaci di registrare su normali musicassette (anzich\u00e9 su nastri a bobina) come, ad esempio, il Portastudio della Tascam. \"Lo-fi\" inizi\u00f2 ad essere riconosciuto come uno stile di popular music negli anni '90, quando divenne parte integrante della attitudine musicale DIY (traduzione di \"fai da te\").\nLa distorsione armonica e il \"calore analogico\" sono talvolta erroneamente riconosciuti come caratteristiche fondamentali della musica \"lo-fi.\" La sua estetica \u00e8 in realt\u00e0 definita dall'inclusione di elementi normalmente considerati indesiderabili in contesti professionali, come note mal interpretate, interferenze ambientali o imperfezioni fonografiche (segnali audio degradati, sibilo del nastro e cos\u00ec via). Artisti pioneristici, influenti o comunque significativi includono i Beach Boys (\"Smiley Smile\"), R. Stevie Moore (spesso chiamato \u00abthe godfather of home recording\u00bb), Paul McCartney (\"McCartney\"), Todd Rundgren, Jandek, Daniel Johnston, Guided by Voices, Sebadoh, Beck, Pavement e Ariel Pink. Gli italiani Twenty Four Hours hanno registrato i loro due primi dischi ufficiali, pubblicati da Mellow Records proprio con due Tascam Portastudio rispettivamente nel 1991 e 1994. \nAnche se il termine \"lo-fi\" nel lessico culturale \u00e8 stato utilizzato inizialmente per definire qualcosa di distante dall'alta fedelt\u00e0, il DJ della WFMU William Berger di solito \u00e8 accreditato come uno dei massimi divulgatore di questo termine sin dal 1986. In vari punti dagli anni '80, \"lo-fi\" \u00e8 stato connotato con la \"cassette culture\", l'etica DIY tipica del punk rock, dell'indie rock, del primitivismo, outsider music, autenticit\u00e0, stereotipi di slacker / Generazione X e nostalgia culturale. La nozione di musicisti da \"camera da letto\" si \u00e8 ampliata in seguito all'ascesa delle moderne workstation audio digitali e, alla fine degli anni 2000, l'estetica \"lo-fi\" \u00e8 stata la base dei generi Pop ipnagogico e chillwave.\nIn ambito di musica elettronica il concetto di \"lo-fi\" pu\u00f2 anche riferirsi a musica creata con sintetizzatori analogici o con vecchi computer 8-bit.\nDefinizione ed etimologia.\nLa bassa fedelt\u00e0 \u00e8 l'opposto dell'alta fedelt\u00e0. Storicamente, le caratteristiche della bassa fedelt\u00e0 sono da sempre in relazione ai progressi tecnologici e alle aspettative dei normali ascoltatori di musica, generando cos\u00ec dibattiti in continua trasformazione, dando adito a conclusioni spesso contrastanti.\nIl termine inglese veniva solitamente scritto come \"low-fi\" prima degli anni '90 ed esiste almeno dagli anni '50, poco dopo l'accettazione di \"hi-fi\". La sua definizione si \u00e8 evoluta continuamente tra gli anni '70 e gli anni 2000. Nell'edizione del 1976 dell'Oxford English Dictionary, \"lo-fi\" fu aggiunto sotto la definizione di \u00abproduzione di un suono qualitativamente meno buona dell\"'hi-fi\"\u00bb. L'insegnante di musica R. Murray Schafer, nel glossario del suo libro \"The Tuning of the World\" del 1977, ha definito il termine \u00abrapporto segnale-rumore sfavorevole\u00bb.\nLe imperfezioni della musica a bassa fedelt\u00e0 non furono apprezzate dalla critica musicale fino agli anni '80, durante i quali c'era un emergente visione romantica per l'home recording e le qualit\u00e0 del fai da te. Solo successivamente a questo periodo il termine \"DIY\" fu spesso usato in modo intercambiabile con \"lo-fi.\" Alla fine degli anni '80, qualit\u00e0 sonore derivate da \"home recording\", \"tecniche primitive\" e \"attrezzature economiche\" erano comunemente associate all'etichetta \"bassa fedelt\u00e0\" o \"lo-fi\" e, durante gli anni '90, tali idee divennero fondamentali per l'utilizzo del termine \"lo-fi\" a livello popolare. Di conseguenza, nel 2003, l'Oxford Dictionary ha aggiunto una seconda definizione per il termine: \u00abun genere di musica rock caratterizzato da una produzione minima, che d\u00e0 un suono crudo e non sofisticato\u00bb. Nel 2008 \u00e8 stato aggiunto un terzo: \u00abnon patinato, amatoriale o tecnologicamente non sofisticato, in particolare come scelta estetica deliberata\u00bb. Da allora il termine \u00e8 stato utilizzato anche per descrivere i mezzi visivi che emulano la tecnologia video pi\u00f9 vecchia, come i found footage.\nLa critica non ha ancora stabilito a chi vada attribuita la popolarizzazione dell'uso del termine \"lo-fi\" in questo senso. Si suggerisce generalmente che il termine sia stato reso popolare dallo spettacolo radiofonico settimanale di mezz'ora di William Berger intitolato appunto \"Low-fi\" e diffuso sulla stazione radio indipendente con sede nel New Jersey dal 1986 al 1987. I contenuti del programma consistevano interamente in contributi ricevuti tramite posta durante un programma di mezz'ora in prima serata ogni venerd\u00ec. Nel numero dell'autunno 1986 della rivista WFMU LCD, il programma fu descritto come \u00abhome-recording prodotte su apparecchiature economiche. Primitivismo tecnico unito a brillantezza\u00bb.\nLa nozione di \"musicisti da cameretta\" prese sempre pi\u00f9 piede dopo l'ascesa dei computer portatili in molte forme di popular music e musica d'avanguardia, e nel corso degli anni, c'\u00e8 stata una tendenza crescente a raggruppare tutta la musica registrata in casa sotto il termine ombrello \"lo-fi music.\" Il termine \"bedroom pop\" (tradotto come \"pop da cameretta\") descrive vagamente un genere musicale o un'estetica in cui le band registrano a casa, piuttosto che negli spazi di registrazione tradizionali. Altre volte lo stesso genere viene definito musica DIY. Entro il 2010, i giornalisti avrebbero applicato indiscriminatamente \"bedroom pop\" per qualsiasi musica che suonasse con poca definizione. Nel 2017, Anthony Carew di About.com sostenne che il termine \"lo-fi\" era comunemente usato come sinonimo di \u00abcaldo\u00bb o \u00abincisivo\u00bb quando dovrebbe essere riservato alla musica che \u00absembra essere registrata su una segreteria telefonica rotta\u00bb.\nCaratteristiche.\nL'estetica \"lo-fi\" parte da un rapporto di idiosincrasia nei confronti del processo di registrazione e dalla accettazione di quelli che sono generalmente considerati effetti indesiderati nel campo dell'ingegneria audio, come un segnale audio degradato o fluttuazioni della velocit\u00e0 del nastro. L'estetica pu\u00f2 anche estendersi a spettacoli musicali scadenti o disaffezionati. Le registrazioni ritenute non professionali o amatoriali sono in genere relative all'esecuzione (note stonate o fuori tempo) o al missaggio (sibilo udibile, distorsione o acustica della stanza). Il musicologo Adam Harper identifica la differenza nelle \u00abimperfezioni fonografiche\u00bb e \u00abnon fonografiche\u00bb, definendo le prime come \u00abelementi di una registrazione che sono percepiti (o immaginati di essere percepiti) come dannosi e che hanno origine nella specifica operazione del supporto di registrazione stesso. Oggi, di solito sono le prime caratteristiche a cui la gente pensa quando il tema della bassa fedelt\u00e0 viene sollevato\u00bb.\nLa registrazione delle imperfezioni pu\u00f2 \u00abricadere liberamente in due categorie, distorsione e rumore\u00bb, secondo Harper, sebbene riconosca che le definizioni di \"distorsione\" e \"rumore\" variano e talvolta si sovrappongono. La forma pi\u00f9 importante di distorsione nell'estetica lo-fi \u00e8 la distorsione armonica, che pu\u00f2 verificarsi quando un segnale audio viene amplificato oltre la gamma dinamica di un dispositivo. Tuttavia, questo effetto non \u00e8 generalmente considerato un'imperfezione. Lo stesso processo viene utilizzato per i suoni di chitarra elettrica del rock and roll, e fin dall'avvento della registrazione digitale, per dare a una registrazione una sensazione di \"calore analogico\". La distorsione generata come sottoprodotto del processo di registrazione (\"distorsione fonografica\") viene generalmente evitata in contesti professionali. La \"saturazione del nastro\" e la \"distorsione della saturazione\" descrivono alternativamente la distorsione armonica che si verifica quando una testina si avvicina al limite della magnetizzazione residua (un aspetto comune della manutenzione del registratore che viene risolto con strumenti di smagnetizzazione). Gli effetti includono una diminuzione dei segnali ad alta frequenza e un aumento del rumore. In genere, \u00e8 probabile che le registrazioni a bassa fedelt\u00e0 abbiano informazioni di frequenza scarse o assenti superiori a 10 kilohertz.\nLe imperfezioni \"non fonografiche\" possono comprendere rumori generati dalla performance (\u00abtosse, respiro, cambi di pagina e suoni della sedia\u00bb) o dall'ambiente (\u00abveicoli che passano, rumori domestici, suoni dei vicini e degli animali\u00bb). Harper riconosce che \u00abl'apprezzamento della distorsione e del rumore non si limita all'estetica lo-fi, ovviamente, e all'estetica lo-fi [...] non si estende a tutti gli apprezzamenti per la distorsione e il rumore. La differenza sta nei modi in cui la distorsione e rumore sono considerati imperfezioni in lo-fi\". Distingue anche tra \"imperfezioni di registrazione\" e \"imperfezioni sonore [che] si verificano a causa di apparecchiature di riproduzione del suono o di modulazione imperfette... Ipoteticamente, almeno, gli effetti lo-fi vengono creati durante la registrazione e la produzione stessa, e percettibilmente rimanere nelle registrazioni master che vengono poi identicamente copiate per il rilascio\u00bb..\nBruce Bartlett, nella sua guida \"Practical Recording Techniques\" del 2013, afferma che \u00abi suoni lo-fi potrebbero avere una risposta in frequenza ridotta (un suono sottile ed economico) e potrebbero includere rumori come sibili o graffi da registrazione. Potrebbero essere distorti o traballanti intonazione\u00bb. Bartlett offre i seguenti metodi per replicare i suoni lo-fi: miscelare i livelli in modo che siano sbilanciati; posizionare ostacoli tra un microfono e le fonti sonore; posizionare il microfono in un punto insolito, ad esempio in un cestino; registrazione con strumenti o apparecchiature meno recenti di qualit\u00e0 inferiore; e evidenziando fuoriuscite e riflessi sonori.\nStoria.\nOrigini e lavori influenti (1950\u20131970).\nLa \"musica fai-da-te\" (DIY) \u00e8 antecedente persino alla storia scritta, ma il termine \"lo-fi\" nel significato assunto dopo gli anni '90, pu\u00f2 essere fatto risalire al rock and roll degli anni '50. AllMusic scrive che le registrazioni di questo tipo sono state fatte \u00abin modo economico e rapido, spesso con attrezzature scadenti. In questo senso, i primi dischi rock &amp; roll, la maggior parte del garage rock degli anni '60 e gran parte del punk rock della fine degli anni '70 potrebbe essere definito come Lo-Fi\u00bb. Gli album di The Beach Boys, \"Smiley Smile\" (1967), \"Wild Honey\" (1967) e \"Friends\" (1968) erano una trilogia di album a bassa fedelt\u00e0 registrati principalmente nello studio improvvisato di Brian Wilson; questi album furono in seguito indicati come componenti dei suoi \"nastri da cameretta\". Lo scrittore di Pitchfork Mark Richardson ha attribuito a \"Smiley Smile\" \u00abfondamentalmente l'invenzione del tipo di bedroom pop a bassa fedelt\u00e0 che avrebbe ispirato in seguito Sebadoh, Animal Collective e altri personaggi\u00bb.\"\"\nAll'inizio degli anni '70, alcuni importanti artisti discografici pubblicarono musica registrata con apparecchiature portatili multi-tracking; esempi includono Paul McCartney (\"McCartney\", 1970) e Todd Rundgren (\"Something/Anything?\", 1972). Prodotto poco dopo lo scioglimento dei Beatles, il \"McCartney\", registrato in casa, era tra gli album pi\u00f9 venduti del 1970, ma fu fortemente criticato. Nel 2005, dopo che un intervistatore ha suggerito che era \u00ab[forse] uno dei primi grandi dischi lo-fi del suo tempo\u00bb, McCartney ha commentato che era \u00abinteressante\u00bb che i fan pi\u00f9 giovani \u00abguardassero a qualcosa del genere con un qualche tipo di rispetto\u00bb, e che il \u00abtipo di [...] semplicit\u00e0 hippie ... risuona in qualche modo in questo periodo storico\u00bb.\n\"Something/Anything?\" fu registrato quasi interamente dal solo Rundgren. L'album includeva molte delle sue canzoni pi\u00f9 conosciute, oltre a una traccia di parole parlate (la cosiddetta \"intro\") in cui trasporta l'ascoltatore nella registrazione di difetti per un gioco tipo caccia al tesoro che chiama \"Sounds of the Studio\". I soldi guadagnati con l'album furono utilizzati per costruire il suo studio di registrazione personale a New York, dove ha registrato \"Follow-up a Wizard\", una vera perla del 1973, di minor successo. Il musicologo Daniel Harrison ha confrontato i summenzionati album dei Beach Boys con i Wizard, \u00abche imita aspetti dello stile compositivo di Brian nelle sue improvvise transizioni, mescolanza di vari stili pop ed effetti di produzione insoliti. Ma bisogna ricordare che visto e considerato il fallimento commerciale dei Beach Boys gli esperimenti non erano certo la motivazione per l'imitazione\u00bb. Nel 2018, Sam Sodsky di Pitchfork ha osservato che le \u00abimpronte digitali\u00bb di \"Wizard\" rimangono \u00abevidenti sugli autori da cameretta da letto fino alle produzioni di oggi\u00bb.\nIndie, \"cassette culture\" e \"outsider music\" (1970\u20131980).\nCon la nascita del punk rock e della new wave alla fine degli anni '70, alcuni settori della popular music iniziarono a sposare una etica del fai-da-te che annunciava un'ondata di etichette indipendenti, reti di distribuzione, fanzine e studi di registrazione e si formarono molte band sulla premessa che si poteva registrare e pubblicare la propria musica invece di doversi procurare un contratto discografico da una major.\nDal 1968, R. Stevie Moore stava registrando album completi su nastro reel-to-reel nello scantinato dei suoi genitori nel Tennessee, ma non pubblic\u00f2 album su etichetta fino a \"Phonography\" del 1976. L'album raggiunse una certa notoriet\u00e0 tra i punk di New York e i nuovi circuiti wave. Matthew Ingram del The Wire ha scritto che \u00abMoore potrebbe non essere stato il primo musicista rock ad fare musica interamente in solo, registrando ogni parte dalla batteria alla chitarra [...] Tuttavia, \u00e8 stato il primo a estetizzare esplicitamente il processo di home recording... rendendolo il bisnonno del lo-fi\u00bb Quando gli chiesero se sostenesse il \u00abmarchio di pioniere del fai-da-te / lo-fi\u00bb, Moore rispose: \u00absono d'accordo che sono o dovrei essere riconosciuto come un pioniere, ma il fatto che lo stavo facendo molto tempo fa, prima che fosse un modus operandi cos\u00ec popolare \u00e8 totalmente casuale [...] Non avevo pianificato di diventare noto come il pioniere del DIY moderno\u00bb. Quando un articolo del \"New York Times\" del 2006 fece riferimento a Moore come il progenitore del \"bedroom pop\", lui rispose che l'idea era \u00abesilarante\u00bb alla luce della sua \u00abderisione verso una aspra lotta al guadagnarsi da vivere e ottenere una certa notoriet\u00e0\u00bb.\nNel 1979, la Tascam present\u00f2 il Portastudio, il primo registratore multitraccia portatile del suo genere ad incorporare un approccio \"all-in-one\" per sovraincisione, missaggio e rimbalzo. Questa tecnologia permise a una vasta gamma di musicisti dei circoli sotterranei di costruire un circuito di estimatori attraverso la diffusione dei loro nastri a cassetta. Il critico musicale Richie Unterberger ha citato Moore come \u00abuno dei pi\u00f9 famosi\u00bb dei \u00abpochi artisti in cassetteland [che] si sono guadagnati una reputazione, anche se di culto\u00bb. Dal 1979 ai primi anni '80, Moore \u00e8 stato membro dello staff su WFMU, che ospit\u00f2 uno spettacolo settimanale \"Bedroom Radio.\" Il programma intitolato \"Low-Fi\" del Dj Berger lavor\u00f2 da allora in poi, efficacemente per affermare il lo-fi come un movimento distinto associato allo spirito del punk. L'album registrato in casa del 1973 da JW Farquhar, \"The Formal Female\", secondo il critico Ned Raggett, potrebbe anche essere considerato un precursore di \u00abqualsiasi tipologia\u00bb di artisti indipendenti a bassa fedelt\u00e0, tra cui R. Stevie Moore e il musicista underground del Texas Jandek.\nNel corso degli anni '80, l'ambito indie rock dell'underground americano (band come la radio preferita del college R.E.M.), insieme ad alcuni esempi post-punk britannici, furono le esportazioni pi\u00f9 importanti della musica lo-fi. Secondo AllMusic, la variet\u00e0 stilistica dei loro nastri spesso \u00abfluttuava da semplici canzoni pop e rock a strutture di canzoni a forma libera fino a puro rumore e alla sperimentazione artistica\u00bb. Scene simili si sono sviluppate anche attorno al commercio fai-da-te di cassette hip-hop e hardcore punk. Una delle band pi\u00f9 riconoscibili furono i Beat Happening (1984-1992) della K Records, un'influente etichetta indie pop. Raramente i Beat Happening erano definiti come un gruppo \"lo-fi\" durante i loro anni di attivit\u00e0 e furono notati per il loro ruolo pionieristico nel movimento solo dopo che la definizione del termine si era evoluta a met\u00e0 degli anni '90. Altrove, il DJ della WFMU Irwin Chusid \u00e8 stato responsabile dell'invenzione e della divulgazione della categoria \"outsider music\", in gran parte coincidente con l'attitudine della bassa fedelt\u00e0, che sostenne negli anni '80. Adam Harper attribuisce a Daniel Johnston e Jandek la \u00abforma di un ponte tra il primitivismo degli anni '80 e il rock indie lo-fi degli anni '90 [...] entrambi i musicisti hanno introdotto l'idea che la bassa fedelt\u00e0 non era solo accettabile, ma il contesto specifico di alcuni musicisti straordinari e brillanti\u00bb\".\"\nIl mutamento delle definizioni di \"lo-fi\" e indie (1990\u20132000).\nRelazioni con la musica \"alternativa\".\nDurante gli anni '90, l'uso che i media fecero della parola \"indie\" si \u00e8 evolse da musica \u00abprodotta tenendosi lontani dalle major dell'industria musicale\u00bb a un particolare stile di musica rock o pop vista negli Stati Uniti come un'\u00abalternativa alla \"alternativa\"\u00bb. In seguito al successo di \"Nevermind\" (1991) dei Nirvana, il rock alternativo divenne un punto di riferimento culturale e, successivamente, il concetto di movimento lo-fi vi fu associato tra il 1992 e il 1994. Incentrato su artisti come Guided by Voices, Sebadoh, Beck e Pavement, la maggior parte degli scritti sulla alternative e sul lo-fi tendevano ad associarli con la generazione X e gli stereotipi \"slacker\" originati dal romanzo Generation X di Douglas Coupland e dal film Slacker di Richard Linklater (entrambi pubblicati nel 1991). In parte, la differenziazione tra grunge e \"lo-fi\" nacque per affermate l'autenticit\u00e0 di un certo tipo di musica. Anche se il frontman dei Nirvana, Kurt Cobain, era ben noto per essere appassionato di Johnston, K Records e The Shaggs, c'era una fazione dell'indie rock che vedeva il grunge come un genere esaurito, credendo che le imperfezioni della bassa fedelt\u00e0 fossero ci\u00f2 che dava alla musica pi\u00f9 autenticit\u00e0.\nNell'aprile 1993, il termine \"lo-fi\" acquis\u00ec un utilizzo preferenziale dopo essere stato inserito come titolo nel \"New York Times\". L'articolo pi\u00f9 letto fu pubblicato dallo stesso giornale nell'agosto 1994 con il titolo \"Lo-Fi Rockers Opt for Raw Over Slick\". Contrariamente ad un articolo pubblicato sette anni prima dallo stesso giornale, che non aveva popolarizzato il termine \"lo-fi\" fuori dal contesto di una registrazione non professionale, lo scrittore Matt Deihl cambi\u00f2 il senso di \"lo-fi\" con \"DIY\" e \u00abuna qualit\u00e0 del suono approssimativa\u00bb. Ha scritto:\nIl pezzo era incentrato su Beck e Guided by Voices, che in seguito divennero attori popolari nella sottocultura indie rock Beck, il cui singolo \"Loser\" del 1994 fu registrato in una cucina e raggiunse la top 10 della \"Billboard\", alla fine divenne l'artista pi\u00f9 riconoscibile associato alla denominazione \"lo-fi.\" In risposta all'etichetta \"lo-fi\", Robert Pollard, leader della band Guided by Voices, neg\u00f2 ogni associazione con il suo presunto movimento. Disse invece che sebbene la band fosse \u00abidentificata come pioniera del movimento lo-fi\u00bb, non aveva alcuna familiarit\u00e0 con questo termine, spiegando che \u00abun sacco di persone stavano raccogliendo macchine [Tascam] in quel momento. .. L'uso di un quattro tracce \u00e8 diventato cos\u00ec comune da dover trovare una categoria apposita: DIY, lo-fi, qualunque cosa\u00bb.\nIn quel periodo, il critico musicale Simon Reynolds interpretava il movimento come una reazione contro la musica grunge, \u00abe debole, poich\u00e9 lo-fi \u00e8 solo un grunge con budget di produzione ancora pi\u00f9 grossi\u00bb. A sua volta, disse che il \"lo-fi\" ispir\u00f2 la reazione del post-rock. Una reazione sia al grunge che al \"lo-fi\", secondo AllMusic, \u00e8 stata il chamber pop, che ha attinto abbondantemente dalle ricche orchestrazioni di Brian Wilson, Burt Bacharach e Lee Hazlewood.\nCristallizzazione del genere.\nNegli anni '90 il termine \"lo-fi\" fu applicato in modo piuttosto incoerente. Nel suo libro \"Hop on Pop\" (2003), Tony Grajeda afferm\u00f2 che nel 1995 la rivista \"Rolling Stone\" \u00abriusc\u00ec a etichettare ogni altra band presente nella prima met\u00e0 [dell'anno] come in qualche modo lo-fi\u00bb. Un giornalista di \"Spin\" ha accreditato \"Sebadoh III\" (1991) dei Sebadoh come \u00abinventore\u00bb del \"lo-fi\", caratterizzando il genere come \u00abil soft rock del punk\u00bb. Inoltre, praticamente ogni giornalista fece riferimento a una crescente copertura mediatica della musica \"lo-fi\" senza riuscire a riconoscersi come sostenitori della tendenza.\nSono stati pubblicati numerosi libri che hanno contribuito a canonizzare le band lo-fi, di solito confrontandole con i musicisti pi\u00f9 anziani. Ad esempio, \"Alt-Rock-a-Rama\" (1995) del Rolling Stone conteneva un capitolo intitolato \"The Lo-Fi Top 10\", che menzionava Hasil Adkins, Velvet Underground, Half Japanese, Billy Childish, Beat Happening, Royal Trux, Sebadoh, Liz Phair, Guided By Voices, Daniel Johnston, Beck e Pavement \"Unknown Legends of Rock 'n' Roll\" di Richie Unterberger: \"Psychedelic Unknowns, Mad Geniuses, Punk Pioneers, Lo-Fi Mavericks &amp; More\" e \u00abla comunit\u00e0 di critici e fan affini che lo circondano\u00bb sono stati particolarmente cruciali nello stabilire le nozioni moderne dell'estetica lo -fi. Secondo Adam Harper: \u00abin breve, \"Unknown Legends\" collega gli interessi degli [anni 80] e della generazione cassette culture e quelli degli [anni 2000], fornendo uno schizzo iniziale, un presagio - un \"progetto di campo della sinistra\", forse - dei movimenti anni '00 come l'hauntology e hypnagogic pop\u00bb.\nL'etichetta \"lo-fi\" si estendeva anche a band come Mountain Goats, Nothing Painted Blue, Frigorifero, Chris Knox, Alastair Galbraith e Lou Barlow. \u00abAltri artisti significativi spesso allineati con il lo-fi degli anni '90\u00bb, ha scritto Harper, \u00abcome Ween, the Grifters, Silver Jewish, Liz Phair, Smog, Superchunk, Portastatic e Royal Trux sono stati in gran parte omessi a causa della scarsit\u00e0 comparativa della loro accoglienza o alla loro minore rilevanza per l'estetica lo-fi\u00bb.\"\"\nDalla fine degli anni '90 agli anni 2000, la bassa fedelt\u00e0 \u00e8 stato assorbito da un discorso indie pi\u00f9 convenzionale, perdendo per lo pi\u00f9 le sue connotazioni come sottocategoria di rock indie che evoca \u00abla generazione pi\u00f9 debole\u00bb, \u00abscioltezza\u00bb o \u00abautocoscienza\u00bb. \"Pitchfork\" e \"The Wire\" sono diventati le principali pubblicazioni sulla musica, mentre blog e piccoli siti Web hanno assunto il ruolo precedentemente occupato dalle fanzine.\nHypnagogic pop e chillwave (2000\u20132010).\nL'ascesa delle moderne workstation audio digitali ha accorciato il gap tecnologico tra artisti professionisti e non professionisti. Molte delle importanti band lo-fi degli anni '90 hanno adattato il loro suono a standard pi\u00f9 professionali e i musicisti \"da cameretta\" hanno iniziato a guardare verso le attrezzature vintage come un modo per ottenere un'autentica estetica lo-fi, rispecchiando una tendenza simile negli anni '90 del revival della Space age pop degli anni '60 e dei sintetizzatori analogici. R. Stevie Moore fu sempre pi\u00f9 citato da band lo-fi emergenti come influenza principale. Il suo difensore principale, Ariel Pink, aveva letto \"Unknown Legends\", e in seguito registr\u00f2 una cover di uno dei brani inclusi in un CD fornito con il libro (\"Bright Lit Blue Skies\"). Al momento del suo debutto con una etichetta, Pink era visto come una novit\u00e0, dato che praticamente non c'erano altri artisti indie contemporanei con un suono r\u00e9tro lo-fi.\nI precedenti artisti lo-fi generalmente respingevano l'influenza della radio pop degli anni '80 che informava gran parte del suono di Pink. Successivamente, \u00e8 emerso un tipo di musica soprannominata \"pop ipnagogico\" tra musicisti lo-fi e post-noise che si sono impegnati con elementi di nostalgia culturale, memoria dell'infanzia e tecnologia di registrazione obsoleta. L'etichetta \u00e8 stata inventata dal giornalista David Keenan in un pezzo dell'agosto 2009 per The Wire, che includeva Pink tra i suoi esempi. Pink \u00e8 stato spesso indicato come il \"padrino\" di ipnagogico, chillwave o glo-fi come nuovi atti che gli sono stati associati (esteticamente, personalmente, geograficamente o professionalmente) hanno attirato l'attenzione della critica. Secondo Marc Hogan di Pitchfork, ognuna di quelle etichette descriveva ci\u00f2 che era essenzialmente musica psichedelica. Adam Harper ha riflettuto nel 2013 che c'era una tendenza crescente tra i critici come Simon Reynolds a sopravvalutare l'influenza di Pink non riconoscendo predecessori come R. Stevie Moore e Cleaners del Martin Newell di Venus.\nAlla fine del 2010, una forma di musica downtempo etichettata come \"hip-hop lo-fi\" o \"chillhop\" \u00e8 diventata popolare tra le dirette musicali di YouTube. Molti di questi canali YouTube lo-fi hanno raggiunto milioni di iscritti."}
{"id": "685688", "revid": "1005847", "url": "https://it.wikipedia.org/wiki?curid=685688", "title": "Tommaso Casillo", "text": "Biografia.\nAppartiene al ramo trasferitosi a Casoria di una famiglia di politici socialisti della vicina citt\u00e0 di Afragola; \u00e8 figlio di Crescenzo Casillo, il sindaco di Casoria assassinato nel 1984.\nConsegue il diploma di maturit\u00e0 classica al Liceo Classico Garibaldi di Napoli.\nInizia a fare politica verso la fine degli anni 70 con il partito socialista italiano, durante la stagione craxiana.\nAlle elezioni regionali in Campania del 1995 si candida nella lista Patto dei Democratici, nella mozione del candidato di centro-sinistra Giovanni Vacca, venendo eletto consigliere regionale in Campania.\nSi candida alle elezioni politiche del 2001 con Il Girasole, venendo eletto, nelle liste dell'Ulivo, come senatore della repubblica per la XIV Legislatura Italiana.\nIl 17 maggio 2006 entra a far parte del governo Prodi II in qualit\u00e0 di Sottosegretario di Stato al Ministero delle infrastrutture.\nSi candida a sindaco di Casoria alle elezioni comunali del 2008, verr\u00e0 sconfitto da Stefano Ferrara, esponente del PdL e candidato del centro-destra, con il 42.4% delle preferenze, risultando eletto come consigliere comunale; carica dalla quale rassegna le dimissioni nell'aprile del 2009.\nAlle elezioni regionali in Campania del 2010 viene candidato nella lista elettorale \"\"Campania Libera\", facente parte della coalizione di centrosinistra avente Vincenzo De Luca, sindaco di Salerno, come candidato Presidente, non risulta tuttavia eletto raccogliendo 7.250 preferenze.\nAderisce nel 2010 ad Alleanza per l'Italia di Francesco Rutelli, assieme all'europarlamentare dell'Italia dei Valori Vincenzo Iovine.\nAlle elezioni regionali in Campania del 2015 si ricandida con De Luca presidente nella lista collegata 'Campania libera', risulta eletto in consiglio regionale, dove assume la carica di vicepresidente.\nDecide di ricandidarsi al Consiglio regionale della Campania per le elezioni regionali del 2020, sempre nella lista \"Campania Libera\"\" di Vincenzo De Luca, ma non viene eletto, ottenendo per\u00f2 pi\u00f9 di 12.000 preferenze."}
{"id": "685690", "revid": "1013865", "url": "https://it.wikipedia.org/wiki?curid=685690", "title": "Governatorato di Biserta", "text": "Il governatorato di Biserta \u00e8 uno dei 24 governatorati della Tunisia. Venne istituito nel 1956 e si trova nella parte pi\u00f9 settentrionale del paese; suo capoluogo \u00e8 Biserta.\nMunicipalit\u00e0.\nFanno parte del governatorato 13 municipalit\u00e0:\nGeografia antropica.\nSuddivisioni amministrative.\nIl governatorato \u00e8 diviso in 14 delegazioni a loro volta suddivise in 102 settori."}
{"id": "685692", "revid": "83531", "url": "https://it.wikipedia.org/wiki?curid=685692", "title": "Diocle (personaggio omerico)", "text": "Diocle, figlio di Ortiloco, nipote di Alfeo, signore di Fere, localit\u00e0 della Messenia.\nI suoi figli, Cretone e Orsiloco, andarono con lui alla spedizione di Troia.\nTesti.\nRicordato in:\n1) Odissea, 3, 488-490:\n2) Iliade, 5, 541-544:"}
{"id": "685693", "revid": "486946", "url": "https://it.wikipedia.org/wiki?curid=685693", "title": "Low fidelity", "text": ""}
{"id": "685695", "revid": "486946", "url": "https://it.wikipedia.org/wiki?curid=685695", "title": "Lo-fi", "text": ""}
{"id": "685696", "revid": "486946", "url": "https://it.wikipedia.org/wiki?curid=685696", "title": "Lo-Fi", "text": ""}
{"id": "685697", "revid": "75770391", "url": "https://it.wikipedia.org/wiki?curid=685697", "title": "Mietitrebbia", "text": ""}
{"id": "685702", "revid": "1013865", "url": "https://it.wikipedia.org/wiki?curid=685702", "title": "Governatorato di Tataouine", "text": "Il governatorato di Tataouine \u00e8 uno dei 24 governatorati della Tunisia. \u00c8 il governatorato pi\u00f9 grande della Tunisia e corrisponde all'estremit\u00e0 meridionale del paese; suo capoluogo \u00e8 Tataouine.\nIl governatorato confina con la Libia (distretto di Nalut e di al-Nuqat al-Khams) e con l'Algeria (provincia di El Oued, provincia di Ouargla e provincia di Illizi).\nIl governatorato occupa gran parte del Sahara tunisino ed \u00e8 abitato in gran parte da berberi."}
{"id": "685706", "revid": "1388811", "url": "https://it.wikipedia.org/wiki?curid=685706", "title": "Amore dopo amore, tour dopo tour", "text": "Amore dopo amore, tour dopo tour \u00e8 il terzo album dal vivo di Renato Zero, pubblicato nel 1999.\nIl disco.\nIl doppio album ripropone brani della tourn\u00e9e segu\u00ecta al grande successo del disco dell'anno precedente, \"Amore dopo amore\". Per motivi discografici, sono presenti soltanto pezzi pubblicati con l'etichetta Sony e dunque successivi al 1994. Inoltre, sono presenti ben 6 tracce inedite, una delle quali eseguita dal vivo: \"Il circo\". I restanti 5 inediti, registrati invece in studio, sono: \"Si sta facendo notte\", \"Appena in tempo\" (gi\u00e0 apparsa un anno prima, come B-side sul singolo di \"Cercami\"), \"Che strano gioco \u00e8\", \"Al buio\" e \"Il coraggio delle idee\".\nTracce.\nDisco 1:\nDisco 2:"}
{"id": "685708", "revid": "287204", "url": "https://it.wikipedia.org/wiki?curid=685708", "title": "La casa del buio", "text": "La casa del buio (\"Black House\") \u00e8 un romanzo horror scritto da Stephen King e Peter Straub, pubblicato nel 2001. \u00c8 il sequel del romanzo \"Il talismano\", anch'esso scritto da entrambi.\nTrama.\nJack si \u00e8 ormai ritirato dalla vita da poliziotto, quando viene richiamato dal capo della polizia per una serie di omicidi molto architettati da un uomo che si fa chiamare \"il pescatore\".\nCuriosit\u00e0.\nNel romanzo viene richiamato il racconto \"Le Piccole Sorelle di Eluria\" della raccolta \"Tutto \u00e8 fatidico\" e ambientato nel contesto della serie de \"La torre nera\".\nQuando Jack Sawyer torna nei Territori, incontra Sophie proprio nella tenda-ospedale de \"Le Piccole Sorelle\". Sophie informa Jack che si trova in questa specie di \"ospedale ambulante\" gestito da \"Le Piccole Sorelle\" che non sono poi altro che una specie di vampiri assetati di sangue.\nQuesto lascerebbe intuire che i Territori conosciuti da \"Jack Viaggiante\" ne \"La casa del buio\" siano il mondo di Roland di Gilead descritto nella serie \"La torre nera\", quest'ipotesi sarebbe accreditata dal fatto che, come dice Parkus, in questi \"nuovi\" Territori non si tratta pi\u00f9 di gemellanti; a conferma di questo Jack nota che gli abiti e gli oggetti portati dal nostro mondo non mutano in questi Territori (come accade nella saga della torre nera) e inoltre \u00e8 proprio in questi Territori che si trovano: il Fine-Mondo, La Torre Nera, i raggi (vettori) e il Devar-Toi.\nDa questo se ne deduce che i Territori visitati da \"Jack Viaggiante\" nel primo libro siano differenti da quelli visitati da Jack Sawyer ne \"La casa del buio\", riprendendo cos\u00ec il concetto dei mondi paralleli descritto proprio nella serie della \"La torre nera\"."}
{"id": "685709", "revid": "125225522", "url": "https://it.wikipedia.org/wiki?curid=685709", "title": "Atanarico", "text": "Atanarico, secondo il \"Codex Vigilanus o Chronicon Albeldense\", \u00e8 considerato il primo re dei Visigoti.\nBiografia.\nRivale di Fritigerno, altro condottiero visigoto, Atanarico fece la sua prima comparsa storica nel 369, quando affront\u00f2, subendo una sconfitta, l'imperatore romano Valente, riuscendo per\u00f2 a negoziare una pace favorevole per i Goti. La pace fu negoziata su una nave in mezzo al Danubio, perch\u00e9 Atanarico aveva promesso di non mettere mai piede sul suolo romano.\nIn questo periodo i Visigoti si erano divisi in due diversi partiti, uno seguace di Atanarico, che era pagano della tradizione mitologica germana, e l'altro di Fritigerno, che probabilmente per ottenere maggior credito presso Valente, si era convertito al Cristianesimo, per la precisione al credo ariano. \nGli Unni, giunti nel frattempo in Europa e guidati dal loro re Balamir, avevano sconfitto gli Alani e sottomesso i Goti dell'Est o Greutungi, cominciarono a esercitare pressione sui confini delle terre abitate dai Visigoti; a questo punto il gruppo di Visigoti guidato da Atanarico, incalzato dagli Unni, si ritir\u00f2 in Transilvania, dopo aver perso gran parte delle sue ricchezze; questo fatto caus\u00f2 il passaggio di molti Visigoti dal gruppo di Atanarico a quello di Fritigerno, che implor\u00f2 l'ammissione in territorio romano e riusc\u00ec a persuadere Valente a consentire a lui e alle sue genti di attraversare il Danubio e trovare salvezza nella provincia romana della Mesia.\nPer circa due anni dopo la clamorosa vittoria sui Romani ad Adrianopoli, Fritigerno rimase alla guida della maggior parte delle genti visigote, ma nel 380 mor\u00ec e Atanarico gli succedette e fu di fatto il primo re della nazione visigota.\nTenne testa all'imperatore Teodosio I, per alcuni mesi ma l'11 gennaio del 381, Atanarico ed alcuni dei suoi collaboratori, stanchi delle contese che continuavano a nascere tra i Visigoti, si present\u00f2 dinanzi alle mura di Costantinopoli, dove Teodosio l'accolse con pompa regale e solennemente lo accompagn\u00f2 all'interno delle mura, essendo cos\u00ec il primo re barbaro a visitare la capitale romana.\nAtanarico riusc\u00ec a negoziare una pace con Teodosio I, ed ottenne che i Visigoti divenissero alleati ufficiali di Roma, concedendo alla nuova nazione dei Visigoti una autonomia che prima mai era stata concessa alle nazioni sottomesse dai Romani.\nAtanarico mor\u00ec pochi giorni dopo, il 31 gennaio, e Teodosio lo fece seppellire con onori sovrani, guadagnandosi la stima anche tra i Visigoti che avrebbero preferito continuare a combattere.\nLa pace fu ratificata solo l'anno dopo, nel 382, da due dei nuovi capi dei Visigoti, Erivulfo e Fravita ed il trattato valse fino alla morte di Teodosio nel 395."}
{"id": "685712", "revid": "648655", "url": "https://it.wikipedia.org/wiki?curid=685712", "title": "Zandvoort Masters 2006", "text": "Il BP Ultimate Masters 2006 di Formula 3 si \u00e8 svolto il 6 agosto 2006 sul circuito olandese di Zandvoort. La gara \u00e8 stata vinta in volata dal britannico Paul di Resta, che qualche mese pi\u00f9 tardi si sarebbe laureato campione europeo della categoria, sul pilota di casa Giedo van der Garde. Pi\u00f9 staccato il terzo classificato, il rookie svizzero S\u00e9bastien Buemi.\nGara.\n\"Polesitter\": Giedo van der Garde () (Dallara 306-Mercedes - ASM) in 1'32.920\nOrdine d'arrivo: (25 giri per un totale di 107,625 km)"}
{"id": "685715", "revid": "125222933", "url": "https://it.wikipedia.org/wiki?curid=685715", "title": "Macchina agricola", "text": "Una macchina agricola \u00e8 una macchina o un meccanismo costituito per svolgere uno o pi\u00f9 lavori agricoli. Essa pu\u00f2 essere fissa come l'essiccatoio, semovente come la mietitrebbia, oppure portata da trattori; in quest'ultimo caso la macchina pu\u00f2 essere semplicemente trainata (come l'aratro) o collegata alla presa di potenza (come lo spandiconcime). \nNel corso dei millenni, le macchine agricole si sono evolute parallelamente alla tecnologia e alle fonti energetiche, diventando sempre pi\u00f9 efficienti e in grado di svolgere pi\u00f9 operazioni contemporaneamente.\nTipologia di macchine agricole.\nIn meccanica agraria, le macchine agricole vengono distinte in: \nLe macchine operatrici vengono a loro volta classificate a seconda del tipo di operazione svolta: macchine per la lavorazione del terreno, la semina, la raccolta, la protezione delle colture, la manutenzione del verde, la fienagione ecc. "}
{"id": "685717", "revid": "640277", "url": "https://it.wikipedia.org/wiki?curid=685717", "title": "36 Ophiuchi", "text": "36 Ophiuchi \u00e8 un sistema triplo che si trova a circa 19,5 anni luce dal sistema solare, nella costellazione dell'Ofiuco. Il sistema \u00e8 composto da tre stelle, con la componente C in orbita attorno al sistema binario AB.\nOsservazione.\nSituata nella parte meridionale della costellazione dell'Ofiuco, 36 Ophiuchi \u00e8 una stella dell'emisfero celeste australe. La sua declinazione \u00e8 -26\u00b0, di conseguenza \u00e8 visibile in tutto l'emisfero australe mentre gli osservatori posti nell'emisfero boreale risultano svantaggiati anche se la stella resta invisibile solo pi\u00f9 a nord della latitudine 63\u00b0N, a ridosso del circolo polare artico, dunque nel nord della Scandinavia, della Russia e del Canada.\nLa sua magnitudine pari a 4,33 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra maggio e settembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\n36 Ophiuchi AB.\n36 Ophiuchi A \u00e8 una stella giallo-arancione di classe spettrale KO-V, con circa l'85% della massa del Sole, l'81% del suo diametro e il 30% della sua luminosit\u00e0. L'abbondanza di elementi pi\u00f9 pesanti dell'elio (metallicit\u00e0) \u00e8 compresa tra il 40 e il 90% rispetto al Sole.\nLa stella principale \u00e8 separata dalla sua compagna gemella da una distanza compresa tra 7 e 169 UA, lungo un'orbita molto eccentrica (e=0,9) con un periodo di 570 anni. \n36 Ophiuchi B \u00e8 quasi identica alla sua compagna per massa e diametro, ma lievemente meno luminosa (il 28%) del Sole. Sembra che la sua metallicit\u00e0 sia invece maggiore (1 o 2 volte il Sole). La sua classe spettrale \u00e8 K1-V.\nLe due stelle, basandosi sul periodo di rotazione e sull'attivit\u00e0 cromosferica, risultano essere piuttosto giovani, con un'et\u00e0 compresa tra 590 e 1800 milioni di anni. La componente A \u00e8 catalogata anche come stella di pre-sequenza principale.\nAlla distanza di circa 0,53 UA da una delle due stelle, un eventuale pianeta potrebbe presentare condizioni climatiche favorevoli allo sviluppo della vita, sempre che l'orbita incredibilmente eccentrica delle due stelle non ne impedisca l'esistenza.\nSe anche un simile pianeta dovesse esistere, nel suo cielo si potrebbe vedere uno spettacolo insolito: ogni mezzo millennio circa, per la durata di qualche decennio, un secondo sole si affianca al principale, illuminandone quasi a giorno la superficie, per poi tornare per altri cinque secoli ad essere una stella come tutte le altre, anche se particolarmente brillante.\n36 Ophiuchi ABb?\nLe variazioni della velocit\u00e0 radiale del sistema binario suggeriscono che le due stelle potrebbero possedere un compagno di tipo planetario, con circa otto volte la massa di Giove e un periodo orbitale superiore a trenta anni. Tuttavia a questa distanza qualsiasi orbita sarebbe resa instabile dall'eccentrica orbita percorsa dalle due stelle. Le oscillazioni potrebbero essere dovute ad un'intensa attivit\u00e0 cromosferica.\n36 Ophiuchi C.\nPi\u00f9 piccola delle due stelle centrali, questa nana rosso-arancione di classe spettrale K6-V ha soltanto il 71% della massa, il 72% del diametro e meno del 9% della luminosit\u00e0 del Sole, ed orbita attorno al sistema binario centrale ad una distanza di ben 4900 UA. A 0,3 UA di distanza, un eventuale pianeta avrebbe le caratteristiche adatte allo sviluppo di forme di vita."}
{"id": "685718", "revid": "767487", "url": "https://it.wikipedia.org/wiki?curid=685718", "title": "Gran Premio di Macao 2006", "text": "Il Gran Premio di Macao 2006 di Formula 3 si \u00e8 svolto il 19 novembre 2006 sul circuito da Guia, a Macao. La gara, come al solito ricca di incidenti e colpi di scena, \u00e8 stata vinta dal pilota del team di Kimi R\u00e4ikk\u00f6nen Mike Conway. Il giovane promettente inglese ha preceduto sul traguardo l'esperto italo-americano Richard Antinucci e il tedesco Adrian Sutil.\nGara.\n\"Polesitter\": Kamui Kobayashi () (Dallara 306-Mercedes - ASM)\nOrdine d'arrivo: (15 giri per un totale di 91,725 km)"}
{"id": "685719", "revid": "729019", "url": "https://it.wikipedia.org/wiki?curid=685719", "title": "Bezoario", "text": "Bezoario \u00e8 un termine che deriva dal persiano \"pad\" (protezione) e \"zahr\" (veleno), divenuto in arabo \"bazhar\" e in latino medievale \"bezoar\".\nIndica un corpo estraneo, qualche volta commisto a cibo, presente nelle vie digerenti di alcuni ruminanti ma anche dell'uomo.\nSignificati del termine.\nIl significato del termine \u00e8 controverso in quanto secondo alcuni esso serviva a indicare i calcoli presenti nelle vie biliari dei dromedari ma pi\u00f9 verosimilmente invece esso indicava le formazioni riscontrate nelle vie digerenti degli animali macellati.\nClassificazione.\nI bezoari si trovano in genere sotto due forme:\nEziologia.\nLa presenza dei tricobezoari nel canale digerente degli animali viene spiegata con l'abitudine che hanno alcuni di essi di leccarsi il pelame, con conseguente ingestione di peli che si raccolgono nell'intestino. Nel caso di riscontro in soggetti umani in genere si attribuisce la causa alla mania che hanno alcune persone di afferrare in bocca la punta dei capelli, finendo con il masticarli e ingerirli inavvertitamente. Di fatto la cosa accade pi\u00f9 frequentemente in soggetti con problemi psichiatrici, in particolare la tricotillomania.\nClinica.\nI bezoari danno segno di s\u00e9 quando, divenuti voluminosi, bloccano il transito del contenuto intestinale provocando un ileo meccanico.\nTrattamento.\nLa loro asportazione pu\u00f2 avvenire in rari casi (quando raggiungibili dallo strumento) per via endoscopica. Nella restante maggioranza dei casi \u00e8 necessario un intervento che pu\u00f2 essere effettuato in laparoscopia o in chirurgia aperta e che consente di individuare con precisione il segmento occluso e di liberarlo praticando una enterotomia ed estraendo il bezoario che pu\u00f2 essere molto voluminoso, riproducendo a volte come un calco la cavit\u00e0 intestinale.\nIl bezoario nella cultura di massa.\nDiverse sono le spiegazioni che si possono dare al fatto che in molte culture i bezoari furono ritenuti di volta in volta amuleti o capaci di guarire alcune malattie, dalla infertilit\u00e0 alle vertigini, o potenti antidoti contro alcuni veleni. Si riteneva addirittura che il bere da un recipiente che avesse contenuto un bezoario potesse impedire a eventuali veleni versati nel liquido di avere effetto.\nNella saga di \"Harry Potter\" il bezoar, o bezoario, viene nominato due volte: il primo anno, dal professor Severus Piton, durante la prima lezione di pozioni, dove viene spiegato che il bezoar \u00e8 una pietra che si trova nella pancia delle capre e che \u00e8 un potente antidoto a molti veleni, e il sesto anno, quando Harry lo usa per salvare l'amico Ronald Weasley dall'idromele avvelenato.\nNella serie della DC Comics \"Sandman\", nella storia \"\", il bezoar viene usato come merce di scambio per catturare la musa Calliope."}
{"id": "685721", "revid": "92723", "url": "https://it.wikipedia.org/wiki?curid=685721", "title": "R\u00edo Gallegos", "text": "R\u00edo Gallegos \u00e8 la capitale della provincia argentina di Santa Cruz, nella Patagonia meridionale. Conta una popolazione di abitanti. \nGeografia.\nLa citt\u00e0 sorge sull'estuario del fiume Gallegos nell'Oceano Atlantico, \u00a0km a sud di Buenos Aires. R\u00edo Gallegos \u00e8 la citt\u00e0 pi\u00f9 meridionale dell'Argentina continentale.\nStoria.\nIl fiume Gallegos fu avvistato per la prima volta da un europeo nel 1525, dall'esploratore Jofr\u00e9 De Loaiza, e fu chiamato \"San Idelfonso\". La spedizione di Sim\u00f3n de Alcazaba, nel 1535, fu la prima a denominare il fiume \"R\u00edo Gallegos\". L'area sar\u00e0 colonizzata dagli europei solo tre secoli dopo. Una delle prime testimonianze indicanti l'area come abitata risale al 1885, in un periodo in cui il governo argentino intendeva consolidare la propria sovranit\u00e0 sulla Patagonia meridionale. Fu creata una base navale che accrebbe lo sviluppo della citt\u00e0. \nNel 1888, l'allora governatore Ram\u00f3n Lista decise di trasferire la capitale territoriale da Puerto Santa Cruz a R\u00edo Gallegos. La ratificazione ufficiale del provvedimento avvenne il 19 maggio 1904. Fra il 1912 ed il 1920 il governo nazionale incoraggi\u00f2 la venuta di coloni dalle isole Falkland e dal Cile meridionale offrendo condizioni vantaggiose per l'agricoltura e l'allevamento. Arrivarono circa nuovi abitanti. Con lo sviluppo dell'allevamento di pecore, R\u00edo Gallegos divenne il porto principale per l'esportazione delle pecore e dei prodotti ovini.\nNel 1957, il territorio di Santa Cruz fu dichiarato provincia, e Mario C\u00e1stulo Paradelo ne fu il primo Governatore. Tra il 1987 ed il 1991 fu sindaco della citt\u00e0 il futuro presidente argentino N\u00e9stor Kirchner.\nSociet\u00e0.\nReligione.\nLa citt\u00e0 \u00e8 sede della diocesi di R\u00edo Gallegos, istituita il 10 aprile 1961 e suffraganea dell'arcidiocesi di Bah\u00eda Blanca.\nInfrastrutture e trasporti.\nStrade.\nR\u00edo Gallegos sorge all'intersezione tra le due pi\u00f9 importanti arterie stradali della Patagonia argentina, la strada nazionale 3 e la strada nazionale 40.\nAeroporti.\nL'aeroporto internazionale Piloto Civil Norberto Fern\u00e1ndez \u00e8 situato a 8 km a nord-est della citt\u00e0 ed \u00e8 servito da voli interni ed internazionali."}
{"id": "685723", "revid": "6923", "url": "https://it.wikipedia.org/wiki?curid=685723", "title": "No More Drama", "text": "No more drama \u00e8 il quinto album in studio della cantante statunitense Mary J. Blige. L'album \u00e8 uscito il 28 agosto 2001 in USA. \u00c8 stato certificato doppio disco di platino. Vanta produzioni di Dr. Dre, The Neptunes, Missy Elliott, Jimmy Jam &amp; Terri Lewis, Irv Gotti e altri, e collaborazioni di Lenny Kravitz, Pharrell Williams e Eve.\nIl disco.\nGenesi.\nL'ispirazione di \"No More Drama\" \u00e8 venuta direttamente dalle esperienze vissute in prima persona dalla cantante, soprattutto quelle negative. L'artista ha ammesso in varie interviste di aver sofferto pesantemente di depressione e persino di paranoia prima dell'uscita di questo album. Il titolo \"No More Drama\" si riferisce al superamento di queste difficolt\u00e0 tramite un processo catartico. L'album, oltre ad attingere alla drammaticit\u00e0 della vita personale della Blige, presenta dei testi molto impegnati dal punto di vista sociale, e si schiera apertamente contro la guerra e la violenza.\nStile.\n\"No More Drama\" segna il ritorno della regina dell'Hip hop Soul a sonorit\u00e0 urban influenzate dall'hip-hop e non solo dal R&amp;B tradizionale. Un chiaro segno di questo ritorno alle origini di \"What's the 411?\" \u00e8 ben visibile nel primo singolo, l'inno da club \"Family Affair\", un pezzo in cui la voce blues di Mary sovrasta un travolgente ritmo basato su uno schema semplice che si ripete all'infinito. Il secondo singolo, la title-track \"No More Drama\", \u00e8 l'antitesi di Family Affair, ovvero un onesto sfogo di disperazione in cui Mary dichiara di non voler pi\u00f9 accettare drammi nella sua vita e nel mondo circostante. In \"Where I've Been\" riflette sul suo passato e sul suo precedente rapporto con le droghe (citando anche la turbolenta infanzia di Michael Jackson), mentre in \"P.M.S.\" parla a cuore aperto a tutte le donne. L'album contiene anche una poesia, Forever No More, che riassume le tematiche socialmente impegnate dell'album (perfino nell'apparentemente spensierata \"Family Affair\", Mary J. propone di combattere il razzismo e i pregiudizi).\nRicezione.\nIn generale \"No More Drama\" \u00e8 stato accolto da recensioni positive. Sebbene alcuni critici non hanno apprezzato lo stile urban di alcune tracce dell'album, sperando in un altro \"Mary\", \"No More Drama\" si \u00e8 guadagnato 3 stelle e mezzo su 5 da Rolling Stone (che ha contrapposto il ritorno in grande dell'artista alla caduta dello stesso anno di Mariah Carey) e molti critici hanno visto in questo l'album pi\u00f9 maturo della cantante. Robert Marriott del famoso magazine ha indicato i punti migliori dell'album in tre canzoni: l' \"innegabilmente funky\" \"Family Affair\" prodotta da Dr. Dre, \"Steal Away\" che \"mescola una sensibilit\u00e0 da soul classico con il sound postmoderno dei Neptunes e la title-track. Secondo il critico per\u00f2 \"rimangono delle meravigliose imperfezioni: la passione della donna di chiesa, i lamenti e i gorgheggi che un tempo annunciavano il suo dolore, ora la portano verso la soddisfazione. \"Drama\" presenta Blige pi\u00f9 in contatto con le sue radici, pi\u00f9 con i piedi per terra e pronta per una nuova raccolta di sfide, musicali e non...\".\nDavid Browne di Entertainment Weekly ha scritto che la voce della cantante non \u00e8 mai stata migliore di cos\u00ec e che l'album supera di gran lunga i lavori delle eredi di Blige Blu Cantrell e Sunshine Anderson, sia in personalit\u00e0 che musicalmente.\nLiana Jones di All Music Guide ha dato all'album 4 stelle su 5 e ha definito il disco come \"un viaggio attraverso la sua evoluzione personale e la spiritualit\u00e0\". Jones ha evidenziato come la voce della cantante sia davvero unica nel panorama musicale contemporaneo, proclamandola \"roca, forte, soul e piena di maturit\u00e0\". Ancora secondo la giornalista della rivista online, \"la cantante/cantautrice \u00e8 sbocciata in una diva R&amp;B con un lato hip hop\". La rivista Q ha definito l'album come \"un disco che occupa l'esatto posto di mezzo tra lo stile da ghetto dell'album di debutto prodotto da Puff Daddy e il posato e soul \"Mary\" del 1999\".\nL'album ha debuttato al numero 2 nella Billboard Hot 200, ed \u00e8 rimasto in classifica per parecchi mesi, vendendo in poco tempo pi\u00f9 di 2 milioni di copie.\nNel Regno Unito l'album ha debuttato timidamente nella top20 al numero 20 nel settembre 2001. Nel febbraio 2002 l'album \u00e8 rientrato in classifica al numero 13, per poi raggiungere 2 mesi pi\u00f9 tardi la sua posizione pi\u00f9 alta nella UK chart, ovvero la numero 4. Anche nel Regno Unito \"No More Drama\" \u00e8 stato certificato disco di platino.\nL'album ha venduto in tutto il mondo pi\u00f9 di 5 milioni di copie, ed \u00e8 entrato nelle classifiche di moltissimi paesi. In Svezia ha debuttato al numero 2, dove \u00e8 rimasto per 3 settimane, passando 28 settimane in classifica, e in Svizzera al numero 7, spendendo ben 49 settimane in classifica. In Francia \u00e8 arrivato al numero 8 ed \u00e8 stato per 50 settimane in classifica. \"No More Drama\" \u00e8 il primo album della Blige ad essere entrato nelle classifiche italiane.\nIl successo dell'album \u00e8 stato trainato soprattutto dal successo che i singoli estratti dal disco hanno avuto in tutto il mondo.\nRipubblicazione del 2002.\nNella speranza di incrementare le vendite, la MCA Records nel 2002 ripubblica l'album con delle nuove tracce, (eliminandone 3 dalla prima versione): il nuovo singolo \"Rainy Dayz\" in coppia con Ja Rule, ispirato dall'11 settembre e dalla tragedia delle guerre e dei conflitti internazionali; la ballata soul \"He Think I Don't Know\", che le \u00e8 valso un Grammy nel 2003 come Best Female R&amp;B Vocal Performance; e due remix, di \"Dance For Me\" (stavolta in coppia con Common) e di \"No More Drama\", prodotto da P. Diddy e Mario Winans. Con questo remix Blige si \u00e8 ricongiunta professionalmente dopo vari anni con Diddy.\nQueste nuove canzoni hanno rinfrescato l'album, che ha ravvivato l'interesse nel pubblico; molti hanno criticato la scelta di questa ripubblicazione come un atto di avidit\u00e0.\n\"No More Drama\" \u00e8 stato nominato ai Grammy del 2002 come Best R&amp;B Album, ma ha perso contro \"Songs in A Minor\", album di debutto di Alicia Keys."}
{"id": "685724", "revid": "123180445", "url": "https://it.wikipedia.org/wiki?curid=685724", "title": "I miei numeri", "text": "I Miei Numeri \u00e8 un album raccolta di Renato Zero, pubblicato nel 2000."}
{"id": "685726", "revid": "125093676", "url": "https://it.wikipedia.org/wiki?curid=685726", "title": "Intelligenza emotiva", "text": "L'intelligenza emotiva \u00e8 un aspetto dell'intelligenza legato alla capacit\u00e0 di riconoscere, utilizzare, comprendere e gestire in modo consapevole le proprie ed altrui emozioni.\nL'intelligenza emotiva \u00e8 stata trattata la prima volta nel 1990 dai professori Peter Salovey e John D. Mayer nel loro articolo \u201cEmotional Intelligence\u201d.\nDefiniscono l'intelligenza emotiva come \u201c\"La capacit\u00e0 di controllare i sentimenti ed emozioni proprie ed altrui, distinguerle tra di esse e di utilizzare queste informazioni per guidare i propri pensieri e le proprie azioni\"\u201d.\nNell'articolo alla figura 1, viene presentato un diagramma che concettualizza l'intelligenza emotiva, dimostrando che \u00e8 composta da tre rami principali:\nTale definizione iniziale \u00e8 stata poi successivamente aggiornata in quanto appariva imprecisa e priva di un ragionamento sui sentimenti, trattando solo la percezione e la regolazione delle emozioni.\n\u00c8 quindi stata definita come segue: \"\"L'intelligenza emotiva coinvolge l'abilit\u00e0 di percepire, valutare ed esprimere un'emozione; l'abilit\u00e0 di accedere ai sentimenti e/o crearli quando facilitano i pensieri; l'abilit\u00e0 di capire l'emozione e la conoscenza emotiva; l'abilit\u00e0 di regolare le emozioni per promuovere la crescita emotiva e intellettuale\"\u201d.\nIl tema dell'intelligenza emotiva \u00e8 stato successivamente trattato nel 1995 da Daniel Goleman nel libro \"Emotional Intelligence\" tradotto in italiano nel 1997 \"Intelligenza emotiva: che cos'\u00e8 e perch\u00e9 pu\u00f2 renderci felici\".\nGrazie a questo libro quindi anche in Italia il tema dell'intelligenza emotiva ha iniziato ad essere utilizzato e studiato sia in ambito psicologico, sia in ambito organizzativo/aziendale.\nCompetenza emotiva.\nLa competenza emotiva \u00e8 \"l'insieme di abilit\u00e0 pratiche (skills) necessarie per l'autoefficacia (self-efficacy) dell'individuo nelle transazioni sociali che suscitano emozioni (emotion-eliciting social transactions)\".\nLa competenza emotiva presuppone la presenza di conoscenza delle proprie e altrui emozioni e dell'abilit\u00e0 di comportamento intesa come la capacit\u00e0 di gestire e regolare le proprie emozioni per affrontare le diverse situazioni che si propongono. Attraverso questi elementi, l'individuo \u00e8 in grado di intraprendere relazioni positive con gli altri e di favorire comportamenti socializzanti. Sviluppare competenze emotive significa favorire scambi comunicativi, capacit\u00e0 di problem-solving e stimolare il pensiero costruttivo.\nLo sviluppo della competenza emotiva riguarda anche la regolazione delle proprie emozioni (strettamente legata anche al loro controllo) in cui l'individuo produce livelli ottimali e socialmente accettabili, di comportamento. \u00c8 attraverso l'interazione con altri individui che si modella il comportamento emotivo ritenuto idoneo nei diversi contesti, ed \u00e8 la socializzazione che stabilisce le norme entro le quali le emozioni si devono manifestare per essere considerate appropriate.\nSecondo Goleman la struttura della competenza emotiva \u00e8 composta dalla competenza personale e dalla competenza sociale.\nLa competenza personale.\n\u00c8 il modo in cui controlliamo noi stessi attraverso la consapevolezza di s\u00e9 riconoscendo le proprie emozioni e il modo in cui esse influiscono sulla prestazione, attraverso la conoscenza dei propri punti di forza e di debolezza e attraverso la riflessione appresa dall'esperienza; attraverso la padronanza di s\u00e9 mediante il dominio delle emozioni, la flessibilit\u00e0 nel gestire il cambiamento e la capacit\u00e0 di avere un atteggiamento aperto di fronte a nuove idee; attraverso la motivazione intesa come spinta interiore a migliorare, a cogliere le occasioni ed a perseguire gli obiettivi nonostante gli ostacoli.\nLa competenza sociale.\n\u00c8 il modo in cui gestiamo le relazioni con gli altri attraverso l'empatia, intesa come la capacit\u00e0 di ascoltare e comprendere le esigenze e i sentimenti altrui e attraverso abilit\u00e0 sociali che favoriscono legami collaborativi, costruzione attorno a s\u00e9 di consenso e appoggio, facilitazione alla comunicazione e gestione dei conflitti. La competenza sociale pu\u00f2 essere riassunta in 5 grandi categorie:\nAlla competenza sociale si associa anche il Cooperative Learning cio\u00e8 la capacit\u00e0 di lavorare in gruppo nel quale queste abilit\u00e0 vengono acquisite e sviluppate e dove il collaborare insieme \u00e8 indispensabile per poter mettere insieme competenze diverse per far fronte alla grande espansione dei saperi tecnico-scientifici.\nConoscere se stessi.\nLa consapevolezza delle proprie emozioni \u00e8 un elemento chiave al fine di maturare un'appagante vita sociale fondata sull'interscambio e sulla capacit\u00e0 empatica, in un rapporto che coinvolge una pluralit\u00e0 di interlocutori.\nL'utilizzo di questa forma di intelligenza si fonda sulla capacit\u00e0 di intuire i sentimenti, le aspirazioni e le emozioni delle persone che ci circondano e di avere una piena cognizione del proprio stato d'animo. Questo consente di orientare opportunamente i comportamenti a favore di obiettivi individuali o comuni.\nCi\u00f2 che ci permette di essere \"emotivamente intelligenti\", quindi, non \u00e8 essere sempre felici, ma accettare tutte le emozioni dentro di noi, e saperle utilizzare per vivere al meglio la nostra vita.\nLe componenti dell'intelligenza emotiva.\nL'intelligenza emotiva viene definita come la capacit\u00e0 di monitorare i propri sentimenti e quelli altrui al fine di raggiungere obiettivi.\nDaniel Goleman esprime le cinque caratteristiche fondamentali dell'intelligenza emotiva, che ogni uomo codifica interiormente:\nApprendimento emotivo.\nL'apprendimento inteso solo come processo statico, legato ad esempio a frasi dette da un relatore o alle parole scritte in un libro diventa insufficiente perch\u00e9 legato solamente al piano cognitivo-astratto rimanendo cos\u00ec slegato dal contatto con la realt\u00e0 e dall'esperienza diretta.\nL'apprendimento va considerato come un processo globale che incorpora anche le emozioni positive o negative che proviamo anche inconsapevolmente. Attraverso le situazioni emotivamente coinvolgenti l'apprendimento risulta non solo pi\u00f9 piacevole ma anche pi\u00f9 efficace e diventa quindi indispensabile in un'ottica di apprendimento globale considerare anche l'aspetto emozionale.\nIn un lavoro di studio e ricerca Mihaly Csikszentmihalyi ha focalizzato la sua attenzione sul flusso di coscienza e lo ha definito come il vivere l'atto in s\u00e9 nello scorrere piacevole delle emozioni che l'azione suscita, completamente immersi nella situazione. Riuscire ad entrare nel flusso di coscienza permette di sfruttare al meglio le emozioni e di realizzare cos\u00ec un migliore apprendimento; si pu\u00f2 ritenere questo processo come la massima espressione dell'intelligenza emotiva.\nNella costruzione di un percorso di apprendimento il fattore emozionale va quindi considerato come una componente indispensabile all'apprendimento stesso e si pu\u00f2 quindi affermare che senza emozione non ci sia apprendimento.\nClassificazione delle emozioni.\nLe emozioni si possono classificare in emozioni primarie e complesse. Le emozioni primarie sono: felicit\u00e0, tristezza, sorpresa, paura, rabbia e disgusto (secondo alcuni autori a queste 6 se ne aggiungono altre due: l'attesa e l'accettazione).\nDalle diverse combinazioni di emozioni primarie nascono quelle complesse: per esempio rabbia + disgusto = disprezzo. Le emozioni, inoltre, si possono classificare secondo la loro intensit\u00e0: l'emozione primaria \"rabbia\", per esempio, \u00e8 preceduta da uno stato di irritazione che, se non ben gestito cognitivamente, pu\u00f2 arrivare a generare un'emozione ancora pi\u00f9 intensa della rabbia, la furia.\nValutazione dell'intelligenza emotiva.\nPresupposto necessario per la misurazione delle abilit\u00e0, incluse nel concetto di intelligenza emotiva, \u00e8 la soddisfazione di tre criteri:\nFra le ricerche empiriche in grado di soddisfare questi criteri vi sono:\nQuesti due criteri evidenziavano un adattamento con andamenti che non sono analoghi ma sono in grado di avvalorare l'esistenza dell'intelligenza emotiva.\nSecondo la previsione degli autori sul significato di IE, nel compito assegnato ad alcuni soggetti di descrizione delle emozioni provate di gioia, sollievo e disagio in una determinata situazione, il livello di successo, \u00e8 correlato, anche se indipendente, ai punteggi di intelligenza in senso generale.\nQuesti studi, anche se quantitativamente poco numerosi, stimolano a credere che molte delle abilit\u00e0 che compongono l'IE sono tra loro correlate e parzialmente indipendenti dall'intelligenza (in senso generale).\nL'intelligenza \u00e8 in grado, secondo alcune ricerche, di predire il successo scolastico e occupazionale solo per il 10-20% della variabilit\u00e0 totale del fenomeno, il resto dipende da altri fattori tra cui con molta probabilit\u00e0 vi \u00e8 l'IE. Kelly &amp; Caplan (1993) hanno dimostrato come l'IE avesse favorito il successo degli ingegneri impiegati presso i laboratori Bell, sviluppando la loro abilit\u00e0 di lavorare con efficacia nel network. Il successo transitava dalla specializzazione in una sottoarea, all'accesso da parte degli altri colleghi del proprio expertise per poi rendersi disponibili verso gli altri.\n\u00c8 possibile affermare, secondo questi studiosi, che l'IE apporti un contributo nel miglioramento dello stato di benessere dei lavoratori, della comunicazione, della progettazione e realizzazione di prodotti."}
{"id": "685728", "revid": "1388811", "url": "https://it.wikipedia.org/wiki?curid=685728", "title": "Tutti gli Zeri del mondo (album)", "text": "Tutti gli Zeri del mondo \u00e8 il ventiduesimo album in studio di Renato Zero, pubblicato nel 2000.\nIl disco.\nIl disco segue l'omonima trasmissione televisiva, condotta da Zero, nella primavera del 2000, in prima serata, sulla RAI, e ripropone gli inediti cantati durante il programma, tra cui l'omonimo brano in cui l'artista duetta con Mina, oltre alle sigle del programma, ovvero \"L'imbarco\" (strumentale) e \"La Zeronave\" (cantata da un coro) e l'inedito \"Via dei Martiri\", brano che \u00e8 stato pubblicato come \"CD Single Promo\", inoltre ne \u00e8 stato realizzato un video (come gi\u00e0 accaduto per \"Voyeur\", \"E ci sei\", \"Amore al verde\", \"Nei giardini che nessuno sa\" e \"Felici e perdenti\") ed in estate \u00e8 stato proposto al Festivalbar.\nIl 22 febbraio 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con \"TV Sorrisi e Canzoni\"."}
{"id": "685731", "revid": "729019", "url": "https://it.wikipedia.org/wiki?curid=685731", "title": "Rivolta dei contadini", "text": "La cosiddetta rivolta dei contadini (\"Peasants' Revolt\") o ribellione di Wat Tyler \u00e8 stata una ribellione popolare avvenuta in Inghilterra nel 1381.\nTale rivolta ha coinvolto gli abitanti delle campagne i quali a causa di una crisi generale dell'economia inglese che perdurava ormai da anni e dovuta alla politica feudale di sfruttamento delle terre coltivate impiegando lavoratori sottopagati e spesso ridotti nella condizione di servi della gleba e da riforme agrarie fallimentari, cercavano in qualche modo di cambiare tale situazione soprattutto con le convinzioni maturate a seguito dell'imperversare della Peste nera del 1348-1349, secondo le quali presto si sarebbe verificata la \"seconda venuta di Cristo\", dopo le sofferenze patite dall'epidemia, la quale avrebbe eliminato tutte le distinzioni sociali e portato maggiore equit\u00e0. Ad aggravare la situazione contribu\u00ec lo \"Statuto dei Lavoratori\" del 1351, nel quale ai contadini ed agli abitanti delle citt\u00e0, veniva impedito un aumento dei salari, causato dalla diminuzione della manodopera in seguito alla pestilenza, nonch\u00e9 di allontanarsi dai loro luoghi di residenza in cerca di condizioni di lavoro pi\u00f9 favorevoli.\nQuesti fatti sfociarono quindi nella rivolta del 1381, quando, verso la fine di maggio dello stesso anno, un gruppo di contadini si raccolse nella valle del Tamigi e cominci\u00f2 a marciare su Londra, bruciando e devastando varie abitazioni, dopo aver catturato e assassinato Simon Sudbury, l'Arcivescovo di Canterbury. A Londra una delegazione di rivoltosi, capeggiati da Wat Tyler e John Ball, incontrarono il re Riccardo II affinch\u00e9 apportasse miglioramenti per quanto riguardava la loro condizione. Dapprima il re acconsent\u00ec alle loro richieste ma, quando Tyler, il giorno dopo, gli chiese di confiscare i beni ecclesiastici sul territorio inglese, il sindaco di Londra William Walworth, devoto al re, approfitt\u00f2 del fatto che Tyler fosse solo e disarmato per ucciderlo con la sua spada. Contemporaneamente, venne pugnalato da uno degli scudieri del re. A seguito di questo episodio, i rivoltosi desistettero, e la ribellione fu facilmente sedata.\nRivolte di questo genere si verificarono ad ogni modo anche in altre parti d'Europa, come la jacquerie in Francia ed il \"tumulto dei Ciompi\" a Firenze."}
{"id": "685737", "revid": "124964070", "url": "https://it.wikipedia.org/wiki?curid=685737", "title": "Gliese 783", "text": "Gliese 783 \u00e8 un sistema binario scoperto come tale da John William Herschel, figlio dello scopritore di Urano, nella prima met\u00e0 del XIX secolo. Le due stelle si trovano a circa 19,6 anni luce dal sistema solare, nella costellazione del Sagittario ed orbitano l'una rispetto all'altra ad una distanza di circa 43 UA. Il sistema \u00e8 conosciuto anche come HJ (Herschel J.) 5173 ed \u00e8 in avvicinamento al sistema solare; in anni circa arriver\u00e0 alla distanza di 6,75 anni luce dalla Terra, e a quel tempo sar\u00e0 pi\u00f9 luminosa di quanto non lo sia attualmente, con una magnitudine apparente di +3.\nGliese 783 A.\n\u00c8 una stella nana arancione di classe spettrale K2,5V, con il 70% della massa e l'80% del diametro del Sole, ma solo il 23% della sua luminosit\u00e0. La sua metallicit\u00e0 \u00e8 inferiore a quella solare (85%) e l'et\u00e0 stimata \u00e8 di 6,4 miliardi di anni.\nPer poter ospitare forme di vita, un pianeta con acqua liquida dovrebbe trovarsi a circa 0,69 UA, con un periodo orbitale di 226 giorni, quindi all'incirca alla stessa distanza di Venere dal Sole.\nGliese 783 B.\n\u00c8 una nana rossa di tipo M4V, con un quinto della massa del Sole, il 28% del suo diametro e della sua luminosit\u00e0. Attorno a questa stella, un pianeta per avere condozioni favorevoli alla vita dovrebbe trovarsi a meno di di distanza e compiere una rivoluzione in appena 24 giorni. Ma a questa distanza dalla stella madre probabilmente il pianeta avrebbe una rotazione sincrona causata dal blocco mareale della vicina stella e volgerebbe sempre lo stesso emisfero verso di essa, rendendo le condizioni per la formazione della vita estremamente difficili."}
{"id": "685738", "revid": "466539", "url": "https://it.wikipedia.org/wiki?curid=685738", "title": "Walter Brennan", "text": "Vinse tre Premi Oscar, tutti nella categoria migliore attore non protagonista.\nBiografia.\nNacque da genitori emigranti di origine irlandese, William John Brennan, ingegnere e inventore, e Margaret Elizabeth Flanagan. Prima di intraprendere la carriera di attore, il giovane Brennan cerc\u00f2 di seguire le orme paterne studiando ingegneria, ma nel frattempo inizi\u00f2 a interessarsi alla recitazione e a lavorare nel teatro del vaudeville.\nMentre prestava servizio al fronte durante la Prima guerra mondiale cadde vittima di avvelenamento da gas, che gli caus\u00f2 gravi danni alle corde vocali. Alla fine del conflitto si trasfer\u00ec in Guatemala, dove si dedic\u00f2 alla coltivazione degli ananas prima di fare ritorno negli Stati Uniti, stabilendosi a Los Angeles. Durante gli anni venti guadagn\u00f2 una considerevole fortuna nell'ambito del mercato immobiliare, che per\u00f2 perse a causa di una serie di sfortunati investimenti. In gravi difficolt\u00e0 finanziarie, Brennan fu costretto ad accettare piccoli ruoli nel cinema.\nLa fama e gli Oscar.\nDurante gli anni trenta inizi\u00f2 a vedere riconosciuto il suo talento, ottenendo ruoli sempre pi\u00f9 impegnativi in diverse pellicole, quali \"La moglie di Frankenstein\" (1935) e \"La costa dei barbari\" (1935). Arriv\u00f2 alla definitiva consacrazione con il film \"Ambizione\" (1936), diretto da Howard Hawks, nel quale interpretava il personaggio di Swan Bostrom, ruolo per il quale ottenne - primo attore nella storia - l'Oscar al miglior attore non protagonista. Brennan fu nuovamente premiato nel 1939, per il personaggio di Peter Goodwin nel film \"Kentucky\", e nel 1941 per la sua interpretazione del giudice Roy Bean nel film \"L'uomo del West\" di William Wyler, al fianco di Gary Cooper. L'anno successivo ottenne una candidatura per il film \"Il sergente York\" (1941), in cui interpret\u00f2 il ruolo del simpatico e buontempone predicatore Rosier Pile.\nDurante la sua lunga carriera di attore caratterista, Brennan fu spesso chiamato a interpretare il personaggio che fa da spalla all'eroe protagonista, ruolo per il quale aveva un particolare talento, mentre interpret\u00f2 il ruolo del 'cattivo' in tre sole occasioni: il giudice facile al capestro de \"L'uomo del West\" (1940), ruolo del suo terzo Oscar, lo spietato Old Man Clanton nel western classico \"Sfida infernale\" (1946) e il colonnello Jeb Hawkins ne \"La conquista del West\" (1962), gli ultimi due film con la regia di John Ford. I personaggi interpretati da Brennan erano inoltre quasi sempre pi\u00f9 vecchi della sua reale et\u00e0, e ci\u00f2 a causa di un incidente occorsogli nel 1932, nel quale riport\u00f2 diversi danni fisici (come la perdita di numerosi denti) che resero il suo aspetto molto pi\u00f9 anziano di quanto non fosse realmente.\nNegli anni cinquanta continu\u00f2 a lavorare intensamente nel cinema, principalmente in pellicole western nelle quali svilupp\u00f2 il personaggio dell'anziano cowboy petulante, ruolo che trov\u00f2 la sua migliore rappresentazione nel film \"Un dollaro d'onore\" (1958) di Howard Hawks, in cui Brennan imperson\u00f2 magistralmente il vecchio e sciancato aiuto-sceriffo Stumpy. A partire dagli anni sessanta si dedic\u00f2 soprattutto alle produzioni televisive, entrando a far parte del cast di serie come \"The Real McCoys\" al fianco di Richard Crenna e Madge Blake, \"The Tycoon\", \"Il grande teatro del West\" e \"To Rome with Love\".\nRitiratosi in California nel suo ranch a Moorpark, nella contea di Ventura, mor\u00ec a causa di un enfisema polmonare a Oxnard nel 1974. \u00c8 sepolto nel San Fernando Mission Cemetery di Los Angeles."}
{"id": "685744", "revid": "599013", "url": "https://it.wikipedia.org/wiki?curid=685744", "title": "Ashanti", "text": ""}
{"id": "685746", "revid": "1388811", "url": "https://it.wikipedia.org/wiki?curid=685746", "title": "Figli del sogno", "text": "Figli del sogno \u00e8 il quarto album dal vivo di Renato Zero, pubblicato nel 2004. Il disco \u00e8 uscito nei formati CD e DVD.\nIl disco.\nIl lavoro ripropone per intero uno dei concerti del precedente, trionfale, tour, \"Cattura il meglio in Tour 2004\", nella prima delle due tappe romane allo Stadio Olimpico. La scaletta presenta tutti i maggiori successi di Zero, insieme a molti brani del precedente album, \"Cattura\". \u00c8 presente inoltre l'inedito \"Amico assoluto\", sia in versione studio, sia cantato dal vivo, insieme ad Alexia e Michele Zarrillo, con i quali Zero duetta rispettivamente anche sulle note di \"Madame\" e \"Amico\". Per la prima volta in un disco live di Renato Zero, compaiono due lunghi medley: il primo unisce \"L'impossibile vivere\", \"Il maestro\", \"Marciapiedi\", \"L'italiana\" e \"Figaro\"; il secondo cuce invece insieme \"Il carrozzone\", \"Il coraggio delle idee\", \"Libera\", \"Pi\u00f9 su\", \"Potrebbe essere Dio\" e \"Spalle al muro\".\nLa versione CD \u00e8 stata pubblicata in due versioni:\nLa versione DVD rimane al primo posto per sette settimane, diventando il DVD musicale pi\u00f9 venduto del 2004, secondo i dati ufficiali Fimi-Acnielsen.\nUn segmento del brano \"I migliori anni della nostra vita\" tratto da questo DVD \u00e8 inserito all'interno del film Il Divo di Paolo Sorrentino\nIl brano \"Amico assoluto\" \u00e8 stato estratto come singolo promozionale per uso radiofonico e non vendibile al pubblico. Insieme all'inedito, nel CD singolo promozionale era presente anche la versione live di \"Triangolo\", contenuta nell'album.\nVersione CD.\nDisco 1:\nDisco 2:\nVersione DVD.\nDVD 2.\nContiene il backstage della tourn\u00e9e e una galleria fotografica"}
{"id": "685747", "revid": "22643", "url": "https://it.wikipedia.org/wiki?curid=685747", "title": "Aeroporto Aeritalia", "text": ""}
{"id": "685748", "revid": "33689", "url": "https://it.wikipedia.org/wiki?curid=685748", "title": "Tommy Angelo", "text": ""}
{"id": "685754", "revid": "30610", "url": "https://it.wikipedia.org/wiki?curid=685754", "title": "Joseph Mukasa", "text": "Biografia.\nAll'inizio del suo regno, Mwanga inizi\u00f2 ad avere la mano pesante con i missionari e i convertiti cristiani del suo paese, e fece giustiziare il vescovo anglicano britannico James Hannington e i suoi compagni nell'ottobre 1885. Mukasa lo rimprover\u00f2 del fatto e Mwanga lo fece arrestare e decapitare.\nI suoi incarichi vennero assunti dal giovane Carlo Lwanga, che subir\u00e0 anch'egli il martirio pochi mesi dopo.\nCulto.\nMukasa viene ricordato come uno dei Santi martiri dell'Uganda."}
{"id": "685761", "revid": "116434542", "url": "https://it.wikipedia.org/wiki?curid=685761", "title": "Omniscom", "text": "Omniscom S.p.A. \u00e8 stata una societ\u00e0 operativa nel settore della grande distribuzione avente sede a Bolzano. \u00c8 stata venduta dalla famiglia Tosolini a fine 2008 ad ASPIAG, appartenente al gruppo Despar e Seven-Poli, appartenente al gruppo Agor\u00e0 Network.\nAzienda.\nOmniscom, nata nel 1960, gestiva vari marchi della grande distribuzione tra cui \"Iperfamila\"', \"Famila\" e \"Super A&amp;O\" in Alto Adige ed \u00e8 stata affiliata al gruppo Selex. Insieme ad Aspiag con l'insegna Despar, Omniscom \u00e8 stato il gruppo della grande distribuzione pi\u00f9 diffuso a Bolzano e provincia. Il pi\u00f9 grande punto vendita era l'ipermercato \"Famila\" di Bolzano (3.000 m2 di superficie coperta, di cui 2.500 m2 di vendita), ora passato al gruppo Poli. L'azienda operava anche nel settore non alimentare con un grande magazzino ad insegna Omnis. \u00c8 stata la prima azienda italiana ad aprire un negozio ad insegna \"Famila\", nel 1984."}
{"id": "685763", "revid": "205250", "url": "https://it.wikipedia.org/wiki?curid=685763", "title": "Martin Lewis Perl", "text": "Biografia.\nI suoi genitori erano di origine ebrea, e provenivano dall'area polacca della Russia. Intorno al 1900 fuggirono negli Stati Uniti, per scappare dalla povert\u00e0 e dall'antisemitismo.\nPerl si laure\u00f2 in ingegneria chimica nel 1948 al Politecnico di Brooklyn, ora conosciuto come Politecnico della New York University, e nel 1955 ottenne il dottorato di fisica dalla Columbia University. \nLavor\u00f2 per un po' di tempo all'Universit\u00e0 del Michigan, e poi allo SLAC (Stanford Linear Accelerator Center).\nNel 1982 gli venne assegnato il Premio Wolf per la fisica. Nel 1995 gli venne assegnato il premio Nobel con Frederick Reines, per: \u00abi loro contributi sperimentali pionieristici alla fisica dei leptoni\u00bb. In particolare a Perl venne assegnato per la scoperta del leptone tau."}
{"id": "685766", "revid": "767487", "url": "https://it.wikipedia.org/wiki?curid=685766", "title": "Due croci a Danger Pass", "text": "Due croci a Danger Pass \u00e8 un film del 1967 diretto da Rafael Romero Marchent.\nTrama.\nA Danger Pass un individuo si trova nella prigione dove lo sceriffo lo aveva arrestato per un delitto mai commesso, ma in realt\u00e0 era stato commesso da Moran, un uomo potente e violento che tiene tutto il paese sotto il terrore. Moran, infatti fa uccidere il prigioniero, lo sceriffo e sua moglie sotto gli occhi dei due figli: Alex e Judy. Mentre Judy viene portata da Moran per fare la serva di casa; Alex viene abbandonato, raccolto e adottato da una famiglia di quaccheri. Dopo tanti anni, Alex \u00e8 cresciuto e abbandona la famiglia adottiva per organizzare i suoi piani di vendetta contro Moran. Ma il suo fratellastro Mark vuole impedirglielo ma decide di proteggerlo e a difenderlo.\nProduzione.\nCoproduzione italo-spagnola, in Spagna \u00e8 uscito col titolo \"Dos cruces en Danger Pass\"."}
{"id": "685793", "revid": "1543377", "url": "https://it.wikipedia.org/wiki?curid=685793", "title": "Balli staccati", "text": "Balli staccati \u00e8 una denominazione moderna, vulgata dal termine dialettale \"b\u00e0l st\u00e0cc\" usato sull'Appennino bolognese ad indicare la danza di tradizione antica precedente al ballo liscio nell'Appennino bolognese. Nel territorio di pianura e in citt\u00e0 questo linguaggio di danza prendeva il nome di \"b\u00e2l sp\u00e9cc\". Il termine \"stac\" e il termine \"sp\u00e9cc\" fanno riferimento alla presenza di passi saltati o staccati dal suolo, a differenza di quanto era previsto in marce, valzer, polke e mazurke che prevedevano lo scivolamento. In montagna il termine usato per definire il repertorio era mutuato dal ballo maggiormente in uso: Rug\u00ecr (Ruggeri o Ruggero) nelle valli di Savena e Idice, Bargamasc o Bergamasco in Val di Sambro, Giga o Trescone nelle valli del Bisenzio e del Reno. In pianura era maggiormente usato il termine manfrina.\nLa tradizione del b\u00e0l st\u00e0c \u00e8 diffusa in cinque vallate: del Savena, del Setta, dell'Idice, del Sambro e del Reno.\nRepertorio.\nIl repertorio \u00e8 diffuso in maniera ineguale sul territorio, alcuni luoghi, antichi centri di mercato e sedi di abbazie e vescovadi, nonch\u00e9 i luoghi che un tempo erano di confine tra granducato di Toscana ed Emilia-Romagna, presentano fino a cinquanta arie di danza e fino a venti varianti coreografiche o \"balli\", i borghi minori presentano una media di sei o sette balli. Il repertorio prevede balli collettivi di uso e funzione sociale e ricreativa, balli collettivi di tipo rituale, balli riservati di tipo rituale, balli a coppia aperta e balli a coppia chiusa con inserto pantomimico. Esistono formazioni a cerchio, a schiera, processionali. Ogni ballo esiste in differenti varianti nelle diverse localit\u00e0 e anche in varianti familiari e generazionali. Si tratta di un repertorio di tipo ampio ed inclusivo, che di volta in volta, da quando esiste la documentazione storica secondaria, spartiti musicali e citazioni letterarie, ha incluso e mantenuto nei secoli le diverse varianti. Proprio la posizione dei paesi sulle principali vie di scambio tra Nord e Sud ha conferito ad alcuni paesi specifici (Castel San Pietro, Vergato, Monghidoro, Castel di Casio) la particolarit\u00e0 di avere un repertorio di tale vastit\u00e0. L'uso quotidiano invernale della veglia e quello estivo del ballo negli spiazzi del carbone e nelle fiere, insieme al semiprofessionismo dei musicisti attestato da secoli in Valle del Savena e in Valle del Reno, hanno reso questo repertorio un unicum a livello della cultura dell'Europa Occidentale. L'emigrazione del secolo XX, in particolare l'esodo dopo le distruzioni della II guerra mondiale, hanno impoverito il tessuto sociale, facendo s\u00ec che solo nei luoghi rimasti pi\u00f9 distanti dalla gravitazione cittadina rimanesse la pratica della veglia, e quindi la continuit\u00e0 della pratica del ballo. Non essendo danze di rappresentazione, ma balli di abilit\u00e0 e comunicazione, quindi talora semplicissimi, e altrimenti estremamente complessi, che mirano a far emergere le relazioni emozionali fra le persone, questi balli non sono stati oggetto di tentativi di spettacolarizzazione fino in tempi recentissimi. Gli unici gruppi folkloristici che hanno eseguito il repertorio di ballo antico sono quello di Castel San Pietro Terme ed i Canterini e Danzerini Romagnoli di Imola. I balli staccati erano diffusi anche nella citt\u00e0 di Bologna, dove le ultime due scuole in cui erano insegnanti, una dietro Piazza Maggiore, e l'altra in Via Saragozza, hanno chiuso negli anni sessanta.\nParti del ballo.\nAlcune figurazioni come lo \"spasso\", il \"balletto\", la \"tonda\", le \"braccia\", l\"'incontro\", la \"tresca\" composte in successione e ripetute caratterizzano tutti i balli.\nI balli vengono eseguiti per una singola coppia o per due coppie o tre coppie oppure, in caso di ballo collettivi, per tutti. Anticamente i balli di coppia singola erano eseguiti con la successione delle coppie in ballo una dopo l'altra, come accade in tutto il Centro- Sud. Ogni ballo di coppia viene concluso da un altro ballo che pu\u00f2 essere la trescarella, la tresca o il trescone, ad eccezione dei balli del Manfrone, della Monferrina, della Tarantella e della Veneziana. Oggi anche ai balli collettivi viene aggiunta la tresca, mentre l'uso di ballare una coppia dopo l'altra \u00e8 rimasta solo nelle veglie che ancora si tengono in piccoli luoghi.\nManfr\u00f2n o Marci\u00f2n.\nManfr\u00f2n o Marci\u00f2n (it: Manferone, Manfrone, Marcione), ballo a coppia chiusa collettivo processionale in cerchio, tradizionalmente non veniva seguito dalla tresca. Composto di spasso e balletto, in alcune localit\u00e0 da spasso, balletto e braccia. Molte le arie e le varianti musicali, anche con strofe di canzone a ballo.\nVariante: Manfrone doppio\nVenezi\u00e6na (it. Veneziana).\nBallo a coppia chiusa collettivo processionale in cerchio, tradizionalmente non veniva seguito dalla tresca. Composto da spasso, durante il quale si esegue la figura della \"pastorella\", balletto e braccia. Ad ogni giro era previsto che la donna cambiasse cavaliere procedendo nella fila delle coppie. Una sola aria musicale coincidente con quella in uso in tutto il Centro- Nord con il nome di villotta, polesana, furlana ecc. Diverse varianti testuali.\nManfr\u00e9inna (it: Manfrina o Monferrina).\nBallo a coppia aperta singola composto dalla successione di tonda e balletto, dove la tonda o il balletto possono avere una figurazione di tipo astratto o pantomimico che differenziano le diverse varianti. Questo tipo di manfrine sono particolarmente diffuse nella Valle del Savena, e in Val di Sambro, mentre nelle altre valli si prediligeva la forma in quattro. Alcune arie di manfrina sono la *Milorda, la *Morettina, di origine rituale, il *Doppietto\nManfrine figurate.\nLe manfrine con balletto pantomimico sono solitamente collegate ad una storia ad una canzone a ballo che ne motiva l'origine e la forma.\nManfr\u00e9inna Mudn\u00e0isa (it: Manfrina alla Modenese) o Manfrina in quattro.\nBallo eseguito da due coppie disposte in modo differente nelle diverse valli, composto dalla successione di tonda e balletto, dove la tonda o il balletto possono avere una figurazione di tipo astratto o pantomimico che differenziano le diverse varianti. La figurazione della tonda e del balletto si differenziano notevolmente nelle diverse varianti locali in rispondenza di un differente linguaggio gestuale. Lo *Spagnoletto, esistente in diverse varianti fino agli anni cinquanta, ma oggi eseguito solo in Valle del Savena, ne \u00e8 la variante derivata dalle danze di addestramento al combattimento. Esistono molte arie musicali, alcune particolarmente diffuse anche come strofette, filastrocche come nel caso del\nBal in t\u00f2nd o B\u00e0l in g\u00ecr (Ballo in tondo).\nBallo caratterizzato da una parte di tonda e dalle parti successive eseguite collettivamente. Ne esistevano molte varianti, oggi rimaste solo come aria musicale e conosciute dai suonatori, ma non pi\u00f9 eseguite dai ballerini. Quelle rimaste in uso a tutt'oggi sono la *Runcastelda e la *Tarantella. Anche il manfrone poteva essere eseguito, a Carnevale e alla festa della Vecchia, come Bal in t\u00f2nd.\nB\u00e0l Ant\u00ecch (Balli antichi).\nBallo di coppia aperta a struttura variantiva, dove ogni motivo musicale della durata di decimi di secondo (anche solo due battute in tempo di 2/4) deve corrispondere ad una variante di passo e/o di figurazione da parte del ballerino. Sono balli di coppia da sfida o da rappresentazione, quelli ritenuti veramente importanti e non eseguiti da tutti, ma solo da chi li ama particolarmente, per tutti.\nBalli rituali con inserti pantomimici.\nQuesti balli erano usati un tempo durante il Carnevale o in altre occasioni rituali quali matrimoni, fidanzamenti, funerali. Oggi qualcuno di essi rimane in uso durante il Carnevale o feste particolarmente intense.\nBallo eseguito un tempo da due coppie di danzatori, l'uomo con bastoni, oggi non pi\u00f9 eseguito\nGalletto\nBallo eseguito da un uomo con quattro donne.\nBarab\u00e9in o Bal dal mort (Baraben o Ballo del Morto)\nBallo eseguito con diverse varianti in tutta la provincia, rimane in uso oggi solo in particolari occasioni. Pu\u00f2 essere eseguito da uomini, travestiti da donne o da tre donne ed un uomo o da una coppia e un uomo.\nBal dal Barb\u00ecr (Ballo del Barbiere)\ninsieme al Ballo dell'Arrotino costituiva una variante del Ballo del Morto. Alla Morte dell'uomo sottoposto alla pantomima, la donna richiedeva la \"Morettina\" per farlo resuscitare.\nBalli a schiera.\nSaltar\u00e0ell (Saltarello romagnolo o bolognese)\nBallo composto da incontro, braccia e balletto. Eseguito da tre coppie di ballerini cos\u00ec disposti: su un lato un uomo tra due donne, sull'altro una donna tra due uomini.\nNella figura intermedia c'\u00e8 uno scambio del cavaliere centrale di modo che nelle tre passate musicali ogni cavaliere ha avuto l'onore di essere \"protagonista\". Esistono diverse arie musicali e diverse varianti coreografiche. Il nome deriva dall'uso di un passo particolare, oggi praticamente in disuso, detto \"spuntapi\u00e9\", da parte dell'uomo e di un passo saltato con rimbalzo da parte delle donne.\nGaloppa.\nBallo ottocentesco collettivo eseguito nelle vallate bolognesi su melodia propria, ha due arie musicali di riferimento e due varianti coreografiche, una in quadriglie e una no.\nContraddanza.\nHa lo schieramento dei cavalieri contrapposto a quello delle dame.\nIl ballo veniva eseguito nelle veglie in casa con il canto delle donne, o con l'accompagnamento di un violino, nelle osterie con il violino o il clarinetto, nelle feste da orchestrine composte da violino e viul\u00f2n, e chitarre, o da bandelle con flauto traverso, violino, clarinetto in do e chitarra, dalla met\u00e0 del XX secolo da fisarmoniche cromatiche e da bandelle composte di fisarmonica cromatica, basso tuba, clarinetto in do e chitarra. Oggi esistono gruppi di suonatori dello stesso genere, oppure le orchestrine di liscio filuzziano sono in grado di eseguire qualche aria durante le proprie serate. Non venivano accompagnati dall'organetto perch\u00e9 questo non rispondeva all'uso della complessit\u00e0 armonica tipica del linguaggio musicale. L'organetto diatonico veniva utilizzato solo dagli ambulanti o per suonare qualche polka.\nL'associazione culturale E bene venga maggio.\n\"E bene venga maggio\" \u00e8 un'associazione culturale che, grazie anche all'attivit\u00e0 di ricerca portata avanti da Placida Staro etnomusicologa e ricercatrice, opera sul territorio di Monghidoro, Monzuno e Loiano dal 1982 per la promozione, la conservazione e la diffusione della cultura montanara, attraverso la creazione di luoghi e momenti di incontro, di formazione culturale, quali stage e corsi sulla danza tradizionale e la musica, ma anche promuovendo iniziative atte a far conoscere le realt\u00e0 culturali locali, attraverso l'organizzazione di rassegne, concerti, conferenze e spettacoli.\nLa finalit\u00e0 principale dell'associazione \u00e8 quella di salvaguardare la variet\u00e0 e la differenziazione delle espressioni umane, in particolare delle forme verbali e non verbali, proprie delle culture basate sul contatto, i vincoli solidaristici e la comunicazione orale.\nNelle culture che non utilizzavano la scrittura, la danza costituiva un forte sistema di vincoli sociali e di espressione \"artistica\" per le persone. Allo stesso modo, il canto e la musica, collegati alla danza, erano strumenti per \"creare insieme\", sviluppando autonomamente e da protagonisti la propria partecipazione agli eventi.\nL'associazione guarda al passato per \"imparare\", ma \u00e8 soprattutto rivolta, con le proprie attivit\u00e0 verso il futuro, affinch\u00e9 sia ancora possibile creare \"con i propri mezzi\" una societ\u00e0 della partecipazione e del bello per tutti.\nDVD.\nTutte le pubblicazioni sono ancora in commercio e si possono acquistare sul sito dell'associazione E bene venga maggio , o consultare presso il centro di ricerca e documentazione della cultura montanara a Monghidoro, con sede in via degli Olivetani 7 presso la Piccola scuola di Musica Riccardo Venier."}
{"id": "685803", "revid": "767487", "url": "https://it.wikipedia.org/wiki?curid=685803", "title": "Blood Red Throne", "text": "I Blood Red Throne sono un gruppo death metal fondato da D\u00f8d e Tchort (ex Emperor) proveniente dalla Norvegia.\nBiografia.\nFormatisi nel 1998, dopo aver reclutato dietro le pelli Freddy \u201cFred the Shred\u201d Bols\u00f8, inizialmente suonavano cover dei Deicide, Death e Obituary. Con l'ingresso del bassista Erlend Caspersen la band ha iniziato a comporre pezzi propri. Tchort aveva gi\u00e0 del materiale scritto per i Green Carnation, una delle sue altre band, non essendo per\u00f2 questi pezzi adatti per la suddetta band e con l'aiuto di D\u00f8d \u00e8 riuscito a riutilizzare parte di questo materiale per il nuovo progetto. In breve si arriv\u00f2 alla registrazione di \"DeathMix 2000\" e le offerte delle case discografiche non tardarono ad arrivare e la band decise di firmare per la Hammerheart Records. Solo 2 settimane prima della registrazione del debut \"monument of death\" si ebbe l'ingresso nel gruppo di Mr. Hustler.\n\"Monument of death\" venne registrato presso i Dub Studios di Kristiansand con il produttore Endre Kirkesola. Venne poi mixato nei Berno studios di Malm\u00f6, in Svezia da Henrik Larsson (Amon Amarth, Vomitory). Fu cos\u00ec che nel tardo 2001 venne alla luce \"Monument of death\" di cui esiste anche una versione limitata chiamata \"suicide kit\" limitata a 1000 copie che include una lametta e ognuna delle copie \u00e8 numerata con il sangue dei membri della band. Nel maggio del 2002 la band rilascia il mini \"a taste for blood\" contenente il materiale che era presente sul demo deathmix 2000. In questo periodo Espen \u201cBeist\u201d Antonsen (ex-Slagmark) rimpiazzer\u00e0 Freddy B. alla batteria.\nLa band inizia anche a fare dei tour da supporto a band come Dimmu Borgir, Aeternus, Exmortem e altri, tutto questo mentre si dedicano alla registrazione dell'album successivo. \"Affiliated with the suffering\" \u00e8 il nome del secondo album della band norvegese e sar\u00e0 anche l'ultimo su Hammerheart records infatti nel dicembre del 2003 la band decide di firmare per la Earache. Accasatisi presso la nuova label i Blood Red Throne non perdono tempo e decidono di dare vita al loro terzo album che vedr\u00e0 poi la luce nel febbraio 2005 con il nome di \"Altered Genesis\". Poco dopo la release di quest'album Mr. Hustler lascia la band, ufficialmente per motivi di lavoro e al suo posto viene scelto Vald (ex-Trioxin)."}
{"id": "685804", "revid": "2155314", "url": "https://it.wikipedia.org/wiki?curid=685804", "title": "Zona demilitarizzata coreana", "text": "La zona demilitarizzata coreana (ZDC o DMZ; ) \u00e8 una striscia di terra che attraversa la penisola coreana. \u00c8 stabilita dalle disposizioni dell'accordo di armistizio coreano per fungere da zona cuscinetto tra la Corea del Nord e la Corea del Sud. La zona demilitarizzata (ZDC) \u00e8 una barriera di confine che divide a met\u00e0 la penisola coreana. Venne creata per accordo tra la Corea del Nord, la Cina e il comando delle Nazioni Unite nel 1953. La ZDC \u00e8 lunga 250 chilometri e larga circa 4 chilometri.\nAll'interno della ZDC vi \u00e8 un punto di incontro tra le due nazioni ovvero l'Area di sicurezza congiunta (ASC) vicino all'estremit\u00e0 occidentale della zona, dove si svolgono negoziati. Ci sono stati vari incidenti dentro e intorno alla ZDC, con vittime militari e civili da entrambe le parti.\nPosizione.\nLa zona demilitarizzata coreana interseca ma non segue il 38\u00ba parallelo nord, che era il confine prima della guerra di Corea. Attraversa il parallelo su un angolo, con l'estremit\u00e0 ovest della ZDC situata a sud del parallelo e l'estremit\u00e0 orientale situata a nord di esso.\nLa ZDC \u00e8 lunga 250 chilometri, circa 4\u00a0km di larghezza. Sebbene la zona che separa entrambi i lati sia demilitarizzata, il confine oltre quella striscia \u00e8 uno dei confini pi\u00f9 pesantemente militarizzati del mondo. La Linea di confine settentrionale, o LCS, \u00e8 la linea di demarcazione marittima contesa tra Corea del Nord e Sud nel Mar Giallo, non concordata nell'armistizio. Anche la costa e le isole su entrambi i lati della LCS sono pesantemente militarizzate.\nStoria.\nIl 38\u00ba parallelo nord \u2013 che divide a met\u00e0 la penisola coreana \u2013 era il confine originale tra gli Stati Uniti e le brevi aree amministrative coreane dell'Unione Sovietica alla fine della seconda guerra mondiale. Dopo la creazione della Repubblica Democratica Popolare di Corea (RPDC, informalmente \"Corea del Nord\") e della Repubblica di Corea (ROK, informalmente \"Corea del Sud\") nel 1948, divenne di fatto un confine internazionale e uno dei fronti pi\u00f9 tesi nella Guerra Fredda.\nSia il Nord che il Sud rimasero dipendenti dai loro stati occupanti dal 1948 allo scoppio della Guerra di Corea. Quel conflitto, che provoc\u00f2 oltre tre milioni di vittime e divise la penisola coreana lungo linee ideologiche, inizi\u00f2 il 25 giugno 1950, con un'invasione a pieno titolo della Corea del Nord attraverso il 38\u00ba parallelo, e si concluse nel 1953.\nNell'accordo di armistizio del 27 luglio 1953, la ZDC fu creata mentre ciascuna parte accettava di spostare le loro truppe indietro di 2.000 m dalla linea del fronte, creando una zona cuscinetto di 4\u00a0km di larghezza. La linea di demarcazione militare (LDM) attraversa il centro della ZDC e indica dove si trovava il fronte quando fu firmato l'accordo.\nA causa di questo stallo teorico e di una vera ostilit\u00e0 tra il Nord e il Sud, un gran numero di truppe sono di stanza lungo entrambi i lati della linea, ciascuna delle quali protegge da possibili aggressioni dall'altra parte. L'accordo di armistizio spiega esattamente quanti militari e quale tipo di armi sono permesse nella ZDC. I soldati di entrambe le parti possono pattugliare all'interno della ZDC, ma non possono attraversare la Linea di demarcazione militare. Tuttavia, i soldati sudcoreani pesantemente armati pattugliano sotto l'egida della polizia militare e hanno memorizzato ogni linea dell'armistizio. Sporadici attacchi di violenza hanno ucciso oltre 500 soldati sudcoreani, 50 soldati statunitensi e 250 soldati della RPDC lungo la ZDC tra il 1953 e il 1999.\nDaeseong-dong (anche scritto Tae Sung Dong) e Kij\u014fng-dong (noto anche come \"Villaggio della pace\") sono gli unici insediamenti autorizzati dal comitato di armistizio a rimanere entro i confini della ZDC. I residenti di Tae Sung Dong sono governati e protetti dal Comando delle Nazioni Unite e sono generalmente tenuti a trascorrere almeno 240 notti all'anno nel villaggio per mantenere la loro residenza. Nel 2008, il villaggio aveva una popolazione di 218 persone. Gli abitanti del villaggio di Tae Sung Dong sono discendenti diretti di persone che possedevano il terreno prima della Guerra di Corea del 1950\u201353.\nPer continuare a scoraggiare l'incursione della Corea del Nord, nel 2014 il governo degli Stati Uniti ha esentato la ZDC coreana dal suo impegno di eliminare le mine terrestri antiuomo. Il 1\u00ba ottobre 2018, tuttavia, un processo di 20 giorni ha iniziato a rimuovere le mine terrestri da entrambi i lati della ZDC.\nArea di sicurezza congiunta.\nAll'interno della ZDC, vicino alla costa occidentale della penisola, Panmunjom \u00e8 la sede dell'Area di sicurezza congiunta (ASC). In origine, era l'unica connessione tra Nord e Sud Corea ma questo cambi\u00f2 il 17 maggio 2007, quando un treno Korail pass\u00f2 attraverso la ZDC a nord sulla nuova linea Donghae Bukbu costruita sulla costa orientale della Corea. Tuttavia, la risurrezione di questa linea \u00e8 stata di breve durata, in quanto ha chiuso di nuovo nel luglio 2008 a seguito di un incidente in cui un turista sudcoreano \u00e8 stato colpito e ucciso.\nCi sono diversi edifici sul lato nord e sud della Linea di demarcazione militare (LDM). La LDM \u00e8 il luogo in cui si sono svolti tutti i negoziati dal 1953, comprese le dichiarazioni di solidariet\u00e0 coreana, che in generale sono state di poco conto tranne un leggero calo delle tensioni. La LDM passa attraverso le sale conferenze e in mezzo ai tavoli delle conferenze dove i nordcoreani e il comando delle Nazioni Unite (principalmente sudcoreani e americani) si incontrano faccia a faccia.\nAll'interno dell'ASC ci sono una serie di edifici per le riunioni congiunte chiamate sale conferenze. Queste sono usate per i colloqui diretti tra i partecipanti della guerra di Corea e le parti dell'armistizio. Di fronte al congresso gli edifici a schiera sono il Panmungak nordcoreano e la Casa della libert\u00e0 sudcoreana. Nel 1994, la Corea del Nord ampli\u00f2 il Panmungak aggiungendo un terzo piano. Nel 1998, la Corea del Sud costru\u00ec una nuova Casa della libert\u00e0 per il personale della Croce Rossa e possibilmente per ospitare riunioni di famiglie separate dalla guerra di Corea. Il nuovo edificio ha incorporato la vecchia Casa della libert\u00e0 Pagoda nel suo design.\nDal 1953 ci sono stati scontri occasionali e schermaglie all'interno dell'ASC. Il primo incidente avvenne nel 1976 quando il capitano Arthur Bonifas e il primo tenente Mark Barrett tentarono di tagliare un albero con un'ascia. Un altro incidente accadde il 23 novembre 1984, quando un turista sovietico di nome Vasily Matuzok (a volte detto Matusak), che faceva parte di un viaggio ufficiale all'ASC (ospitato dal Nord), corse attraverso la LDM gridando che voleva disertare. Le truppe nordcoreane lo inseguirono immediatamente, aprendo il fuoco. Le guardie di frontiera della parte sudcoreana risposero al fuoco, circondando infine i nordcoreani mentre perseguivano Matusak. Un soldato sudcoreano e tre soldati nordcoreani vennero uccisi nell'azione e Matusak non venne catturato.\nAlla fine del 2009, le forze sudcoreane in collaborazione con il comando delle Nazioni Unite hanno iniziato il rinnovamento dei suoi tre posti di guardia e di due edifici di controllo all'interno del complesso dell'ASC. La costruzione \u00e8 stata progettata per ampliare e modernizzare le strutture. Il lavoro \u00e8 stato intrapreso un anno dopo che la Corea del Nord ha finito di sostituire quattro posti di guardia dell'ASC dalla sua parte della LDM. Il 15 ottobre 2018, durante i colloqui di alto livello a Panmunjom, ufficiali militari del grado di colonnello delle due Coree e Burke Hamilton, segretario della Commissione armistiziale dell'ONU, hanno annunciato misure per ridurre le minacce militari convenzionali, come la creazione di zone cuscinetto lungo i loro confini terrestri e marittimi e una zona d'interdizione di volo zone sopra il confine, rimuovendo 11 postazioni di prima linea entro dicembre, e sminuendo le sezioni della Zona Demilitarizzata.\nVillaggi.\nSia la Corea del Nord che quella del Sud mantengono i \"villaggi di pace\" in vista della reciproca parte della ZDC. Nel Sud, Daeseong-dong \u00e8 amministrato secondo i termini della ZDC. Gli abitanti dei villaggi sono classificati come cittadini della Repubblica di Corea, ma sono esentati dal pagamento delle tasse e di altri requisiti civici come il servizio militare. A nord, Kij\u014fng-dong presenta una serie di edifici a pi\u00f9 piani con pareti in cemento colorati e appartamenti con illuminazione elettrica. Queste caratteristiche rappresentavano un livello di lusso inaudito per i coreani rurali, del nord o del sud, negli anni '50. La citt\u00e0 era orientata in modo che i tetti blu e i lati bianchi degli edifici fossero le caratteristiche pi\u00f9 distintive viste dal confine. Tuttavia, sulla base del controllo con le moderne lenti telescopiche, \u00e8 stato affermato che gli edifici sono meri involucri di cemento privi di vetri delle finestre o persino di stanze interne, con le luci dell'edificio accese e spente a orari prestabiliti e i marciapiedi vuoti spazzati da un equipaggio scheletrico di guardiani nel tentativo di preservare l'illusione di attivit\u00e0 allo scopo di propaganda.\nPennoni con bandiera.\nNegli anni '80, il governo sudcoreano costru\u00ec un pennone con bandiera di 98,4 m a Daeseong-dong. In quella che alcuni hanno definito la \"guerra del pennone\", il governo nordcoreano ha risposto costruendo l'asta della bandiera Panmunjeom di 160 m a Kij\u014fng-dong, a solo 1,2\u00a0km a ovest del confine con la Corea del Sud. Vola una bandiera da 270\u00a0kg della Corea del Nord. A partire dal 2014, il pennone di Panmunjom \u00e8 il quarto pi\u00f9 alto al mondo, dopo il pennone di Gedda a Gedda, in Arabia Saudita, a 170 m, l'asta di Du\u015fanbe a Du\u015fanbe, in Tagikistan, a 165 metri e il palo nella Piazza delle bandiere a Baku, Azerbaigian, che \u00e8 162 m.\nIncidenti e incursioni relativi alla ZDC.\nDalla demarcazione, la ZDC ha avuto numerosi casi di incidenti e incursioni da entrambe le parti, anche se il governo nordcoreano di solito non riconosce mai la responsabilit\u00e0 diretta di nessuno di questi incidenti (ci sono eccezioni, come l'incidente dell'ascia). Questo \u00e8 stato particolarmente intenso durante il conflitto ZDC coreano (1966\u20131969) quando una serie di schermaglie lungo la ZDC ha provocato la morte di 43 soldati americani, 299 sudcoreani e 397 nordcoreani. Tra questi, il \"Blue House Raid\" del 1968, un tentativo di assassinare il presidente Park Chung Hee alla Casa blu.\nNel 1976, in minuti appena declassificati, il vice segretario alla difesa degli Stati Uniti William Clements disse al segretario di stato americano Henry Kissinger che c'erano stati 200 raid o incursioni nella Corea del Nord dal sud, anche se non dagli Stati Uniti. I dettagli di solo alcune di queste incursioni sono diventati pubblici, inclusi i raid delle forze della Corea del Sud nel 1967 che avevano sabotato circa 50 strutture nordcoreane.\nTunnel d'incursione.\nDal 15 novembre 1974, la Corea del Sud ha scoperto quattro tunnel che attraversano la ZDC che erano stati scavati dalla Corea del Nord. L'orientamento delle linee di brillamento all'interno di ciascun tunnel indicava che erano state scavate dalla Corea del Nord. La Corea del Nord ha sostenuto che i tunnel erano destinati all'estrazione del carbone; tuttavia, nessun carbone \u00e8 stato trovato nei tunnel, che sono stati scavati attraverso il granito. Alcune delle pareti del tunnel sono state dipinte di nero per dare l'aspetto di antracite.\nSi ritiene che le gallerie siano state progettate come rotta di invasione militare dalla Corea del Nord. Corrono in direzione nord-sud e non hanno rami. A seguito di ogni scoperta, l'ingegneria all'interno dei tunnel \u00e8 diventata progressivamente pi\u00f9 avanzata. Ad esempio, il terzo tunnel \u00e8 leggermente inclinato verso l'alto mentre procedeva verso sud, per evitare il ristagno idrico. Oggi, i visitatori del sud possono visitare il secondo, il terzo e il quarto tunnel attraverso visite guidate.\nPrimo tunnel.\nIl primo dei tunnel fu scoperto il 20 novembre 1974, da una pattuglia dell'esercito sudcoreano, notando che del vapore saliva dal terreno. La scoperta iniziale \u00e8 stata accolta con il fuoco automatico dei soldati nordcoreani. Cinque giorni dopo, durante una successiva esplorazione di questo tunnel, il comandante della Marina degli Stati Uniti Robert M. Ballinger e il corpo della Marina RoK, il maggiore Kim Hah-chul, furono uccisi nel tunnel da un ordigno esplosivo nordcoreano. L'esplosione ha ferito anche cinque americani e un sudcoreano del comando delle Nazioni Unite.\nIl tunnel, che era di circa 0,9 per 1,2 m , si estendeva per oltre 1\u00a0km oltre la LDM in Corea del Sud. Il tunnel era rinforzato con lastre di cemento armato e aveva energia elettrica e illuminazione. C'erano depositi di armi e zone notte. Inoltre era stata installata una ferrovia a scartamento ridotto con carrelli. Stime basate sulla dimensione del tunnel suggeriscono che avrebbe permesso a un numero considerevole di soldati di attraversarlo.\nSecondo tunnel.\n2 per 2 m, con modalit\u00e0 simili ai precedenti e successivi tunnel.\nTerzo tunnel.\nIl terzo tunnel fu scoperto il 17 ottobre 1978. A differenza dei precedenti due, il terzo tunnel fu scoperto a seguito di un suggerimento di un disertore nordcoreano. Questo tunnel \u00e8 lungo circa 1 600 m e circa 73 m sotto terra. I visitatori stranieri che visitano la ZDC sudcoreana possono vedere all'interno di questo tunnel utilizzando un pozzo di accesso inclinato.\nQuarto tunnel.\nUn quarto tunnel fu scoperto il 3 marzo 1990, a nord della citt\u00e0 di Haean nell'ex campo di battaglia di Punchbowl. Le dimensioni del tunnel erano di 2x2 metri, ed \u00e8 profondo 145 metri. Il metodo di costruzione \u00e8 quasi identico nella struttura del secondo e del terzo tunnel.\nMuro coreano.\nSecondo la Corea del Nord, tra il 1977 e il 1979 le autorit\u00e0 sudcoreane e degli Stati Uniti hanno costruito un muro di cemento lungo la ZDC. La Corea del Nord, tuttavia, cominci\u00f2 a diffondere informazioni sul muro dopo la caduta del muro di Berlino nel 1989, quando il simbolismo di un muro che divideva ingiustamente un popolo divenne pi\u00f9 evidente.\nVarie organizzazioni, come la coreana Konsult, societ\u00e0 di guide turistiche nordcoreane, hanno affermato che un muro stava dividendo la Corea, affermando che:\nNel dicembre 1999, Chu Chang-jun, ambasciatore della Corea del Nord in Cina, ha ripetuto che un \"muro\" divideva la Corea. Ha detto che il lato sud del muro \u00e8 pieno di terra, che consente l'accesso alla parte superiore del muro e lo rende effettivamente invisibile dal lato sud. Afferm\u00f2 anche che serviva da testa di ponte per qualsiasi invasione verso nord.\nGli Stati Uniti e la Corea del Sud negano l'esistenza del muro, anche se affermano che vi sono barriere anticarro in alcune sezioni della ZDC.\nNel documentario di Russia Today \"10 giorni in Corea del Nord\", l'equipaggio ha girato il filmato di un muro visto dalla Corea del Nord e l'ha descritto come un \"muro alto 5 metri che si estende da est a ovest Il giornalista e regista olandese Peter Tetteroo ha anche girato un filmato di una barriera nel 2001 che le sue guide nordcoreane hanno definito il Muro coreano.\nUn rapporto Reuters del 2007 ha rivelato che non esiste un muro di costa-costa situato attraverso la ZDC e che le immagini di un \"muro\" che sono state usate nella propaganda della Corea del Nord sono state solo immagini di barriere anticarro. Mentre 800.000 mine terrestri sono state rimosse nel 2018, \u00e8 stato dimostrato che l'area di sicurezza congiunta lungo il confine coreano era protetta da un filo spinato standard.\nLato nordcoreano della ZDC.\nLa parte nordcoreana della ZDC serve principalmente a difendere la Corea del Nord dall'invasione delle forze sudcoreane. Svolge anche una funzione analoga a quella del Muro di Berlino e del confine interno tedesco contro i propri cittadini nell'ex Germania dell'Est, in quanto impedisce ai cittadini nordcoreani di disertare in Corea del Sud.\nDall'armistizio fino al 1972, circa 7.700 soldati e agenti sudcoreani si sono infiltrati nella Corea del Nord per sabotare basi militari e aree industriali.\nLa Corea del Nord ha migliaia di pezzi di artiglieria vicino alla ZDC. Secondo un articolo del 2018 su The Economist, la Corea del Nord potrebbe bombardare Seoul con oltre 10.000 colpi al minuto. Gli esperti ritengono che il 60% della sua artiglieria totale sia posizionato a pochi chilometri dalla ZDC e funga da deterrente contro ogni invasione della Corea del Sud.\nPropaganda.\nInstallazioni di altoparlanti.\nDal 1953 al 2004, entrambe le parti hanno trasmesso la propaganda audio attraverso la ZDC. Altissimi diffusori montati su diversi edifici hanno trasmesso messaggi di propaganda della DPRK dirette verso il sud e trasmissioni radiofoniche di propaganda attraverso il confine. Nel 2004, il Nord e il Sud hanno convenuto di porre fine alle trasmissioni.\nIl 4 agosto 2015 si \u00e8 verificato un incidente di confine in cui due soldati sudcoreani sono stati feriti dopo aver calpestato le mine che sarebbero state deposte sul lato sud della ZDC dalle forze della Corea del Nord vicino a un posto di guardia della Repubblica di Corea. Sia la Corea del Nord che la Corea del Sud hanno quindi ripreso a trasmettere la propaganda tramite l'altoparlante. Dopo quattro giorni di negoziati, il 25 agosto 2015 la Corea del Sud ha accettato di interrompere le trasmissioni in seguito a una dichiarazione del governo della Corea del Nord che esprime rammarico per l'incidente causato dalle mine terrestri.\nL'8 gennaio 2016, in risposta alle presunte prove di successo di una bomba all'idrogeno da parte della Corea del Nord, la Corea del Sud ha ripreso le trasmissioni dirette al Nord. Il 15 aprile 2016 \u00e8 stato riferito che i sudcoreani hanno acquistato un nuovo sistema stereo per combattere le trasmissioni del Nord.\nPalloncini.\nSia la Corea del Nord che la Corea del Sud hanno lanciato campagne di volantinaggio di propaganda attaccati su palloncini sin dalla Guerra di Corea.\nNegli ultimi anni, principalmente organizzazioni non governative sud coreane sono state coinvolte nel lancio di palloncini rivolti alla ZDC e oltre. A causa dei venti, i palloncini tendono a cadere vicino alla ZDC dove ci sono per lo pi\u00f9 soldati nordcoreani a vedere i volantini. Come per gli altoparlanti, tra il 2004 e il 2010 si sono reciprocamente convenute le operazioni di volo in mongolfiera. \u00c8 stato valutato che i palloni degli attivisti possono contribuire al decadimento della cooperazione residua tra i governi coreani, e la ZDC \u00e8 diventata pi\u00f9 militarizzata negli ultimi anni.\nMolti volantini della Corea del Nord durante la Guerra Fredda diedero istruzioni e mappe per aiutare i soldati sudcoreani colpiti a disertare. Uno dei volantini trovati sulla ZDC includeva una mappa del percorso di defezione di Cho Dae-hum verso la Corea del Nord attraverso la ZDC. Oltre a utilizzare i palloncini come mezzo di consegna, i nordcoreani hanno utilizzato anche dei razzi per inviare volantini alla ZDC.\nSmantellamento.\nIl 23 aprile 2018, sia la Corea del Nord che la Corea del Sud hanno ufficialmente cancellato le loro trasmissioni di propaganda di frontiera per l'ultima volta. Il 1\u00ba maggio 2018, i diffusori attraverso il confine coreano sono stati smantellati. Entrambe le parti si sono inoltre impegnate a porre fine alle campagne di palloncini. Il 5 maggio 2018, un tentativo da parte dei disertori nordcoreani di disperdere pi\u00f9 propaganda di mongolfiera attraverso il confine dalla Corea del Sud \u00e8 stato fermato dal governo sudcoreano. La zona d'interdizione di volo che \u00e8 stata istituita il 1 novembre 2018 ha anche designato una zona d'interdizione di volo per tutti i tipi di aeromobili sopra la LDM e proibisce alle mongolfiere di viaggiare entro 25\u00a0km dalla linea di demarcazione militare del confine coreano (LDM).\nLinea di controllo civile.\nLa linea di controllo civile \u00e8 una linea che designa una zona tampone addizionale alla ZDC entro una distanza di 5 fino a 20\u00a0km dalla linea limite meridionale della ZDC. Il suo scopo \u00e8 limitare e controllare l'ingresso di civili nell'area per proteggere e mantenere la sicurezza di strutture e operazioni militari vicino alla ZDC. Il comandante dell'8\u00aa Armata dell'esercito USA ordin\u00f2 la creazione del CCL e fu attivato diventando operativo per la prima volta nel febbraio 1954.\nLa zona cuscinetto che cade a sud della \"Southern Limit Line\" si chiama \"Civilian Control Zone\". Recinzioni di filo spinato e posti di guardia militari presidiati segna la linea di controllo civile. La zona di controllo civile \u00e8 necessaria affinch\u00e9 i militari monitorino i viaggi civili verso destinazioni turistiche vicine alla Southern Limit Line della ZDC come i tunnel di infiltrazione scoperti e gli osservatori turistici. Di solito, quando si viaggia all'interno della Zona di controllo civile, i soldati sudcoreani accompagnano autobus e auto turistici come guardie armate per monitorare i civili e per proteggerli dagli intrusi nordcoreani.\nSubito dopo il cessate il fuoco, la zona di controllo civile al di fuori del ZDC comprendeva circa 100 villaggi vuoti. Il governo ha implementato misure di migrazione per attirare i coloni nell'area. Di conseguenza, nel 1983, quando l'area delimitata dalla Linea di controllo civile era al suo massimo, un totale di 39.725 residenti in 8.799 famiglie vivevano negli 81 villaggi situati all'interno della Zona di controllo civile.\nLa maggior parte delle foto turistiche e dei media del \"recinto ZDC\" sono in realt\u00e0 foto del recinto del CCL. L'attuale recinzione ZDC sulla Southern Limit Line \u00e8 completamente off-limits per tutti tranne i soldati ed \u00e8 illegale fotografare la recinzione ZDC. La recinzione CCL agisce pi\u00f9 come deterrente per i civili della Corea del Sud che si avvicinano troppo alla pericolosa ZDC ed \u00e8 anche l'ultima barriera per gli infiltrati della Corea del Nord se superano la barriera ZDC della Southern Limit Line.\nZona neutrale dell'estuario del fiume Han.\nL'intero estuario del fiume Han \u00e8 considerato una \"Zona Neutrale\" ed \u00e8 vietato al transito per tutte le navi civili ed \u00e8 trattato come il resto della ZDC. Solo le navi militari sono ammesse all'interno di questa zona neutrale.\nSecondo l'accordo di armistizio coreano del luglio 1953, il trasporto marittimo doveva essere consentito nell'estuario del fiume Han e consentire a Seul di connettersi al Mar Giallo (Mare occidentale) attraverso il fiume Han. Tuttavia, sia le Coree che l'UNC non hanno fatto in modo che ci\u00f2 accadesse. Il governo sudcoreano ha ordinato la costruzione del Canale Ara per collegare finalmente Seoul al Mar Giallo, che \u00e8 stato completato nel 2012. Seoul \u00e8 stata praticamente senza sbocco sul mare fino al 2012. La pi\u00f9 grande limitazione del Canale Ara \u00e8 che \u00e8 troppo stretto per gestire qualsiasi nave eccetto le piccole imbarcazioni turistiche e le imbarcazioni da diporto, quindi Seoul non pu\u00f2 ancora ricevere grandi navi commerciali o navi passeggeri nel suo porto.\nNegli ultimi anni i pescherecci cinesi hanno approfittato della situazione di tensione nella zona neutrale dell'estuario del fiume Han e pescato illegalmente in questa zona a causa del fatto che sia la marina nordcoreana che quella sudcoreana non pattugliano questa zona a causa del timore che scoppino battaglie navali. Ci\u00f2 ha portato a scontri a fuoco e affondamenti di barche tra pescatori cinesi e guardia costiera sudcoreana.\nIl 30 gennaio 2019 ufficiali militari della Corea del Nord e della Corea del Sud hanno firmato un accordo storico che aprir\u00e0 l'estuario del fiume Han a navi civili per la prima volta dall'accordo di armistizio nel 1953. L'accordo \u00e8 entrato in vigore il 1\u00ba aprile 2019 in un processo la base per alcune navi all'inizio e successivamente aumenter\u00e0 gradualmente gradualmente fino a che la libert\u00e0 di passaggio sar\u00e0 concessa a qualsiasi grande nave privata, come una grande nave da crociera o da carico, che desideri recarsi a Seoul come destinazione finale attraverso il fiume Han.\nCastello di Gung Ye.\nAll'interno della stessa ZDC, nella citt\u00e0 di Cheorwon, si trova la vecchia capitale del regno di Taebong (901-918), un upstart regionale che divenne Goryeo, la dinastia che govern\u00f2 una Corea unita dal 918 al 1392.\nTaebong \u00e8 stato fondato dal leader carismatico Gung Ye, un brillante monaco buddhista ex monarca se pur sempre tirannico. Ribellandosi contro il regno di Silla, allora dinastia regnante della Corea, proclam\u00f2 il regno di Taebong \u2013 chiamato anche Later Goguryeo, in riferimento all'antico regno di Goguryeo (37 a.C.\u2013668 d.C.) \u2013 nel 901, con se stesso come re. Il regno consisteva in gran parte della Corea centrale, comprese le aree intorno alla ZDC. Mise la sua capitale a Cheorwon, una regione montuosa che era facilmente difendibile (nella Guerra di Corea, questa stessa regione avrebbe guadagnato il nome di \"Triangolo di Ferro\").\nCome ex monaco buddista, Gung Ye promosse attivamente la religione del buddismo e incorpor\u00f2 le cerimonie buddiste nel nuovo regno. Anche dopo che Gung Ye fu detronizzato dai suoi stessi generali e sostituito da Wang Geon, l'uomo che avrebbe regnato su una Corea unita come primo re di Goryeo, questa influenza buddhista avrebbe continuato a svolgere un ruolo importante nel plasmare la cultura della Corea medievale.\nPoich\u00e9 le rovine della capitale di Gung Ye si trovano nella stessa ZDC, i visitatori non possono vederle. Inoltre, il lavoro di scavo e la ricerca sono stati ostacolati dalle realt\u00e0 politiche. In futuro, la pace inter-coreana potrebbe consentire di condurre studi archeologici adeguati sul sito del castello e su altri siti storici all'interno e al di sotto della ZDC.\nLe rovine della citt\u00e0 capitale di Taebong, le rovine del castello di Gung Ye e la tomba del re Gung Ye si trovano tutte all'interno della ZDC e sono vietate a tutti tranne i soldati che pattugliano la ZDC.\nTrasporti.\nPanmunjeom \u00e8 il sito dei negoziati che ha posto fine alla guerra di Corea ed \u00e8 il principale centro dell'attivit\u00e0 umana nella ZDC. Il villaggio si trova sull'autostrada principale e vicino a una ferrovia che collega le due Coree.\nLa ferrovia, che collega Seoul a Pyongyang, era chiamata la linea Gyeongui prima della divisione negli anni '40. Il sud continua ad usare il nome originale, ma il nord si riferisce al percorso come la linea P'y\u014fngbu. La linea ferroviaria \u00e8 stata utilizzata principalmente per trasportare materiali e lavoratori sudcoreani nella regione industriale di Kaes\u014fng. La sua riconnessione \u00e8 stata vista come parte del miglioramento generale nelle relazioni tra Nord e Sud nella prima parte di questo secolo. Tuttavia, nel novembre 2008 le autorit\u00e0 nordcoreane hanno chiuso la ferrovia tra crescenti tensioni con il sud. Dopo la morte dell'ex presidente della Corea del Sud, Kim Dae-jung, si sono tenuti colloqui conciliatori tra i funzionari della Corea del Sud e una delegazione nordcoreana che ha partecipato ai funerali di Kim. Nel settembre 2009 \u00e8 stata riaperta la traversata della ferrovia e della strada di Kaesong.\nLa strada a Panmunjeom, che era conosciuta storicamente come \"Autostrada Uno\" nel Sud, era originariamente l'unico punto di accesso tra i due paesi della penisola coreana. Il passaggio \u00e8 paragonabile ai rigidi movimenti che si sono verificati a Checkpoint Charlie a Berlino nel pieno della Guerra Fredda. Le strade della Corea del Nord e del Sud finiscono nell'ASC; le autostrade non si uniscono in quanto vi \u00e8 una linea di cemento di 20\u00a0cm (8 pollici) che divide l'intero sito. Le persone che hanno il raro permesso di attraversare questo confine devono farlo a piedi prima di continuare il loro viaggio su strada.\nNel 2007, sulla costa orientale della Corea, il primo treno ha attraversato la ZDC sulla nuova linea Donghae Bukbu (Tonghae Pukpu). Il nuovo attraversamento ferroviario \u00e8 stato costruito accanto alla strada che portava i coreani del Sud alla regione turistica del Monte Kumgang, una regione di notevole importanza culturale per tutti i coreani. Pi\u00f9 di un milione di visitatori civili hanno attraversato la ZDC fino a quando la strada \u00e8 stata chiusa a seguito delle riprese di un turista sudcoreano di 53 anni nel luglio 2008. Dopo che un'indagine congiunta \u00e8 stata respinta dalla Corea del Nord, il governo sudcoreano ha sospeso le visite al resort. Da allora, il resort e la linea Donghae Bukbu sono stati effettivamente chiusi dalla Corea del Nord. La sudcoreana Korea Railroad Corporation (Korail) organizza tour nella ZDC con speciali treni a tema ZDC.\nIl 14 ottobre 2018, la Corea del Nord e della Corea del Sud ha accettato di raggiungere l'obiettivo del summit di ripristinare i trasporti ferroviari e stradali che erano stati tagliati dalla guerra di Corea da fine novembre o inizio dicembre 2018. Il trasporto stradale e ferroviario lungo la ZDC \u00e8 stato ricollegato nel novembre 2018.\nRiserva naturale.\nNell'ultimo mezzo secolo, la ZDC coreana \u00e8 stata un luogo inabitabile per gli umani. Solo intorno al villaggio di Panmunjom e alla linea Donghae Bukbu sulla costa orientale della Corea ci sono state incursioni regolari da parte di persone.\nQuesto isolamento naturale lungo i 250\u00a0km della ZDC ha creato un parco involontario che ora \u00e8 riconosciuto come una delle aree di habitat temperato meglio conservate al mondo. Nel 1966 fu proposto per la prima volta che la ZDC fosse trasformata in un parco nazionale.\nDiverse specie animali e vegetali in pericolo di estinzione ora esistono tra le recinzioni fortificate, le mine antiuomo e le postazioni di ascolto. Questi includono la gru a coronamento rosso in via di estinzione (una graffetta dell'arte asiatica), la gru dalla nuca bianca e, potenzialmente, la rarissima tigre siberiana, leopardi e l'orso nero asiatico. Gli ecologi hanno identificato circa 2.900 specie di piante, 70 tipi di mammiferi e 320 tipi di uccelli nella stretta zona cuscinetto. Ulteriori sondaggi sono ora condotti in tutta la regione.\nLa ZDC deve la sua variegata biodiversit\u00e0 alla sua geografia, che attraversa montagne, praterie, paludi, laghi e paludi di marea. Gli ambientalisti sperano che la ZDC venga conservata come rifugio per la fauna selvatica, con una serie ben sviluppata di piani oggettivi e di gestione controllati e messi in atto. Nel 2005, il fondatore della CNN e il magnate dei media Ted Turner, in visita in Corea del Nord, ha affermato che sosterr\u00e0 finanziariamente qualsiasi progetto volto a trasformare la ZDC in un parco della pace e in un sito del patrimonio mondiale protetto dall'ONU.\nNel settembre 2011, la Corea del Sud ha presentato un modulo per le nomine all'Uomo e al Programma della biosfera (MAB) nell'UNESCO per la designazione di 435\u00a0km\u00b2 nella parte meridionale della ZDC al di sotto della linea di demarcazione militare, nonch\u00e9 2 979\u00a0km\u00b2 in aree controllate privatamente, come riserva della biosfera secondo il quadro statutario della rete mondiale delle riserve della biosfera. Il Comitato Nazionale MAB della Repubblica di Corea ha menzionato solo la parte meridionale della ZDC da nominare poich\u00e9 non vi \u00e8 stata risposta da Pyongyang quando ha richiesto a Pyongyang di spingere insieme. La Corea del Nord \u00e8 una nazione membro del consiglio di coordinamento internazionale del Programma sull'uomo e sulla biosfera dell'UNESCO, che designa le Riserve della Biosfera.\nLa Corea del Nord si \u00e8 opposta alla richiesta come violazione dell'accordo di armistizio durante la riunione del consiglio a Parigi dal 9 al 13 luglio 2011. Il tentativo del governo sudcoreano di designare la Zona demilitarizzata (ZDC) una Riserva della Biosfera dell'UNESCO \u00e8 stato respinto nella riunione del Consiglio MAB dell'UNESCO a Parigi nel luglio 2012. Pyongyang ha espresso la sua opposizione inviando lettere a 32 paesi membri del Consiglio, ad eccezione della Corea del Sud, e della sede dell'UNESCO un mese prima dell'incontro. Alla riunione del consiglio, Pyongyang ha dichiarato che la designazione ha violato l'accordo di armistizio.\nDistruzione di posti di guardia.\nIl 26 ottobre 2018, il generale maggiore sudcoreano Kim Do-gyun e il tenente generale nordcoreano An Ik-san si sono incontrati a Tongilgak (il \"Padiglione dell'Unificazione\"), un edificio della Corea del Nord situato nella Joint Security Area (JSA) della ZDC. L\u00ec, hanno iniziato a implementare nuovi protocolli che mirano a ridurre la tensione richiedendo alla Corea del Nord e del Sud di distruggere 22 posti di guardia attraverso la ZDC, tra gli altri passaggi. Entrambi i generali hanno approvato i requisiti per i posti di guardia da distruggere entro la fine di novembre 2018. I posti di guardia della JSA sono stati distrutti il 25 ottobre 2018. La Corea del Nord e della Corea hanno accettato di smantellare 11 posti di guardia situati all'interno del loro paese e considerati \"di prima linea\". \u00c8 stato anche concordato che, dopo lo smantellamento dei posti, entrambe le Coree ritirerebbero anche le attrezzature e il personale di stanza in ciascun posto. In tandem con gli accordi di Pyongyang e del dominio militare del settembre 2018, entrambe le parti hanno inoltre convenuto di rimuovere gradualmente tutti i posti di guardia nei pressi della ZDC a seguito di una verifica nel dicembre 2018.\nTuttavia, tutte le truppe e le attrezzature rimanenti, incluse le armi, furono ritirate da tutti i 22 posti di guardia \"di prima linea\" prima che iniziassero le distruzioni e in seguito entrambe le coreane accettarono di distruggere individualmente 10 di questi posti di guardia invece di 11.\nIl 4 novembre 2018, i governi nord e sudcoreani hanno issato una bandiera gialla sopra ciascuno dei loro 11 posti di guardia ZDC per indicare pubblicamente che saranno tutti smantellati. Il 10 novembre 2018, \u00e8 stato completato il ritiro di personale militare e armi da tutti i 22 posti di guardia \"di prima linea\" della ZDC. La distruzione di 20 posti di guardia \u00e8 iniziata ufficialmente l'11 novembre 2018. Tuttavia, entrambe le Corea hanno modificato l'accordo originale e hanno deciso di preservare 2 dei 22 posti di guardia in prima linea smilitarizzati. Entrambi i posti che sono stati progettati per essere conservati si trovano sui lati opposti del confine coreano.\nIl 15 novembre 2018, \u00e8 stata completata la distruzione di due posti di guardia ZDC, uno in Corea del Sud e l'altro in Corea del Nord. Il lavoro era ancora in corso per completare la distruzione di altri posti di guardia. Il 23 novembre 2018, \u00e8 stato rivelato che la Corea del Sud stava lentamente distruggendo i loro posti di guardia con gli escavatori.\nIl 20 novembre 2018, la Corea del Nord, sperando di allentare ulteriormente le tensioni con la Corea del Sud, ha distrutto tutti i loro 10 posti di guardia \"di prima linea\" rimasti. Il ministero della Difesa della Corea del Sud ha rilasciato delle foto che confermano questo fatto e ha anche rilasciato una dichiarazione in cui si afferma che la Corea del Nord li aveva informati dei piani per demolirli prima che si svolgesse. Questo \u00e8 venuto in conformit\u00e0 con gli accordi precedenti. La Corea del Sud ha anche rilasciato i video dei posti di guardia che sono stati distrutti.\nIl 30 novembre 2018, entrambe le Coree hanno completato i lavori per smantellare 10 dei loro posti di guardia \"di prima linea\". Tuttavia, \u00e8 stato confermato anche il successivo accordo per ciascuna Corea per preservare un posto di \"prima linea\". La postazione di guardia \"in prima linea\", che \u00e8 stata conservata nella parte nordcoreana della ZDC, \u00e8 stata visitata da Kim Jong Un nel 2013, quando le tensioni sono aumentate tra le due Coree.\nIstituzione di zone cuscinetto, zone d'interdizione di volo e zone di pace del Mar Giallo.\nIl 1\u00ba novembre 2018, le zone cuscinetto sono state istituite attraverso la ZDC dagli eserciti della Corea del Nord e della Corea del Sud. In conformit\u00e0 con l'accordo militare globale firmato nel vertice inter-coreano del settembre 2018, la zona cuscinetto aiuta a garantire che sia la Corea del Nord che quella della Corea vietino effettivamente l'ostilit\u00e0 su terra, aria e mare. A entrambe le Coree \u00e8 vietato condurre esercitazioni di artiglieria a fuoco vivo e esercitazioni di manovra sul campo a livello di reggimento o quelle di unit\u00e0 pi\u00f9 grandi entro 5 chilometri dalla Linea di demarcazione militare (MDL). Le zone cuscinetto si estendono dal nord dell'isola di Deokjeok a sud dell'isola di Cho nel Mare Occidentale e al nord della citt\u00e0 di Sokcho ea sud della Contea di Tongchon nel Mare Orientale (Giallo).\nSono state inoltre istituite zona d'interdizione di volo lungo la ZDC per vietare il funzionamento di droni, elicotteri e altri aeromobili in un'area distante fino a 40\u00a0km dal MDL. Per il veicolo aereo senza equipaggio, entro 15\u00a0km dal MDL ad est e 10\u00a0km dal MDL ad ovest. Le mongolfiere non possono viaggiare entro 25\u00a0km dalla ZDC. Per gli aeromobili ad ala fissa, nessuna zona di volo \u00e8 designata entro 40\u00a0km dal MDL ad est (tra i marcatori MDL n. 0646 e 1292) e entro 20\u00a0km dal MDL ad ovest (tra i marcatori MDL n. 0001 e 0646). Per gli aeromobili ad ala rotante, le no fly zone sono designate entro 10\u00a0km dal MDL.\nEntrambe le Coree hanno anche creato \"zone di pace\" vicino al loro contestato confine con il Mar Giallo.\nRicollegamento di strade lungo la LDM.\nIl 22 novembre 2018, la Corea del Nord e la Corea del Sud hanno completato la costruzione per collegare una strada di tre chilometri lungo la ZDC, 90\u00a0km a nordest di Seoul. Questa strada, che attraversa il confine terrestre MDL coreano, \u00e8 composta da 1,7\u00a0km in Corea del Sud e 1,3\u00a0km in Corea del Nord. La strada \u00e8 stata ricollegata per la prima volta in 14 anni nel tentativo di assistere a un processo presso la Arrowhead Hill della Z, che prevedeva la rimozione delle mine e la riesumazione dei resti della Guerra di Corea.\nPresenza di mine terrestri e residui della Guerra di Corea.\nIl 1\u00ba ottobre 2018, gli ingegneri militari della Corea del Nord e del Sud hanno iniziato un processo di rimozione di 20 miglia di mine terrestri e altri esplosivi pianificati nell'Area di sicurezza congiunta della ZDC. Il lavoro per rimuovere le mine terrestri dall'Area di sicurezza congiunta \u00e8 stato completato il 25 ottobre 2018. La demolizione era iniziata al Arrowhead Hill della ZDC e portato alla scoperta dei resti della Guerra di Corea. Il lavoro tra le due Coree per rimuovere le mine antiuomo da Arrowhead Hill \u00e8 stato completato il 30 novembre 2018.\nServizi di trasporto inter-coreano.\nIl 30 novembre 2018, in seguito alla rimozione dei posti di guardia \"di prima linea\" e delle mine terrestri di Arrowhead Hill, \u00e8 stato ripreso il trasporto ferroviario tra Nord e Sud Corea, cessato a novembre 2008. Lo stesso giorno, 30 funzionari della Corea del Nord e della Corea del Sud hanno avviato un sondaggio di 18 giorni su una sezione ferroviaria di 400 chilometri (248 miglia) nella Corea del Nord a fianco della ZDC tra Kaesong e Sinuiju. Gli sforzi per condurre il sondaggio erano stati precedentemente ostacolati a causa della presenza dei posti di guardia e delle mine terrestri di Arrowhead Hill. Il sondaggio seguir\u00e0 quindi l'innovativo tracciamento di una nuova ferrovia lungo la ZDC. L'indagine ferroviaria che ha coinvolto la linea Gyeongui si \u00e8 conclusa il 5 dicembre 2018.\nL'8 dicembre 2018 un autobus sudcoreano ha attraversato la ZDC in Corea del Nord. Lo stesso giorno, i funzionari che hanno condotto il sondaggio intercoreano per la Linea Gyeongui hanno iniziato a studiare la linea Donghae.\nPassaggio di frontiera militare.\nIl 12 dicembre 2018, gli eserciti di entrambe le Coree hanno attraversato per la prima volta nella storia la LDM della ZDC nei paesi dell'opposizione per ispezionare e verificare la rimozione dei posti di guardia \"di prima linea\".\nIncontro di Trump, Kim e Moon presso la ZDC.\nIl 30 giugno 2019, il presidente degli Stati Uniti Donald Trump \u00e8 diventato il primo presidente degli Stati Uniti ad entrare in Corea del Nord, facendo cos\u00ec nella linea ZDC. Dopo aver attraversato la Corea del Nord, Trump e Kim si sono incontrati e si sono stretti la mano. Kim ha dichiarato, in inglese, \"\u00c8 bello rivederti\", \"Non mi sarei mai aspettato di incontrarti in questo posto\" e \"sei il primo presidente degli Stati Uniti ad attraversare il confine.\" Entrambi gli uomini hanno poi attraversato brevemente la linea di confine prima di tornare nella Corea del Sud.\nSul lato sud-coreano della ZDC, Kim, Moon e Trump hanno tenuto una breve conversazione prima di tenere un incontro di un'ora presso la Casa della libert\u00e0 inter-coreana della ZDC."}
{"id": "685805", "revid": "124461006", "url": "https://it.wikipedia.org/wiki?curid=685805", "title": "Gale Sondergaard", "text": "Fu la prima vincitrice del premio Oscar alla miglior attrice non protagonista nel 1937 per la sua interpretazione in \"Avorio nero\" (1936).\nBiografia.\nNata da genitori di origine danese, studi\u00f2 recitazione alla \"Minneapolis School of Dramatic Arts\" prima di unirsi alla compagnia teatrale \"John Keller Shakespeare Company\". Attrice di solido impianto teatrale, accett\u00f2 con titubanza di recitare in un film: nel 1936 fece il suo esordio cinematografico in \"Avorio nero\" di Mervyn LeRoy, un ruolo che le avrebbe fatto ottenere l'Oscar come miglior attrice non protagonista nel 1937. Il periodo d'oro della sua carriera \u00e8 compreso tra la seconda met\u00e0 degli anni trenta e la prima met\u00e0 degli anni quaranta, periodo nel quale recit\u00f2 in importanti pellicole, tra le quali \"Emilio Zola\" (1937), nel ruolo di antagonista di Paul Muni, \"Il segno di Zorro\" (1940), accanto a Tyrone Power, e \"Ombre malesi\" (1940), con Bette Davis.\nScritturata successivamente per interpretare la strega malvagia ne \"Il mago di Oz\" (1939), venne infine sostituita da Margaret Hamilton perch\u00e9 la major MGM prefer\u00ec inserire un personaggio dall'aspetto arcigno a quello di una cattiva dalle sembianze avvenenti, e la Sondergaard si rifiut\u00f2 di sottoporre il proprio volto al trucco necessario ad interpretare il ruolo. Nel 1946 ottenne una seconda candidatura all'Oscar come miglior attrice non protagonista per la pellicola \"Anna e il re del Siam\" al fianco di Rex Harrison.\nSposata dal 1930 con il regista Herbert Biberman, fu vittima insieme al marito dell'ondata di anticomunismo che colp\u00ec il cinema hollywoodiano all'inizio degli anni cinquanta, quando Biberman venne inserito nella famigerata lista degli \"Hollywood Ten\", ovvero i dieci personaggi hollywoodiani sedicenti sostenitori del comunismo sovietico. Con la carriera ormai rovinata dall'ingiusta infamia, la Sondergaard riapparve sugli schermi solo alla fine degli anni sessanta in \"Slaves\" (1969), diretto dal marito. La sua ultima apparizione cinematografica \u00e8 del 1983 in \"Echoes\". Madre di due figli, Daniel Hans Biberman e Joan Campos, mor\u00ec nel 1985 per una trombosi cerebrovascolare a Woodland Hills (in California), all'et\u00e0 di 86 anni."}
