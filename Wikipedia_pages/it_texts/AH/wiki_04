{"id": "652382", "revid": "599013", "url": "https://it.wikipedia.org/wiki?curid=652382", "title": "Uy", "text": "Geografia.\nUy \u00e8 il nome di due fiumi della Russia siberiana secondo le modalit\u00e0 di traslitterazione anglosassone:"}
{"id": "652384", "revid": "22414", "url": "https://it.wikipedia.org/wiki?curid=652384", "title": "Leone masai", "text": ""}
{"id": "652385", "revid": "120636145", "url": "https://it.wikipedia.org/wiki?curid=652385", "title": "Funzione di probabilit\u00e0", "text": "Nella teoria della probabilit\u00e0, la funzione di probabilit\u00e0 formula_1, o funzione di massa di probabilit\u00e0, o densit\u00e0 discreta di una variabile casuale discreta formula_2 \u00e8 una funzione di variabile reale che assegna ad ogni valore possibile di formula_2 la probabilit\u00e0 dell'evento elementare formula_4.\nNel caso in cui la variabile casuale formula_2 sia continua, cio\u00e8 l'insieme dei possibili valori ha la potenza del continuo, allora tale probabilit\u00e0 \u00e8 sempre nulla. Nel caso continuo si utilizza pertanto la funzione di ripartizione e la sua derivata, la funzione di densit\u00e0 di probabilit\u00e0.\nDefinizione.\nData una variabile casuale discreta formula_6, la funzione di probabilit\u00e0 \u00e8 la funzione\nche associa ad ogni valore formula_8 assunto dalla variabile casuale formula_2 la probabilit\u00e0 che la variabile formula_2 assuma esattamente quel valore. Inoltre, deve essere soddisfatta la seguente equazione: formula_11&lt;br&gt;\nPer estendere tale definizione a tutta la retta reale, si assume che per ogni valore formula_8 che formula_2 non pu\u00f2 assumere (cio\u00e8 non contenuto nel supporto di formula_2) essa vale 0, cio\u00e8:\nDato che formula_16, il supporto di formula_2, \u00e8 un insieme numerabile, la formula_1 \u00e8 una funzione nulla quasi ovunque.\nNel caso di variabili multivariate discrete (cio\u00e8 con supporto un sottoinsieme discreto di formula_19) formula_20, la funzione di probabilit\u00e0 congiunta \u00e8 definita come segue:\nIl secondo membro spesso, per comodit\u00e0 di notazione, si scrive pi\u00f9 semplicemente formula_22\nLa funzione di probabilit\u00e0 marginale della \"i\"-esima componente si ricava grazie al teorema della probabilit\u00e0 assoluta. Sia \"n=2\" per semplicit\u00e0; allora da formula_23 ne deriva\nRelazioni con la funzione di ripartizione.\nSe indichiamo con formula_25 la funzione di ripartizione di formula_2, allora:\nDa ci\u00f2 si deduce che, se formula_2 \u00e8 una variabile casuale continua, tale valore \u00e8 nullo in ogni punto, poich\u00e9 la sua funzione di ripartizione \u00e8 continua. Dunque ha senso definire tale funzione solo per variabili aletorie discrete.\nUn caso molto particolare di densit\u00e0.\nLa funzione di probabilit\u00e0 pu\u00f2 essere pensata come una densit\u00e0, cio\u00e8 in termini integrali, grazie all'approccio assiomatico di Kolmogorov che si basa sulla teoria della misura: se si pensa infatti di munire lo spazio campionario formula_31 della misura del conteggio (\"counting measure\" in inglese) formula_32 risulta:\ncio\u00e8 la funzione di probabilit\u00e0 risulta essere una densit\u00e0 rispetto alla misura del conteggio, diversa da quella di Lebesgue.\nQuesta osservazione permette innanzitutto di unificare, quando conveniente, le due grandi classi di variabili discrete e continue in un'unica trattazione in termini di densit\u00e0 (per una opportuna misura) e poi evita di far nascere problemi di natura teorica quando si vanno a considerare variabili casuali vettoriali del tipo formula_34, dove una delle due \u00e8 discreta e l'altra \u00e8 continua: basta fornire lo spazio campionario prodotto della misura formula_35 (nel caso formula_2 discreta), dove formula_37 sar\u00e0 l'usuale misura di Lebesgue."}
{"id": "652386", "revid": "1305772", "url": "https://it.wikipedia.org/wiki?curid=652386", "title": "UZ", "text": ""}
{"id": "652389", "revid": "599013", "url": "https://it.wikipedia.org/wiki?curid=652389", "title": "V3", "text": ""}
{"id": "652390", "revid": "1305772", "url": "https://it.wikipedia.org/wiki?curid=652390", "title": "V4", "text": ""}
{"id": "652394", "revid": "1305772", "url": "https://it.wikipedia.org/wiki?curid=652394", "title": "V5", "text": ""}
{"id": "652397", "revid": "1305772", "url": "https://it.wikipedia.org/wiki?curid=652397", "title": "V6", "text": ""}
{"id": "652398", "revid": "1494169", "url": "https://it.wikipedia.org/wiki?curid=652398", "title": "V7", "text": ""}
{"id": "652399", "revid": "599013", "url": "https://it.wikipedia.org/wiki?curid=652399", "title": "V8", "text": ""}
{"id": "652401", "revid": "3115", "url": "https://it.wikipedia.org/wiki?curid=652401", "title": "Newport Beach", "text": "Newport Beach \u00e8 una citt\u00e0 della Contea di Orange, in California, a di distanza dal centro di Santa Ana. Secondo i dati del 2019 la popolazione \u00e8 di abitanti ( nell'intera area metropolitana).\nGeografia fisica.\nTerritorio.\nNewport si trova a 3 metri sopra il livello del mare e le sue coordinate sono 33\u00b037\u20320\u2033N, 117\u00b053\u203251\u2033O\nLa citt\u00e0 \u00e8 delimitata a ovest da Huntington Beach sulle sponde del Santa Ana River, a nord da Costa Mesa, dal John Wayne Airport, e da Irvine, e a est dal Crystal Cove State Park.\nLa citt\u00e0 si estende per un'area totale di 103,2 km\u00b2.\nLe aree adiacenti alla citt\u00e0 includono Corona del Mar, Balboa Island, Newport Coast, San Joaquin Hills e Balboa Peninsula.\nLa Upper Newport Bay si \u00e8 formata grazie all'erosione, in et\u00e0 preistorica, dal fiume di Santa Ana.\nClima.\nNewport Beach ha un clima mediterraneo. Come molte citt\u00e0 costiere nella contea di Orange e di Los Angeles, Newport Beach presenta una debole variazione di temperatura, giornaliera e stagionale, rispetto alle citt\u00e0 dell'entroterra.\nL'Oceano Pacifico mantiene il clima di Newport Beach mite, riscaldando le temperature invernali e raffreddando quelle estive.\nMonumenti e luoghi d'interesse.\nTra le maggiori attrazioni di quest'area spiccano: \nStoria.\nNel 1870, il Capitano S.S. Dunnels guid\u00f2 una nave chiamata \"Vaquero\" in un porto sconosciuto. Egli, con poca fantasia, chiam\u00f2 quel porto \"New Port\" (in italiano Nuovo Porto).\nNel 1879 James e Robert McFadden costruirono la zona d'approdo delle navi all'interno del porto.\nNel 1888 i McFadden decisero che i loro affari marittimi sarebbero stati pi\u00f9 remunerativi se si fossero spostati verso le rive pi\u00f9 interne alla baia. Cos\u00ec i due costruirono una banchina dove oggi si trova il molo di Newport Beach. Esso divenne uno dei centri commerciali pi\u00f9 importanti della neonata contea di Orange.\nNel 1906 il Balboa Pavilion fu completato lungo il suo progetto madre, il Balboa Pier (che era stato costruito per attirare pi\u00f9 acquirenti nella Balboa Peninsula). Allora le case venivano vendute a poco meno di 500 $.\nInoltre, nel 1906, Newport Beach divenne una meta turistica con la costruzione della Pacific Electric Railway. Tale rete ferroviaria terminava nei pressi del Balboa Pavilion.\nOltretutto, nell'agosto del 1906, divenne ufficialmente una citt\u00e0.\nNel 1910, i McFadden vendettero Newport, Lido e Balboa Island per $.\nNel 1916 Balboa Island venne annessa a Newport Beach.\nNel 1923 fu annessa Corona del Mar.\nNel 1926 la Pacific Coast Highway, che avrebbe attraversato la citt\u00e0, venne costruita. Venne realizzato anche un ponte sopra la Upper Bay.\nNel 1936 il Porto di Newport fu ufficializzato\nSuccessivamente, nel corso del ventesimo secolo, Newport divenne la casa di molte celebrit\u00e0. La personalit\u00e0 pi\u00f9 popolare di Newport Beach \u00e8 stato John Wayne, conosciuto anche con il soprannome \"Il Duca\". Altre celebrit\u00e0 hanno vissuto a Newport come James Cagney, Humphrey Bogart, Shirley Temple, e Errol Flynn.\nNel 1962 i treni elettrici lungo la costa dell'Pacifico furono utilizzati per l'ultima volta per trasportare le navi a Newport.\nNel 1990 si cominci\u00f2 a costruire sulla Newport Coast, luogo in cui risiedeva il campione di basket Kobe Bryant.\nEconomia.\nNewport Beach \u00e8 sede di una compagnia della classifica Fortune 500, la Pacific Life. Altre compagnie basate nella citt\u00e0 sono la Acacia Research, Conexant, il gruppo Galardi (Wienerschnitzel, The Original Hamburger Stand, e Tastee-Freez), Jazz Semiconductor e PIMCO. Prima del suo scioglimento anche Air California aveva qua i propri quartieri.\nNel febbraio del 2010 Portfolio.com ha classificato Newport Beach la pi\u00f9 ricca citt\u00e0 degli Stati Uniti.\nTurismo.\nI turisti che visitano la citt\u00e0 possono contare su numerosi hotel e attrazioni.\nUna di queste \u00e8 l'area di Pelican Hill. Essa possiede due campi da golf, numerosi hotel e club, ma non case private. Essa \u00e8 situata in una zona ristretta di e si estende lungo la costa del Pacifico.\nInfrastrutture e trasporti.\nCatamarano.\nLa Catalina Flyer, un immenso catamarano da 500 posti, provvede al trasporto giornaliero di turisti dalla Balboa Peninsula ad Avalon, situata nell'Isola di Santa Catalina.\nTraghetto.\nIl traghetto della Balboa Island trasporta automobili, bicicli e persone attraverso il canale del porto tra la Balboa Island e la Balboa Peninsula.\nSport.\nIl Newport Aquatic Center offre la possibilit\u00e0 di praticare sport come la canoa. \u00c8 un luogo dove gli atleti, grazie a programmi specifici, si allenano duramente in vista delle Olimpiadi.\nAmministrazione.\nGemellaggi.\nNewport Beach \u00e8 gemellata con 6 citt\u00e0, secondo la direttiva del Sister Cities International, Inc. (SCI):"}
{"id": "652402", "revid": "1305772", "url": "https://it.wikipedia.org/wiki?curid=652402", "title": "V9", "text": ""}
{"id": "652406", "revid": "21880", "url": "https://it.wikipedia.org/wiki?curid=652406", "title": "Leone del Kalahari", "text": ""}
{"id": "652409", "revid": "125853166", "url": "https://it.wikipedia.org/wiki?curid=652409", "title": "Galeocerdo cuvier", "text": "Lo squalo tigre (\"Galeocerdo cuvier\" ) o anche tigre di mare, \u00e8 un pesce cartilagineo della famiglia dei Carcarinidi. Si tratta dell'unica specie nota appartenente al genere Galeocerdo.\nDescrizione.\nIl suo corpo, slanciato e affusolato, che ne denota le qualit\u00e0 di ottimo nuotatore, \u00e8 sormontato da due pinne relativamente alte; la prima \u00e8 per\u00f2 poco estesa in lunghezza e anche la seconda, situata in prossimit\u00e0 della coda e opposta all'anale, ha un'estensione piuttosto modesta. La pinna caudale si adatta perfettamente alla forma slanciata del corpo, \u00e8 falcata e ha il lobo superiore assai pi\u00f9 allungato di quello inferiore. Grandi sono le pinne pettorali, il cui margine anteriore giunge fin sotto le ultime fessure branchiali, mentre dimensioni pi\u00f9 che modeste hanno le ventrali e il capo termina in un muso largo e arrotondato al disotto del quale si apre la bocca ampia e provvista di denti che denotano chiaramente il carattere di predatore proprio di questo pescecane. Essi hanno tutti eguale forma, sono grandi, con margini affilati e seghettati e presentano una robusta punta triangolare piegata lateralmente all'infuori. La pressione mascellare di questo animale raggiunge i 325 psi, terza quindi nel mondo dei pescecani, dopo quelle dello squalo bianco e leuca. In et\u00e0 adulta lo squalo tigre raggiunge una lunghezza compresa tra 3 e 4,5 metri e pu\u00f2 pesare tra 350 e 650 kg, come per gli squali bianchi il dimorfismo sessuale \u00e8 in favore delle femmine che sono pi\u00f9 grandi dei maschi..\nLa colorazione dello squalo tigre varia a seconda dell'et\u00e0; nei giovani, essa \u00e8 brunastra, segnata da numerose macchie e strie trasversali piuttosto scure, che, con l'avanzare dell'et\u00e0, si vanno sempre pi\u00f9 attenuando fino a formare una livrea bruno-grigia uniforme negli adulti.\nDistribuzione geografica.\nLo squalo tigre predilige le acque temperate o calde attorno all'equatore terrestre. Viene individuato principalmente nell'Oceano Pacifico, percorrendo i mari giapponesi, australiani, del centroamerica (comprese le Bahamas) e lungo l'Oceano Indiano. Inizialmente si pensava che lo squalo tigre fosse un animale costiero, ma ricerche pi\u00f9 recenti hanno messo in luce una conclusione diversa; infatti lo squalo tigre si \u00e8 rivelato una sorta di grande \"nomade\" o migratore e non un predatore \"abitudinario\" come lo squalo bianco, che percorre enormi distanze cambiando molto spesso il proprio territorio di caccia. Molte volte lo si vede nuotare e cacciare vicino alla riva o alla superficie, dove \u00e8 pi\u00f9 facile che trovi uccelli marini, otarie e altre prede di cui si nutre.\n\u00c8 stato avvistato anche nel Mediterraneo, sebbene solo due volte.\nRiproduzione.\nGli squali tigre sono ovovivipari e si riproducono a mezzo di figli vivi, deposti sempre in numero elevato (da 30 a oltre 50 per ogni parto) a differenza di quanto si riscontra nella maggior parte dei Selaci.\nQuesto squalo \u00e8 diffuso principalmente nelle acque costiere dei mari tropicali, tuttavia \u00e8 localizzato anche in tutte le acque temperate oceaniche.\nAlimentazione.\nVeloci e possenti nel nuoto, gli squali tigre cacciano banchi di pesci al largo ma sono a loro agio anche in prossimit\u00e0 delle coste, a volte spingendosi perfino nei porti e nelle lagune.\nPredano delfini, piccoli cetacei, uccelli marini, razze, pesci, tartarughe marine, molluschi cefalopodi (anche di notevoli dimensioni), crostacei ed anche altri squali.\nNuotando in mare aperto pu\u00f2 anche incontrare il coccodrillo marino. In questi casi \u00e8 difficile dire chi sia il predatore e chi la preda, tutto dipende dalle dimensioni e dalle condizioni fisiche dei due animali. \u00c8 comunque documentato che le due specie si predino a vicenda.\nRapporti con l'uomo.\nQuesta specie ha una notevole importanza economica, poich\u00e9 dal suo fegato si estrae un olio che, fra i diversi utilizzi, trova impiego nella terapeutica umana per le sue qualit\u00e0 analoghe a quelle dell'olio di fegato di merluzzo. Inoltre la pelle, opportunamente conciata, fornisce un ottimo cuoio. Le sue carni sono commestibili e le pinne sono ritenute una prelibatezza dalle popolazioni costiere dell'Oceano Indiano e dell'area sudoccidentale dell'Oceano Pacifico.\n\u00c8 una specie pericolosa per l'uomo, probabilmente la seconda, dopo lo Squalo leuca; molti attacchi lungo le coste dei mari caldi sono da attribuire a questa specie e non allo squalo bianco, che per quanto cosmopolita \u00e8 molto pi\u00f9 raro.\nBibliografia.\n^ Summary of Large Tiger Sharks Galeocerdo cuvier, Peron &amp; LeSueur, 1822\u00a0"}
{"id": "652410", "revid": "1543377", "url": "https://it.wikipedia.org/wiki?curid=652410", "title": "La leggenda di Tarzan", "text": "La leggenda di Tarzan (\"The Legend of Tarzan\") \u00e8 una serie animata americana prodotta dalla Walt Disney Television Animation. La prima messa in onda della serie fu negli Stati Uniti nel settembre 2001. In Italia \u00e8 arrivata due anni dopo attraverso Disney Channel e Rai 2 e dal 2005 anche su Toon Disney."}
{"id": "652414", "revid": "486946", "url": "https://it.wikipedia.org/wiki?curid=652414", "title": "Bob il Wraith", "text": ""}
{"id": "652417", "revid": "1243", "url": "https://it.wikipedia.org/wiki?curid=652417", "title": "Novara FS", "text": ""}
{"id": "652422", "revid": "2075278", "url": "https://it.wikipedia.org/wiki?curid=652422", "title": "Auto elettrica", "text": "L'auto elettrica \u00e8 un'automobile con motore elettrico, che utilizza come fonte di energia primaria l'energia chimica immagazzinata in una o pi\u00f9 batterie ricaricabili e resa disponibile da queste al motore sotto forma di energia elettrica.\nI veicoli elettrici hanno complessivamente una maggiore efficienza energetica rispetto ai motori a combustione interna; come peculiarit\u00e0 svantaggiosa si hanno una limitata autonomia fra le ricariche, un elevato tempo impiegato per la ricarica e la scarsa durata delle batterie, anche se con l'avanzare della ricerca su nuovi tipi di batterie ricaricabili e nuove tecnologie ne hanno incrementato l'autonomia e la vita utile, riducendone contemporaneamente il tempo di ricarica.\nStoria.\nComparsi i primi prototipi dimostrativi nella prima met\u00e0 dell'Ottocento, tra i quali si ricorda la carrozza elettrica realizzata da Robert Anderson tra il 1832 e il 1839, il primo prototipo evoluto di autovettura elettrica fu costruito dal britannico Thomas Parker nel 1884, utilizzando delle batterie speciali ad alta capacit\u00e0 da lui progettate, sebbene la \"Flocken Elektrowagen\" del 1888, del tedesco Andreas Flocken, sia comunemente indicata come la prima autovettura elettrica mai realizzata.\nLa propulsione elettrica era tra i metodi preferiti di locomozione per gli autoveicoli tra la fine del XIX secolo e l'inizio del XX secolo, in quanto fornivano un livello di comfort e di affidabilit\u00e0 che non poteva essere raggiunto attraverso le macchine a combustione del tempo.\nI veicoli elettrici a batteria (BEV), prodotti dalle ditte Anthony Electric, Baker Electric, Detroit Electric e altre, nel corso dei primi anni del XX secolo e per un certo tempo, si vendettero di pi\u00f9 rispetto ai veicoli a combustione. A causa per\u00f2 dei limiti tecnologici delle batterie, e della mancanza di una qualsiasi tecnologia di controllo della carica e della trazione (a transistor o a valvola termoionica), la velocit\u00e0 massima di questi primi veicoli elettrici era limitata a circa 32 km/h.\nSuccessivamente, i progressi tecnologici nel settore automobilistico portarono l'affidabilit\u00e0, le prestazioni e il comfort dei veicoli a benzina a un livello tale per cui il conseguente successo commerciale releg\u00f2 i veicoli elettrici in pochissimi settori di nicchia. Il parco di autoveicoli elettrici alla fine del XX secolo raggiunse il picco di unit\u00e0 su scala mondiale.\nA partire dalla fine degli anni novanta del XX secolo, la ricerca e lo sviluppo di nuove tecnologie per le batterie fu pilotato dalla impetuosa crescita della domanda di computer portatili e di telefoni cellulari, con la richiesta da parte dei consumatori di schermi pi\u00f9 larghi e pi\u00f9 luminosi e di batterie di durata pi\u00f9 lunga. Il mercato dei veicoli elettrici ha beneficiato grandemente dei progressi ottenuti, in particolare dalla ricerca sulle batterie basate sul litio.\nBatterie.\nDurata e autonomia.\nLe autovetture elettriche hanno un'autonomia che varia di molto. Le case costruttrici dichiarano, per i modelli equipaggiati con batterie al litio, delle autonomie tipicamente dell'ordine dai 200 ai 400\u00a0km, mentre per alcuni degli ultimi modelli in commercio, si dichiara fino a 600\u00a0km.\nL'autonomia di un'auto elettrica viene aumentata utilizzando un sistema di ricarica automatica nelle fasi di rallentamento, discesa e frenata, come il sistema KERS, che recupera all\"incirca il 15% dell'energia impiegata in un medio percorso.\nAllo stesso modo, la durata o utilizzabilit\u00e0 di una batteria dipende anche dalle condizioni ambientali: a temperature molto alte o estremamente basse le batterie perdono autonomia, soprattutto in quest'ultimo caso:\nLe singole batterie sono di solito raggruppate in grandi gruppi a varia tensione e capacit\u00e0 per ottenere l'energia richiesta. La durata delle batterie dovrebbe essere considerata quando si calcola il costo di investimento, dato che le batterie si consumano e devono essere sostituite. Il decadimento delle batterie dipende da numerosi fattori, anche se si stanno progettando batterie che durano di pi\u00f9 dello stesso veicolo.\nTecnologie.\nLe batterie ricaricabili utilizzate nei pi\u00f9 diffusi veicoli elettrici si basano sul litio (le litio-ione, le Li-ion polimero, le litio-ferro-fosfato). In passato si utilizzavano l'accumulatore piombo-acido (\"inondate\" e VRLA), il NiCd e il tipo a NiMH.\nTra le batterie pi\u00f9 promettenti in via di sviluppo vi sono le batterie al litio-titanio (titanato di litio e litio-diossido di titanio) ed eventualmente nuove varianti della pila zinco-aria (che per\u00f2 non possono essere ricaricate \"in situ\").\nDal 2011, la Toyota \u00e8 al lavoro per mettere a punto una nuova generazione di accumulatori agli ioni di litio ricaricabili in 7 minuti.\nRicercatori della Nanyang Technological University di Singapore stanno studiando una batteria gel di diossido di titanio; nel 2014 hanno presentato un prototipo che si carica fino al 70% in due minuti.\nNel 2017, la startup israeliana StoreDot ha presentato un prototipo funzionante di batteria che permette la ricarica completa in 5 minuti, per un'autonoma di circa 480 km, in una berlina elettrica di grandi dimensioni. L'unica criticit\u00e0 presentata dal prototipo \u00e8 che per ottenere 100 km di autonomia necessita di una stazione di ricarica in grado di fornire una potenza di almeno 200\u00a0kW.\nLe batterie sono tipicamente il componente pi\u00f9 costoso dei BEV. Sebbene il costo di fabbricazione della batteria sia elevato, l'aumento della loro produzione porta a un sensibile abbassamento dei costi nel momento in cui la produzione dei BEV raggiunger\u00e0 valori che si avvicinano al numero dei veicoli a combustione interna commercializzati al giorno d'oggi.\nRicarica.\nLe batterie delle auto elettriche devono essere ricaricate periodicamente (vedi anche \"Sostituzione delle batterie\", pi\u00f9 sotto). Le auto elettriche solitamente vengono caricate dalla rete elettrica. In questo caso l'energia \u00e8 generata da una variet\u00e0 di risorse come il carbone, l'energia idroelettrica, l'olio combustibile, il gas naturale, altre fonti rinnovabili o, infine, nei paesi in cui \u00e8 previsto l'uso, l'energia nucleare.\nLa maggior parte delle auto elettriche (es. Nissan Leaf, Tesla Model S, Renault Zoe, BMW i3) possono essere ricaricate all'80% della loro capacit\u00e0 in 30 minuti con ricarica in corrente continua.\nLe Tesla Model S e Tesla Model X possono essere caricate con l'ultima stazione DC a ricarica rapida da 135\u00a0kW commercializzata dalla Tesla, fornendo, in circa 30 minuti, fino a 67,5\u00a0kWh, sufficienti per percorrere mediamente 290\u00a0km.\nLa velocit\u00e0 di ricarica domestica \u00e8 vincolata dai contratti di fornitura di energia elettrica dell'impianto (tipicamente dai 3 ai 6\u00a0kW nei paesi con tensione a 240 volt, in Italia di 3\u00a0kW). Inoltre, anche disponendo di potenze elevate, alcuni sistemi di ricarica domestica sono progettati per operare a potenze limitate. Ad esempio, un sistema di ricarica Nissan Leaf, essendo autolimitato a una potenza di ingresso di 3,3\u00a0kW, impiegher\u00e0 quasi 8 ore anzich\u00e9 4, per caricare una batteria da 24\u00a0kWh, anche se collegato a un impianto di maggior potenza.\nGeneralmente non \u00e8 comunque indispensabile una ricarica veloce perch\u00e9, durante la giornata, si dispone di sufficiente tempo per la ricarica durante l'orario di lavoro oppure nel parcheggio della propria abitazione.\nOggi gli standard di ricarica in uso nel mondo delle auto elettriche sono tre. In corrente alternata si utilizza prevalentemente la presa di Tipo 2 mentre in corrente continua il mercato si divide tra CCS Combo 2 e CHAdeMO. Le principali stazioni di ricarica rapida (AC/DC) disponibili in Italia e in Europa supportano i tre principali standard mentre le colonnine di carica in corrente alternata supportano la ricarica con connettore Tipo 2.\nAlimentazione da colonnine di ricarica.\nL'alimentazione di corrente dalla \"colonnina\" all'auto pu\u00f2 avvenire in due modi:\nSe questo sistema funziona a impulsi ad alta frequenza pu\u00f2 trasmettere enormi quantit\u00e0 di energia in pochi istanti (esistono sistemi simili in applicazioni di macchine industriali).\nUn sistema che nasconda gli elettrodi pu\u00f2 rendere il sistema conduttivo sicuro quasi come quello induttivo. Il sistema conduttivo tende a essere meno costoso e anche molto pi\u00f9 efficiente per la presenza di una minore quantit\u00e0 di componenti.\nSostituzione delle batterie.\nUn'alternativa alla ricarica e ai suoi lunghi tempi \u00e8 quella di sostituire rapidamente le batterie di accumulatori scarichi con altre gi\u00e0 cariche. Queste batterie modulari dalla dimensione standard, spesso con un peso tra i 20 e i 40\u00a0kg e alloggiate in un doppio fondo sotto l'abitacolo, tra le ruote, oppure sotto il bagagliaio, possono scorrere ed essere rapidamente sostituite dal personale della stazione di servizio oppure da sistemi robotizzati, impiegando poche decine di secondi. Tuttavia, il costo totale di tale operazione si rivela molto elevato rispetto alla pi\u00f9 semplice ricarica.\nA seconda del tipo di batterie ricevute, si proceder\u00e0 a ricaricarle in modi diversi. La pila zinco-aria, che non pu\u00f2 essere ricaricata in modo semplice, deve essere portata in un centro industriale e \"rigenerata\" con un procedimento elettro-chimico.\nNel 2011, l'azienda Better Place lanci\u00f2 sul mercato il primo sistema moderno di sostituzione delle batterie per i veicoli elettrici per privati, ma entr\u00f2 in crisi finanziaria e fall\u00ec nel maggio 2013.\nLa Tesla Model S \u00e8 progettata per permettere lo scambio di batterie. Nel giugno 2013, la Tesla ha annunciato che sta sviluppando delle stazioni di \"supercarica\" per permettere la sostituzione delle batterie in 90 secondi, ovvero la met\u00e0 del tempo comunemente impiegato per rifornire di benzina un'auto tradizionale.\nAspetti economici e ambientali.\nEfficienza energetica.\nEfficienza dei motori elettrici.\nI motori elettrici hanno complessivamente una maggiore efficienza energetica rispetto a quasi tutti i motori a combustione interna. A causa soprattutto dei limiti imposti al rendimento dal teorema di Carnot, il motore a benzina (ciclo Otto) e il motore a gasolio (ciclo Diesel) hanno un'efficienza energetica variabile tra il 25% e 45% (diesel con maggiore rendimento e rendimento crescente al crescere del motore).\nUn motore elettrico a seconda della tipologia e della sua potenza ha un rendimento differente, sono in uso motori elettrici a induzione trifase in corrente alternata o motori in corrente continua del tipo \"brushless\" trifase (quest'ultimo ha sostituito i precedenti motori a spazzole), in base anche al tipo di applicazione, in quanto hanno caratteristiche meccaniche e ingombri differenti, il brushless ha un rendimento (motore e inverter) generalmente compreso tra 0,77 e 0,93 a seconda della situazione operativa, mentre l'induttivo ha un rendimento di picco tendenzialmente minore, ma pi\u00f9 costante a tutte le condizioni operative.\nEfficienza della propulsione elettrica.\nPer rendere equo e corretto il paragone tra i due tipi di propulsione energetica occorre per\u00f2 considerare l'intero ciclo di produzione e utilizzo dell'energia in gioco visto che l'energia elettrica \u00e8 una fonte di energia secondaria ottenuta prevalentemente a partire da fonti fossili. Qualora l'unica fonte di produzione fosse quest'ultima, la media del rendimento di picco pari a 0,9 del motore elettrico andrebbe scalato di un fattore di circa 0,6 dovuto all'efficienza di conversione dall'energia contenuta nella fonte primaria (gli idrocarburi) in energia elettrica considerando le centrali elettriche pi\u00f9 efficienti, ovvero quelle a ciclo combinato; si ottiene cos\u00ec un valore di efficienza totale nel ciclo di produzione/utilizzazione elettrico pari a circa 0,5, che va ulteriormente scalato di un fattore dovuto alle perdite di efficienza nel trasporto dell'elettricit\u00e0 lungo la rete elettrica di trasmissione e distribuzione e di un fattore di efficienza di accumulo dell'energia elettrica nelle batterie di ricarica. Le perdite per la trasmissione e la distribuzione negli Stati Uniti sono stimati del 6,6% nel 1997 e del 6,5% in 2007.\nQuesti valori sono per\u00f2 da considerare anche per i veicoli a combustione interna, dato che la raffinazione e il trasporto su gomma dei carburanti o combustibili incide sia per la produzione di energia elettrica che per i veicoli con motori a combustione, andando ad incidere negativamente su entrambi i mezzi, anche se tendenzialmente di pi\u00f9 per i mezzi a combustione interna.\nPer quanto riguarda la raffinazione dei carburanti quali benzina e gasolio andrebbe anche considerata l'energia spesa nella raffinazione e nel trasporto (che spesso avviene su gomma, comportando un ulteriore consumo di energia a bassa efficienza) del carburante utilizzato.\nSe si considerasse il sistema globale, includendo l'efficienza energetica del processo di produzione e della distribuzione al punto di rifornimento, il calcolo risulterebbe complesso a causa della grande diversit\u00e0 delle fonti prime, inoltre tale conteggio andrebbe non solo a ripercuotersi per i soli veicoli con motore termico, ma anche per i veicoli elettrici, in quanto parte della corrente viene generata tramite questi carburanti.\nSecondo l'Eurostat, in Italia nel 2015 il 33,46% della produzione dell'energia elettrica avveniva a partire da fonti rinnovabili. Qualora invece si considerassero gli idrocarburi come unica fonte primaria per la produzione di energia elettrica, l'efficienza complessiva della propulsione elettrica sarebbe, a seconda delle fonti, dal 15% (0,15) al 30% (0,3).\nAltri fattori che influiscono sull'efficienza.\nLa resistenza aerodinamica (Cx) ha una grande importanza nel determinare l'efficienza energetica, particolarmente alle alte velocit\u00e0 gi\u00e0 partendo dai 40\u00a0km/h e le vetture elettriche, necessitando di un minor raffreddamento, hanno pertanto feritoie sulla carrozzeria di minor o nullo impatto aerodinamico con l'aria.\nBisogna inoltre tenere conto del fatto che il motore elettrico \u00e8 dotato di prestazioni superiori alle velocit\u00e0 variabili, condizione di utilizzo tipica di qualunque veicolo, e non consuma nei casi di fermo/stop; inoltre i sistemi di recupero dell'energia cinetica dissipata in frenata tipo KERS consentono di recuperare mediamente un quinto dell'energia altrimenti dissipata. Nelle stesse condizioni d'uso i veicoli a combustione perdono significativamente in efficienza nelle frequenti fasi di accelerazione e nelle soste a motore acceso.\nLe vetture elettriche consumano tipicamente da 0,15 a 0,25 kWh/km. Una vettura con motore a combustione interna consuma invece pi\u00f9 di 0,5 kWh/km.\nCosti.\nIl costo principale del possesso dei veicoli elettrici dipende principalmente dal costo delle batterie, il tipo e la capacit\u00e0 sono fondamentali nel determinare molti fattori come l'autonomia di viaggio, la velocit\u00e0 massima, il tempo di vita utile della batteria e il tempo di ricarica; esistono alcuni svantaggi e vantaggi dei vari tipi, probabilmente non esiste un tipo ideale per chiunque, ma alcuni sono pi\u00f9 adatti per alcuni utilizzi.\nIl costo delle batterie \u00e8 molto variabile in base alla tecnologia usata e alle prestazioni offerte, da qualche migliaia di euro fino a superare il 50% del costo totale del veicolo, rendendo molto pi\u00f9 oneroso l'acquisto di auto elettriche rispetto a veicoli alimentati a combustibili fossili. Il costo delle batterie \u00e8 comunque destinato a scendere in modo significativo con lo sviluppo della ricerca e con la produzione in serie. D'altra parte sono minori i costi percentuali di riparazione post-collisione, dal momento che sono per buona parte riciclabili, e non essendo dotati di motore che brucia combustibile liquido e dei conseguenti apparati necessari al suo funzionamento, sono pi\u00f9 affidabili e richiedono una manutenzione minima.\nNell'uso reale, con percorrenze medie giornaliere ridotte, i veicoli elettrici possono percorrere circa 150 000\u00a0km con un singolo \"set\" di batterie, che durano in media circa 10 anni, quindi grosso modo con le tecnologie attuali la durata di vita della batteria e quella dell'auto coincidono. A causa dell'alto costo delle batterie, la durata di vita dell'auto elettrica \u00e8 in genere limitata a quella delle batterie.\nIl prezzo delle auto elettriche in vendita \u00e8 ancora decisamente alto, il che viene poi in parte compensato dai costi di alimentazione e manutenzione inferiori.\nIn base a fonti statunitensi, i veicoli elettrici hanno dei costi operativi, considerando solo il costo dell'energia, di circa 2,5 centesimi di euro per chilometro, mentre (sempre negli Stati Uniti, dove l'imposizione fiscale sulla benzina \u00e8 ridotta o nulla) i veicoli tradizionali a benzina hanno costi operativi maggiori di pi\u00f9 del doppio. In paesi come l'Italia, dove la benzina \u00e8 fortemente tassata, la forbice si allarga e il costo per km dell'auto a benzina \u00e8 da 3 a 4 volte superiore.\nIl maggior costo alla vendita delle auto elettriche in confronto alle vetture a motore a combustione interna ha consentito un'ampia diffusione solo nei paesi, come la Norvegia, dove lo stato concede generose sovvenzioni all'acquisto. Tuttavia, secondo una ricerca effettuata da \"Bloomberg New Energy Finance\" a inizio 2017, si prevede una progressiva diminuzione dei costi delle auto elettriche fino a renderle pi\u00f9 economiche di quelle a combustione interna entro il 2030.\nIn diverse citt\u00e0 le auto elettriche godono inoltre di vantaggi nella circolazione, come l'immunit\u00e0 da ogni blocco del traffico oppure parcheggi riservati (con colonnine di ricarica elettriche gratuite o a prezzi modici) oppure, in alcuni casi, diritto a circolare sulle corsie per bus e taxi, nonch\u00e9 libert\u00e0 di accesso alle ZTL.\nImpatto ambientale complessivo.\nL'impatto totale sull'ambiente va valutato considerando molteplici fattori. Un corretto approccio usa metodi di analisi che riscuotono oggi ampio consenso, con tecniche di valutazione del ciclo di vita considerando tutti gli effetti ambientali nelle diverse fasi che caratterizzano un prodotto (in particolare i consumi energetici, le emissioni climalteranti, la generazione di sottoprodotti inquinanti): dalla sua costruzione (includendovi i contributi per l'estrazione e purificazione delle materie prime e per la produzione della componentistica impiegata), alla fase d'uso (consumo di energia elettrica la cui generazione rilascia nell'ambiente CO2 responsabile dell'effetto serra e del riscaldamento globale) sino al conferimento in discarica, riciclo e/o trattamento dei sub-componenti.\nTermini rilevanti riguardano l'inquinamento per la produzione delle batterie e per il loro ritrattamento quando esauste. La variet\u00e0 di tipologie esistenti di batterie e il loro diverso impatto ambientale rendono tutt'oggi difficoltoso effettuare confronti e pervenire a valutazioni medie sul parco di veicoli in circolazione. Per le vetture elettriche \u00e8 comunque assodato che le batterie, al pari di molti altri dispositivi elettrici ed elettronici odierni, sono responsabili del maggior termine di inquinamento, anche in ragione della loro criticit\u00e0 rispetto ad altri componenti del veicolo.\nLe batterie risentono principalmente delle seguenti anomalie:\nI maggiori inconvenienti paiono imputabili a incidenti stradali, il che ha portato molti costruttori a proteggere maggiormente il pacco batteria. Il livello di sicurezza sembra essere allineato a quello dei veicoli tradizionali, bench\u00e9 dati pi\u00f9 precisi e attendibili richiedano un ampliamento delle statistiche e quindi l'attesa di una maggior espansione del mercato.\nRiguardo alle batterie, i primi modelli presentavano consistenti effetti d'inquinamento ambientale da nichel e da cadmio, dovuti all'estrazione mineraria, alla fabbricazione della batteria, alla discarica con possibile successiva ossidazione, rottura, infiltrazione e dilavamento nel caso di non conferimento di batterie NiCd presso centri che li instradano a unit\u00e0 specializzate. Il problema si \u00e8 superato proibendo o limitando questi composti nelle batterie, inoltre viene sempre pi\u00f9 agevolato il ripristino o il riuso delle batterie per autotrazione per altri fini o il riciclo e recupero dei materiali ivi presenti anche se il loro trattamento, oltre a essere costoso, non \u00e8 esente da rischi e da produzione d'inquinanti. Per quanto concerne la loro durata o vita utile, in genere essa viene garantita per 8 anni con una percorrenza reale stimabile in 150 000 km su 10 anni effettivi di utilizzo..\nRiguardo all'inquinamento dovuto alla produzione delle batterie, uno studio del 2017 ha appurato come la produzione di una batteria agli ioni di litio per autotrazione (nell'ipotesi di un 50-70% di quota fossile nel \"mix\" elettrico) rilasci in media 150-200 chilogrammi di CO2 equivalente per chilowattora di batteria prodotta: nel caso di un autoveicolo elettrico con batteria da 100 kWh verrebbero rilasciate 15-20 tonnellate di diossido di carbonio per la sola produzione della batteria. Effettuando un paragone con mezzi a benzina o Diesel, questi ultimi, prima di arrivare a rilasciare tanto diossido di carbonio quanto la produzione della batteria stessa da 100 kWh, impiegherebbero (con percorrenza stimata di 1 224 miglia annuali, ossi circa 2 000 km/anno ed emissione stimata di 130 grammi di diossido di carbonio per chilometro) circa 8,2 anni. Tale risultanza va peraltro presa con cautela in ragione della pretesa scarsa percorrenza chilometrica e delle basse emissioni prese a riferimento per gli autoveicoli tradizionali.\nIn termini ambientali la produzione di energia elettrica, il suo trasporto, lo stoccaggio (ricarica e dispersioni dovute a auto-scarica) e il consumo finale per autotrazione risulta essere vantaggioso in termini di impatto ambientale rispetto all'uso di carburanti tradizionali (benzina e gasolio). Nell'ipotesi di elettricit\u00e0 prodotta prevalentemente da fonti rinnovabili vi \u00e8 un evidente vantaggio in termini di inquinamento. Nel caso odierno di elettricit\u00e0 prodotta in Italia per il 65% da fonti non rinnovabili (combustibili fossili), tale vantaggio pur riducendosi resta valido sia in generale sia, pi\u00f9 in dettaglio, per la maggior parte dei paesi europei compresa l'Italia.\nIn sintesi, nell'uso quotidiano e per spostamenti locali il mezzo elettrico pu\u00f2 permettere un abbattimento della produzione di inquinanti, i quali vengono in buona misura delocalizzati nelle centrali di produzione dell'energia elettrica. Al contrario una maggior quantit\u00e0 di risorse e di inquinanti rilasciati \u00e8 associata alla fase di produzione e smaltimento del veicolo elettrico, cos\u00ec come evidenziato in studi sul ciclo di vita (escludendo lo smaltimento della batteria). Ipotizzando una vita utile di 270 000 km si ha un guadagno contenuto rispetto a mezzi equivalenti a benzina, mentre si arriva addirittura a inquinare di pi\u00f9 in confronto con mezzi a benzina leggermente pi\u00f9 compatti. Nel caso di confronto con mezzi convertiti a metano il verdetto resta per\u00f2 a favore di questi ultimi.\nUn vantaggio potenziale dei mezzi elettrici rispetto a quelli tradizionali \u00e8 nella guida in situazioni congestionate con lunghe soste o ad andatura molto ridotta, tipici delle grandi citt\u00e0 ad alta densit\u00e0 di traffico. In questo caso i mezzi elettrici permettono di abbattere l'energia utilizzata per il trasporto e non producono localmente inquinanti durante o per l'uso del mezzo. In queste situazioni un equivalente mezzo a motore termico ha rendimento molto basso e, bench\u00e9 possano ridursi gli sprechi con dispositivi \"start e stop\" di riaccensione del motore, si produce comunque forte inquinamento locale dell'aria, anche per la riduzione di efficacia dei dispositivi catalitici.\nPer la stessa ragione un mezzo elettrico \u00e8 invece poco conveniente in situazioni di traffico scorrevole ad andatura costante o sostenuta, in quanto nel complesso il mezzo utilizzer\u00e0 una maggiore quantit\u00e0 d'energia. In particolare il riscaldamento dell'abitacolo (che nei mezzi tradizionali avviene col calore gi\u00e0 presente nel motore) risulta invece particolarmente energivoro nei veicoli elettrici.\nIn considerazione dei vari vantaggi e limitazioni elencati, i veicoli ibridi misti possono porsi come alternativa sia a quelli tradizionali sia a quelli puramente elettrici, permettendo un uso a pi\u00f9 ampio spettro e maggior versatilit\u00e0 e adattabilit\u00e0 alle varie situazioni.\nDiffusione.\nA causa dei maggiori costi di acquisto delle auto elettriche, la loro diffusione \u00e8 legata alle politiche di incentivi praticate dai singoli paesi.\nSecondo il Global EV Outlook per il 2016 dell\u2019OSCE/Iea, i paesi nei quali sono pi\u00f9 diffusi i veicoli elettrici sono la Norvegia (23%), Paesi Bassi (10%) seguiti da Svezia, Danimarca, Francia, Cina e Gran Bretagna.\nIl successo in Norvegia si deve a un'incentivazione economica statale all'acquisto dei veicoli elettrici in media pari a circa euro e alla pesante tassazione dei veicoli a benzina. Questo ha permesso di raggiungere quasi il 54.3% delle auto immatricolate nel 2020.\nIn Italia la diffusione delle auto \"plug-in\" \u00e8 aumentata del +251,5% rispetto al 2019 con quasi 60.000 auto immatricolate, di cui elettriche e 27.000 ibride plug-in.\nUn altro aspetto che impatta la diffusione di questi mezzi di trasporto \u00e8 dato dalla disponibilit\u00e0 di punti pubblici di ricarica sulla rete stradale e autostradale; cos\u00ec, ad esempio, se a livello di Unione europea, nel 2018 l'indice dei punti di ricarica veloce per 100 km di autostrada \u00e8 di 32, nello stesso anno in Italia \u00e8 di circa 12 punti di ricarica ogni 100 km."}
{"id": "652427", "revid": "118774665", "url": "https://it.wikipedia.org/wiki?curid=652427", "title": "Leonard Bloomfield", "text": "Il suo pensiero ha fortemente influenzato lo sviluppo della linguistica strutturale negli USA tra gli anni trenta e cinquanta; \u00e8 noto soprattutto per il suo libro \"Il linguaggio\" (1933), in cui descrive lo stato dell'arte della linguistica nel suo tempo. Viene considerato il fondatore e massimo rappresentante del distribuzionalismo.\nBiografia.\nLeonard Bloomfield nacque a Chicago da Sigmund e Carola Buber Bloomfield. Suo zio Maurice Bloomfield era professore di sanscrito e di \"Filologia Comparata\" alla Johns Hopkins University di Baltimora.\nNel 1903 si iscrisse all'Harvard College di Boston. Nel 1906 ottenne il titolo di \"A.B. Assistant in German\" all'universit\u00e0 del Wisconsin. Dopo avere studiato con Eduard Prokosch, decise di dedicarsi agli studi di linguistica.\nNel 1908 Leonard Bloomfield fu nominato \"Assistant in German und Graduate Studies\" all'Universit\u00e0 di Chicago. L'anno successivo consegu\u00ec il dottorato sotto la direzione di Francis A. Wood con \"A semasiologic differentiation in Germanic secondary ablaut\". Quello stesso anno spos\u00f2 Alice Sayers.\nNegli anni 1909/1910 oper\u00f2 come \"Instructor in German\" all'Universit\u00e0 di Cincinnati.\nFino al 1913 lavor\u00f2 nel dipartimento di tedesco dell'universit\u00e0 dell'Illinois. \nDal momento che per i collaboratori del dipartimento un soggiorno di studio in Germania era un requisito indispensabile per ottenere avanzamenti di carriera, anche Bloomfield si rec\u00f2 in Germania. Nel semestre invernale 1913/14 Leonard Bloomfield cominci\u00f2 a studiare la linguistica storico-comparativa di stampo neogrammatico con August Leskien e Karl Brugmann a Lipsia, nel semestre estivo 1914 studi\u00f2 invece linguistica storico-comparativa con Jacob Wackernagel, indologia con Hermann Oldenberg e iranistica con Friedrich Carl Andreas a Gottinga.\nDal 1913 al 1921 Bloomfield fu \"Assistant Professor of Comparative Philology and German\" all'universit\u00e0 dell'Illinois. Fu in questo periodo che cominci\u00f2 i suoi primi studi sulle lingue algonchine.\nNell'estate del 1920 comp\u00ec la sua prima ricerca sul campo presso i Menomini del Wisconsin. La seconda ebbe luogo l'anno successivo. Le sue note servirono come base della grammatica \"The Menomini Language\", pubblicata postuma, che ancor oggi \u00e8 un'opera di riferimento per questa lingua.\nA partire dal 1921 Bloomfield fu \"Professor of German and Linguistics\" alla universit\u00e0 statale dell'Ohio dove ebbe come collega il behaviorista Albert P. Weiss.\nNel 1924 Bloomfield fece parte, insieme a George M. Bolling a Edgar H. Sturtevant del comitato fondatore della \"Linguistic Society of America\".\nNel 1927 si trasfer\u00ec a Chicago, dove continu\u00f2 ad operare, fino al 1940, nel campo della filologia germanica all'University of Chicago.\nNel 1933 apparve la sua opera pi\u00f9 conosciuta, \"Language\".\nNel 1935 fu nominato presidente della LSA. Come successore di Edward Sapir, nel 1940 Leonard Bloomfield divenne \"Sterling Professor of Linguistics\" alla Yale University di New Haven, Connecticut.\nAspetti generali del suo pensiero.\nIl pensiero di Bloomfield, pur differenziandosi da quello di autori come Franz Boas, Edward Sapir e Benjamin Lee Whorf, si inserisce senz'altro nel contesto dello strutturalismo americano. \nL'indagine linguistica di Bloomfield \u00e8 strettamente legata al procedimento induttivo e all'osservazione, quali momenti necessari per fondare scientificamente l'analisi del linguaggio.\nPer questo motivo il suo metodo \u00e8 stato accostato al positivismo, al meccanicismo; \u00e8 stato definito poi come fisicalismo (dal punto di vista delle scienze come fisica e chimica alle quali si accosta metodologicamente per analogia), comportamentismo (dal punto di vista psicologico in quanto si limita a considerare i soli comportamenti osservabili) o come distribuzionalista (facendo riferimento alla procedura adottata). Le uniche generalizzazioni possibili sono perci\u00f2 quelle induttive; data la complessit\u00e0 e la variabilit\u00e0 del \"sistema-uomo\" \u00e8 impossibile dare dei giudizi a priori riguardo al linguaggio.\nIl discorso \u00e8 descritto nei termini di uno stimolo e di una risposta; il significato di una forma linguistica \u00e8 dato dall'unione di queste due azioni. Il parlante perci\u00f2 agisce in una determinata situazione (spinto da una necessit\u00e0 specifica) e traduce la sua intenzione in forma linguistica; il ricevente risponde allo stimolo interpretandolo, prima a livello auricolare e poi a livello cerebrale. \u00c8 importante poi notare che la reazione dell'ascoltatore non \u00e8 necessariamente linguistica ma pu\u00f2 avere direttamente un risvolto pratico in senso stretto.\nL'evento discorsivo \u00e8 descritto in termini psico-fisico-acustici: a) formazione di onde sonore tramite le corde vocali e gli altri apparati adibiti all'emissione di onde; b) propagazione delle onde nell'aria; c) effetto delle vibrazioni sull'apparato uditivo dell'ascoltatore.\nL'analisi linguistica deve tenere poi conto dei risvolti pratici che precedono e seguono l'atto discorsivo: appunto in chiave meccanicistica la causa e l'effetto del discorso che si colloca in mezzo a questi due termini. Da questo punto di vista perci\u00f2 diventa fondamentale il contesto in cui si compie l'azione osservata e si identifica negli eventi che precedono e seguono l'atto discorsivo in senso stretto (appunto la causa e l'effetto).\nIl carattere virtualmente infinito delle possibilit\u00e0 mette in primo piano il carattere di complessit\u00e0 dell'universo linguistico. Se uno specifico comportamento sar\u00e0 perci\u00f2 difficile da prevedere, sar\u00e0 d'altro lato possibile generalizzare degli aspetti comuni, di massa, in quanto se certe azioni sono difficilmente generalizzabili e dipendenti dal contesto sociale della lingua o del singolo individuo, altre si presenteranno in maniera costante in pi\u00f9 ampi gruppi di popolazione (costituendo una legge generale di stampo induttivo e perci\u00f2 falsificabile). \nL'indagine di Bloomfield e in generale dello strutturalismo americano (da non confondersi con lo strutturalismo francese nel quale si potrebbero inserire, in senso lato, anche autori come Michel Foucault, Jacques Lacan, ecc.) \u00e8 contrassegnata da un'attenzione specifica verso la forma sintattica del linguaggio.\nLinguistica storica.\nBloomfield \u00e8 stato anche l'iniziatore dello studio genealogico della famiglia delle lingue algonchine, che lo port\u00f2 a ricostruire il Proto-Algonchino; i testi dei suoi seminari su questa famiglia linguistica sono a tutt'oggi una pietra miliare nella linguistica storica algonchina."}
{"id": "652432", "revid": "46931", "url": "https://it.wikipedia.org/wiki?curid=652432", "title": "Cannaregio (sestiere di Venezia)", "text": ""}
{"id": "652434", "revid": "121080947", "url": "https://it.wikipedia.org/wiki?curid=652434", "title": "Francesco Panetta", "text": "Attivo tra la fine degli anni ottanta e l'inizio degli anni novanta e allenato da Giorgio Rondelli, \u00e8 stato uno specialista dei 10000 metri piani e dei 3000 metri siepi, disciplina quest'ultima in cui ha ottenuto i successi internazionali pi\u00f9 prestigiosi.\nBiografia.\nPanetta fece il suo esordio in azzurro agli Europei juniores del 1981 a Francoforte, dove corse la gara dei 3000 m siepi sotto una pioggia battente.\nNel 1986 agli Europei di Stoccarda vinse la medaglia d'argento sempre nei 3000 m siepi, affermandosi come il miglior interprete italiano sulla distanza.\nL'anno della sua consacrazione fu il 1987, quando con il tempo di 8'08\"57 vinse la medaglia d'oro dei 3000 m siepi ai Mondiali di Roma siglando anche la miglior prestazione dell'anno sulla distanza e il record italiano (tuttora imbattuto). Sempre a Roma ottenne anche un argento nei 10000 m piani, dove fu sconfitto dal keniota Paul Kipkoech.\nAi Giochi olimpici di si present\u00f2 fra i favoriti, riuscendo senza problemi a raggiungere la finale. Qui la sua tattica fu di stare davanti e fare la gara sul ritmo, per sfiancare gli avversari. Dopo 2000 metri per\u00f2, al primo allungo dei rivali, non riusc\u00ec a tenere il ritmo e fin\u00ec nelle retrovie. Il keniota Kariuki prese in mano le redini della gara e vinse battendo il connazionale Koech. Quarto l'altro italiano Lambruschini, nono Panetta.\nIl riscatto arriv\u00f2 agli Europei di Spalato 1990 dove vinse la medaglia d'oro davanti al britannico Mark Rowland e ad Alessandro Lambruschini che di l\u00ec a breve erediter\u00e0 da Panetta il ruolo di miglior italiano sulla distanza.\nNel 1994, agli Europei di Helsinki, Panetta si present\u00f2 ormai a fine carriera, quasi comprimario rispetto agli altri azzurri Lambruschini e Carosi che partivano con ambizioni di vittoria. Alla finale arrivarono tutti e tre gli atleti italiani, ma il favorito Lambruschini dopo pochi giri di gara cadde su un ostacolo. Panetta lo aiut\u00f2 a a rialzarsi e lo aiut\u00f2 a riportarsi nel gruppo dei migliori. Lambruschini vinse la gara e l'oro europeo, Panetta fin\u00ec fuori dal podio, ma il suo gesto d'altruismo \u00e8 rimasto nella memoria degli sportivi italiani anche pi\u00f9 delle sue medaglie passate.\nNel suo ricco palmar\u00e8s, oltre ai successi internazionali ha conquistato anche dieci titoli italiani: uno nei 5000\u00a0m piani (1988), uno nei 10000\u00a0m piani (1986), due nei 3000\u00a0m siepi (1985 e 1988) e sei nella corsa campestre (dal 1987 al 1992). Ha inoltre vinto per cinque volte il Campaccio.\nAttualmente lavora come consulente per Diadora S.p.A e Timex Italia, ed occasionalmente fa il commentatore tecnico per Rai Sport durante i pi\u00f9 importanti eventi dell'atletica mondiale."}
{"id": "652438", "revid": "1910023", "url": "https://it.wikipedia.org/wiki?curid=652438", "title": "Boro (disambigua)", "text": ""}
{"id": "652441", "revid": "125299523", "url": "https://it.wikipedia.org/wiki?curid=652441", "title": "Cupressus sempervirens", "text": "Il cipresso comune o cipresso mediterraneo (\"Cupressus sempervirens\", L.) \u00e8 una conifera appartenente al genere \"Cupressus\".\nOrigine.\nLe sue origini sembrerebbero essere dell'Iran e dell'area orientale del mar Mediterraneo; sarebbe stato importato nel Mediterraneo occidentale dai Fenici e dagli Etruschi per motivi ornamentali dal momento che la sua forma piramidale di alcune variet\u00e0 \u00e8 molto caratteristica. \u00c8 una pianta molto diffusa in Italia, ma molto probabilmente non \u00e8 autoctono nonostante oggi rappresenti una delle specie pi\u00f9 caratteristiche della penisola. Si tratta di una specie relitta, rappresentante della flora europea prima delle glaciazioni.\nMorfologia.\nIl cipresso mediterraneo \u00e8 un albero sempreverde che raggiunge i 25 m, ma negli esemplari pi\u00f9 vecchi pu\u00f2 arrivare anche oltre i 50 m. La sua chioma \u00e8 molto caratteristica e per motivi ornamentali si sono fatte selezioni mirate ad accentuare questa sua prerogativa trovando cos\u00ec oggi esemplari con la chioma ovale, altri con forma fortemente piramidale e chioma che scende fino a terra. Questo suo aspetto ha permesso all'albero di essere utilizzato anche come frangivento.\nPossiede una corteccia di colore marrone grigio-bruno con lunghe fessurazioni e il suo legno molto duro \u00e8 utilizzato per la costruzione di mobili in quanto il suo odore fortemente aromatico lo preserva dalle tarme, dai funghi e dai parassiti, mentre un tempo era anche utilizzato per la costruzione delle navi, data la sua grande resistenza all'umidit\u00e0.\nLe foglie, caratteristiche di tutti i tipi di cipresso, sono di colore verde scuro, molto piccole, lunghe circa 1\u00a0mm, embricate e appressate al rametto, dando una forma detta squamiforme.\nI fiori disposti all'apice dei rametti, di colore giallo, sono indistintamente maschili e femminili su tutta la pianta.\nI frutti sono delle piccole sfere di colore verde chiaro da giovani, dette \"galbule\", squamate e, dopo una maturazione lunga due anni, cambiano colore diventando marroni, lignificano e si aprono lungo le fenditure delle squame per far cadere i semi alati (acheni).\nCorologia ed ecologia.\nOriginario dell'Asia Minore e del Mediterraneo orientale, oggi occupa tutto il suo bacino. Esiste da epoche molto remote anche in Iran e in Mesopotamia, in cui probabilmente era autoctono; il \"Sarv-e Abarkuh\", una pianta monumento nazionale iraniano, nella provincia di Yazd, ha una circonferenza di 18 metri e un'et\u00e0 stimata di 4.000 anni, rendendolo il cipresso pi\u00f9 vecchio al mondo.&lt;br&gt; Predilige aree a clima caldo, con estati secche, e soffre i freddi prolungati, ma la sua riproduzione spontanea e l'adattabilit\u00e0 a tutti i tipi di terreno lo ha portato a vegetare un po' ovunque, anche fino a 700 m s.l.m. e su terreni aridi, cos\u00ec da essere usato anche come un albero da rimboschimento, oltre che da frangivento, e, ovviamente, il suo uso prominente come pianta ornamentale del giardino e del paesaggio.\nFitoterapia.\nIn fitoterapia l'estratto meristematico (delle gemme) viene utilizzato come tonificante dell'endotelio vascolare."}
{"id": "652442", "revid": "131358", "url": "https://it.wikipedia.org/wiki?curid=652442", "title": "AC Sparta Praga", "text": ""}
{"id": "652444", "revid": "30300", "url": "https://it.wikipedia.org/wiki?curid=652444", "title": "Izetbegovic", "text": ""}
{"id": "652446", "revid": "76963", "url": "https://it.wikipedia.org/wiki?curid=652446", "title": "Raffaele De Mucci", "text": "Biografia.\nLaureatosi in Scienze Politiche all'Universit\u00e0 LUISS Guido Carli di Roma e in Giurisprudenza all'universit\u00e0 La Sapienza, \u00e8 diventato professore ordinario alla LUISS, dove insegna Sociologia politica e Politica comparata. Ha trascorso un periodo di studi, come fellow scholar, presso il dipartimento di Political Science della State University of New York. \u00c8 autore di numerosi studi e ricerche nella metodologia delle scienze sociali, della partecipazione politica e dell'analisi elettorale. \u00c8 stato consulente esterno del Censis per indagini e rapporti relativi al settore \"governo e amministrazione\". Ha insegnato, a vario titolo, discipline sociologiche e politologiche nelle Universit\u00e0 degli studi di Padova, Universit\u00e0 degli studi di Salerno, L'Aquila, Viterbo, a Helsinki e Oslo (come visiting professor).\nCollabora a diverse testate giornalistiche, radiofoniche e televisive, fra le quali \"Rai Radio 1\", Il Sole 24 Ore, Il Tempo, Ballar\u00f2, per commenti e analisi di politica interna.\nTra i numerosi libri da lui scritti, ricordiamo tra gli altri: Micropolitica, \"Logiche individuali e collettive dell'azione politica\", \"L'individualismo metodologico; genesi, natura, applicazioni\" e \"Metodologia delle scienze sociali\" in collaborazione con Dario Antiseri."}
{"id": "652447", "revid": "767487", "url": "https://it.wikipedia.org/wiki?curid=652447", "title": "Gilles Binchois", "text": "Nonostante sia indicato sempre dopo Guillaume Dufay e John Dunstable, secondo gli studiosi contemporanei, la sua influenza fu maggiore di quella degli altri due, tanto che i suoi lavori sono citati e presi ad esempio pi\u00f9 spesso di quelli degli altri due compositori citati.\nBiografia.\nEgli nacque molto probabilmente a Mons (Belgio), figlio di Jean e Johanna de Binche, che provenivano dalla vicina citt\u00e0 di Binche.\nSuo padre era un consigliere del duca Guglielmo IV di Hainault e aveva una funzione direttiva in una chiesa di Mons.\nNulla si sa di Gilles fino al 1419, quando diviene organista della chiesa di San Waudru a Mons. Nel 1423 si stabilisce a Lilla in Francia. Intorno a questa data pu\u00f2 darsi che fosse un militare al servizio dei Borgognoni o forse degli inglesi, come indicato da una annotazione scritta su di un mottetto scritto in sua memoria, in occasione della morte, da Ockeghem.\nFra il 1420 ed il 1430 egli arriv\u00f2 alla cappella di corte di Borgogna; questa notizia si trae dal suo mottetto \"Nove cantum melodie\" del (1431) dal quale si evidenzia che era un cantore in quella cappella, dato che sullo spartito del mottetto sono elencati tutti i 19 cantori. \nAlla fine della sua attivit\u00e0 si ritir\u00f2 a Soignes, evidentemente con una generosa pensione per i lunghi anni di eccellente servizio alla corte di Borgogna.\nLa sua musica.\nBinchois \u00e8 considerato uno tra i migliori compositori del XV secolo. Scrisse in maniera chiara con linee di canto semplici e facili da eseguire; i suoi lavori continuano a figurare in copie successive di decenni ed erano spesso usati per la composizione di messe da parte di compositori successivi. Molte delle sue musiche (musica sacra) sono lineari e quasi ascetiche. Esisteva un grande contrasto fra le sue musiche e la complessit\u00e0 di quelle del secolo precedente.\nMolti dei suoi rondeau profani divennero le pi\u00f9 diffuse canzoni del suo secolo; ma Binchois scrisse raramente delle semplici strofe, piuttosto cre\u00f2 le sue melodie molto indipendenti dalle rime e dallo schema dei versi. \nBinchois scrisse musica per la corte, canzoni profane e d'amore, musica commissionata dal Duca di Borgogna e che evidentemente gli era gradita.\nAlla sua morte Johannes Ockeghem scrisse un compianto sulla sua dipartita (1460)."}
{"id": "652449", "revid": "131358", "url": "https://it.wikipedia.org/wiki?curid=652449", "title": "TJ Sparta Praga", "text": ""}
{"id": "652458", "revid": "339392", "url": "https://it.wikipedia.org/wiki?curid=652458", "title": "John Charles Layfield", "text": ""}
{"id": "652461", "revid": "547992", "url": "https://it.wikipedia.org/wiki?curid=652461", "title": "Francesco Mancini (calciatore)", "text": "Biografia.\n\u00c8 morto all'et\u00e0 di 43 anni nel pomeriggio del 30 marzo 2012, quando viene colpito da un infarto nella sua casa di Pescara; in mattinata aveva regolarmente preso parte, nel suo ruolo di preparatore dei portieri, all'allenamento della squadra abruzzese.\nSi dichiarava appassionato di musica reggae e per hobby suonava la batteria. Viveva a Manfredonia con la moglie e i suoi due figli, citt\u00e0 dove si sono svolti i suoi funerali e dove \u00e8 sepolto.\nCaratteristiche tecniche.\nPortiere atleticamente preparato, Mancini era abile tra i pali, coraggioso nelle uscite fuori dall'area e capace di disimpegnarsi molto bene coi piedi. La sua interpretazione del ruolo, non priva di rischi, lo portava a commettere occasionali errori, alternati a interventi di pregevole fattura.\nCarriera.\nGiocatore.\nNel corso della sua carriera ha collezionato 240 presenze in 9 campionati disputati in Serie A e 175 presenze in Serie B. Cresciuto nella squadra locale del , nella quale gioca due stagioni in Serie C2 (1985-1986 e 1986-1987), passa al Bisceglie dove verr\u00e0 poi prelevato ad ottobre dal .\nCon i \"satanelli\" nell'arco di tre anni effettua la scalata dalla Serie C1 alla Serie A, disputando complessivamente nove stagioni di cui quattro in Serie A dal 1991-1992 al 1994-1995. Nell'estate del 1991, dopo la promozione nella massima serie, gioca titolare nell'undici di Zden\u011bk Zeman; al termine dell'annata, \u00e8 uno dei pochi elementi della rosa a non subire lo stravolgimento societario voluto dai Casillo. Nella stagione 1994-1995 stabilisce, dalla 5\u00aa giornata (Cremonese-Foggia, rete di Alessio Pirri al 47') alla 10\u00aa (Parma-Foggia, gol di Dino Baggio all'89'), la sua pi\u00f9 lunga striscia di imbattibilit\u00e0 con 492 minuti.\nNel 1995 gioca con il Foggia due gare in Serie B prima di essere dato in prestito alla Lazio (visti anche gli infortuni di Luca Marchegiani e di Fernando Orsi) con cui colleziona 6 presenze nel campionato 1995-1996; rientra a Foggia l'anno successivo dove disputa la sua ultima stagione da rossonero nel campionato di Serie B 1996-1997. Successivamente trova un posto da titolare nel per le stagioni 1997-1998, 1998-1999 e 1999-2000.\nA ottobre del 2000 passa al Napoli col quale retroceder\u00e0 a fine stagione.\nSotto la guida di Luigi De Canio difende i pali partenopei nell'anno 2001-2002 giocando tutte le 38 partite, e nell'anno successivo disputa 27 gare da titolare mentre nelle restanti partite vengono schierati tra i pali Marco Storari in tre occasioni ed Emanuele Manitta per otto volte. Il portiere materano l'anno seguente va a vestire la maglia del in Serie C1 dall'inizio della stagione 2003-2004 fino al gennaio 2005, per poi trasferirsi alla , con la quale gioca i play-off terminati con l'eliminazione subita dal Napoli di Edy Reja.\nNel 2005-2006 si trasferisce al e l'anno successivo difende la porta della . Nella stagione 2007-2008 passa titolare al in Serie C1, con cui rescinde il contratto nel mese di gennaio 2008, e al termine della stagione passa alla Fortis Trani, club di Promozione Pugliese. L'esperienza termina nel mese di dicembre con il definitivo ritiro dal calcio giocato.\nAllenatore.\nNella stagione 2009-2010 \u00e8 stato allenatore in seconda e allenatore portieri del Manfredonia in Seconda Divisione.\nNella stagione 2010-2011 \u00e8 stato l'allenatore dei portieri nel , nello staff di Zden\u011bk Zeman. Dal giugno 2011 fino al 30 marzo 2012, giorno del suo decesso, ha ricoperto l'incarico di allenatore dei portieri nel Pescara, nuova squadra del tecnico boemo.\nRiconoscimenti postumi.\nIl 19 aprile 2012 gli \u00e8 stata intitolata la curva nord dello stadio Pino Zaccheria di Foggia; il 10 marzo 2013, in occasione dell'incontro di calcio tra Matera e Foggia, \u00e8 stata a lui intitolata la gradinata dello stadio XXI Settembre - Franco Salerno di Matera. Nel marzo 2021, la band foggiana Avenida gli dedica un brano dal titolo \"Il Volo di un Campione\", scritto da Francesco Capasso e Stefano Capasso."}
{"id": "652462", "revid": "22475", "url": "https://it.wikipedia.org/wiki?curid=652462", "title": "Street Fighter II - The World Warrior", "text": ""}
{"id": "652464", "revid": "1480390", "url": "https://it.wikipedia.org/wiki?curid=652464", "title": "Vaasa", "text": "Vaasa (Vasa in svedese) \u00e8 una citt\u00e0 finlandese di 66.581 abitanti (dato 2015), situata nella regione dell'Ostrobotnia. Ha ottenuto il riconoscimento di citt\u00e0 nel 1606 durante il regno di Carlo IX di Svezia, prendendo il nome dal casato di Vasa. \nLa citt\u00e0 \u00e8 un importante centro per la minoranza finlandese di lingua svedese, anche grazie ai suoi numerosi istituti educativi. La sua popolazione \u00e8 praticamente bilingue: nel 2013 70,6% aveva il finlandese come prima lingua, seguito dal 22,6% parlante svedese; la percentuale restante aveva altre lingue. Inoltre, la citt\u00e0 conta tre universit\u00e0, essa \u00e8 inoltre sede anche di alcuni dipartimenti dell'universit\u00e0 di Helsinki oltre alle presenze degli istituti educativi superiori in lingua svedese dell'\u00c5bo Akademi e dell\"'Hanken\" (\"Istituto superiore svedese d'economia ed impresa\"). \nSono presenti poi due politecnici, di cui uno utilizzante prettamente la lingua svedese.\nSociet\u00e0.\nLingue e dialetti.\nLe lingue ufficiali di Vaasa sono il finlandese e lo svedese, mentre il 6,8% della popolazione parla altre lingue.\nSport.\nCalcio.\nLa squadra principale della citt\u00e0 \u00e8 il Vaasan Palloseura."}
{"id": "652466", "revid": "122412236", "url": "https://it.wikipedia.org/wiki?curid=652466", "title": "Fusker", "text": "Fusker \u00e8 la denominazione di una tecnologia del web, ed anche l'output di una pagina web prodotta con questa tecnologia, che consiste fondamentalmente in uno script in cui si inserisce un range di nomi di file immagine e che restituisce una pagina web che le mostra. \nSe, ad esempio, si inserisce il testo\n http://www.example.com/images/pic[1-16].jpg\nnel form di un sito \"fusker\", esso produrr\u00e0 una pagina che mostrer\u00e0 sedici immagini\n da\u00a0 http://www.example.com/images/pic1.jpg \u00a0a \u00a0 http://www.example.com/images/pic16.jpg. \n\u00c8 inoltre possibile utilizzare una lista di parole scrivendo, ad esempio:\n http://www.example.com/images/{small,medium,big}.jpg\nche produrr\u00e0 tre url, una per ciascuna delle parole tra parentesi graffe.\nLa pagina web viene, quindi, visualizzata e pu\u00f2 anche essere salvata sul server web del sito \"fusker\", in modo che altre persone possano vederla."}
{"id": "652467", "revid": "287204", "url": "https://it.wikipedia.org/wiki?curid=652467", "title": "Walsertreffen", "text": ""}
{"id": "652477", "revid": "1652635", "url": "https://it.wikipedia.org/wiki?curid=652477", "title": "Circo", "text": "Gli spettacoli del circo hanno luogo sotto tendoni , in appositi edifici (circhi stabili), cos\u00ec come all'aperto o in sale teatrali regolari.\nLe esibizioni rispondono a categorie di base (peraltro flessibili e combinabili) quali numeri aerei, acrobazia ed equilibrismo al suolo, giocoleria, comicit\u00e0 eccentrica e arte del clown, addestramento di animali e arte equestre, esibizioni di rischio.\nNella sua forma tradizionale novecentesca, il circo, definito nella lingua italiana anche \"circo equestre\", si distingue per la caratteristica di comunit\u00e0 itinerante e per l'appartenenza dinastica dei propri componenti. Alla fine del Novecento, con la definizione di \"nuovo circo\" si \u00e8 legittimato il proliferare di numerose compagnie e spettacoli di provenienza e stile estranei a tali tradizioni, di cui la pi\u00f9 celebre mondialmente \u00e8 il canadese Cirque du Soleil.\nEtimologia.\nLa parola circo applicata allo spettacolo circense di et\u00e0 moderna ha origine per la prima volta nel 1782 a Londra nella denominazione del \"Royal Circus\", edificio circense e teatrale fondato dal drammaturgo e impresario Charles Dibdin assieme al cavallerizzo Charles Hughes Chapter 3 Il termine, mutuato dagli anfiteatri ovali della Roma antica, diventa in seguito di uso universale, anche in relazione allo spazio scenico che contraddistingue il circo classico: una pista rotonda di circa 13 metri, creata per permettere un'esibizione armonica dei cavalli che ne costituiscono il fondamento.\nStoria del circo.\nNell'antica Roma il circo era un luogo adibito a corse di cavalli, spettacoli equestri, ricostruzione di battaglie, esibizioni di animali ammaestrati, spettacoli di giocolieri e acrobati. Il circo romano era costituito da due rettilinei paralleli separati nel mezzo da una balaustra e raccordati da due curve a 180 gradi. Gli spettatori di alto rango sedevano nelle postazioni pi\u00f9 basse.\nNei secoli successivi alla caduta dell'Impero romano, compagnie di artisti girovaghi viaggiavano per l'Europa proponendo spettacoli ed esibizioni varie, spesso consistenti in giochi di abilit\u00e0, semplici rappresentazioni comiche o tragiche o esibizioni di animali ammaestrati. Gli artisti pi\u00f9 ingegnosi erano in grado di costruire nuovi mezzi di trasporto, o modificare quelli esistenti, in modo che potessero convertirsi, al momento dello spettacolo, in veri e propri palcoscenici viaggianti; dell'esistenza di questi mezzi pittoreschi sono presenti numerose narrazioni nella letteratura dei secoli passati.\nNel XV secolo giunsero in Europa, provenienti probabilmente dal territorio dell'attuale Pakistan, i Sinti, etnia di origine gitana che aveva fatto dello spettacolo viaggiante e da strada la loro principale attivit\u00e0. Spesso le compagnie di etnia Sinti usavano portarsi dietro, per attirare il pubblico, un orso o una scimmia ammaestrati, e per secoli l'immagine dello zingaro girovago era tradizionalmente associata a questi animali, oltre che ai cavalli.\nNel Settecento, e pi\u00f9 precisamente nel 1768, l'ufficiale di cavalleria britannico Philip Astley ide\u00f2 per la prima volta un'esibizione circense in senso moderno, ovvero uno spettacolo in cui, in una pista circolare con platea (inizialmente all'aperto e in seguito al chiuso), venivano mostrati in successione numeri con cavalli ammaestrati, giochi di abilit\u00e0 vari e intermezzi comici con l'impiego del clown. Astley \u00e8 considerato da alcuni storici l'inventore del circo nel senso moderno, dando luogo ad un edificio appositamente realizzato, l\"'Astley's Amphitheatre\", pi\u00f9 volte ricostruito. In Italia si distinse ai primi dell'Ottocento la famiglia Caroli, il cui capostipite fu Pietro, nato a Faenza nel 1802; la dinastia Caroli per due secoli ha allietato il pubblico sulle piste da circo. Inoltre \u00e8 da ricordare la famiglia Chiarini, che diede origine a varie generazioni di artisti che calcarono con successo le scene europee, soprattutto francesi e tedesche, dal Cinquecento all'Ottocento. Da ricordare il cavallerizzo Fernando dal cui circo nascer\u00e0 il Circo Medrano, uno dei pi\u00f9 importanti e popolari del Novecento.\nNuovo Circo.\nNegli anni successivi al secondo dopoguerra, al panorama circense basato sulla trasmissione familiare si sono aggiunte scuole e compagnie di provenienza non tradizionale. Il primo esempio storico \u00e8 quello dell'organizzazione sovietica, che nell'ex Urss struttura la formazione circense e un approccio estetico di tipo teatrale alla costruzione degli spettacoli. In occidente tale modello \u00e8 ereditato dal Cirque du Soleil. Dagli anni '90, il \"nuovo circo\", circo contemporaneo o nouveau cirque, si afferma soprattutto in Francia con una nuova caratteristica: a differenza del sistema sovietico o del Cirque du Soleil, gli spettacoli abbandonano la sequenza di singoli \"numeri\" compiuti a favore di creazioni in cui le discipline e le tecniche si fondono completamente.\nIcone del circo italiano.\nSimbolo del circo italiano \u00e8 stata Moira Orfei (1931-2015) che nel 1960 apr\u00ec l'omonimo circo, in cui fu addestratrice di elefanti e di colombe. Sposata con l'imprenditore e artista Walter Nones, la sua eredit\u00e0 circense prosegue con il figlio Stefano Orfei Nones (n.1966). Altrettanto celebre la cugina Liana Orfei.\nL'altro grande circense e domatore italiano fu Darix Togni. Il suo circo fu pionieristico, specie per la vocazione al viaggio: gi\u00e0 nel 1949 il circo fu portato in Egitto, ospite del re F\u0101r\u016bq I d'Egitto. I figli di Darix, Livio, Corrado e Davio, sono invece i creatori del circo italiano che ha svolto pi\u00f9 tourn\u00e9e all'estero, il \"Florilegio di Darix Togni\", che oltre ad essersi esibito in tutta Europa ha toccato nell'arco degli ultimi 30 anni oltre 60 paesi differenti nel mondo, fra cui Iran, Libano, Siria, Qatar, Ghana, Costa D'Avorio. Il \"Florilegio\" \u00e8 stato ed \u00e8 ritenuto il circo pi\u00f9 imitato e copiato d'Europa, sia nelle strutture che nello spettacolo.\nIl \"grande vecchio\" del circo italiano \u00e8 stato Egidio Palmiri, (Vado Ligure, 28 luglio 1923 - Verona 20 gennaio 2020), artista e poi imprenditore proveniente da una famosa famiglia circense. Palmiri \u00e8 stato Presidente dell'Ente Nazionale Circhi per ben 53 anni, finch\u00e9, il 24 febbraio 2011, ha ceduto la carica operativa ad Antonio Buccioni (suo braccio destro per i precedenti 19 anni) per assumere il titolo di presidente onorario. In quanto presidente dell'Enc \u00e8 stato presidente onorario della giuria del Festival internazionale del circo citt\u00e0 di Latina e membro stabile della giuria di molte altre rassegne sul territorio nazionale ed europeo.\nUn'importante figura attuale del circo italiano \u00e8 Flavio Togni, vincitore di un clown d'oro al Festival del Circo di Montecarlo, titolare dell'American Circus, in cui si esibisce con i propri numeri di elefanti, felini e cavalli. \nL'artista circense italiano pi\u00f9 celebre nel mondo, per vastit\u00e0 delle tourn\u00e9es effettuate, \u00e8 il clown David Larible.\nCirco di regia in Italia.\nCon la definizione \u201ccirco di regia\u201d si intende un approccio allo spettacolo circense che coinvolga un team strutturato di persone che ne delineano la regia e la drammaturgia \u201ccon tecniche e metodologie propriamente teatrali, cercando di conferirvi uno stile unitario\u201d. \nIn Italia questo approccio registico al mondo della pista si tradusse probabilmente in una prima sperimentazione nell\u2019anno 1973 con il \"Circo delle Mille e una Notte\" di Liana Orfei, Nando Orfei e Rinaldo Orfei. Spettacolo ispirato all'omonima raccolta di fiabe orientali, si caratterizzava per la scelta innovativa di servirsi della figura di un vero e proprio regista/coreografo, con la creazione di un \"fil rouge\" che legasse logicamente lo spettacolo. La regia venne affidata a Gino Landi e la creazione dei costumi a Danilo Donati; nonostante la cura dettagliata degli allestimenti e la creazione di atmosfere orientaleggianti, si era ancora nell\u2019idea di successione di numeri circensi. Circa dieci anni dopo, nel 1984, \u00e8 attribuito al regista veronese Antonio Giarola \u201cil merito di aver diffuso per primo in Italia la mentalit\u00e0 europea del circo di regia\u201d.con lo spettacolo \"Clown\u2019s Circus: il circo, una festa,\" da lui ideato e diretto. Prendendo esempio da esperienze estere gi\u00e0 avviate, come quelle del \"Cirque \u00e0 l\u2019ancienne\" di Silvia Monfort e Alexis Gruss in Francia e il \"Zirkus Roncalli\" di Bernhard Paul in Germania, il \"Clown\u2019s Circus\" nacque con l\u2019intento di portare sulla pista logiche pi\u00f9 prettamente teatrali, attraverso la costruzione di una performance che andasse a ripensare dal punto di vista formale e contenutistico tutta l\u2019esperienza circense, che all\u2019epoca stagnava in una situazione di arresto innovativo, portando il pubblico a diventare protagonista della scena grazie a strategie registiche e tecnologie di ultima generazione. Il Clown\u2019s Circus puntava alla creazione di un\u2019atmosfera di festa totale. Il concetto si svilupp\u00f2 per la regia dello stesso Giarola al circo Darix Togni nel 1986: esperienza che gett\u00f2 le fondamenta dello spettacolo \"Florilegio\" degli stessi Togni (1990), nato con la collaborazione di Raffaele De Ritis: registi italiani che in seguito hanno firmato varie produzioni internazionali. Il \"Florilegio\" ebbe enorme successo italiano ed europeo, tanto da ricevere l\u2019autorizzazione ad allestire il suo tendone all\u2019interno dell\u2019Arena di Verona nel 1991. Questi tre spettacoli si sono posti a fondamento di un circo di regia italiano, il quale si \u00e8 poi andato sviluppando grazie alla nascita del Circo Contemporaneo o nouveau cirque, che si discosta dal circo di stampo classico e con animali: tant\u2019\u00e8 vero che ancora oggi nel circo di tradizione, l\u2019impiego di specialisti in campo di regia circense/teatrale non viene sentito come strettamente necessario, nonostante queste innovazioni nate e sperimentate tra gli anni \u201980 e \u201990.\nDiscipline circensi.\nI mestieri del circo sono molteplici e di difficile elencazione. Si dividono principalmente in: acrobazia, equilibrismo, giocoleria, discipline aeree, acrobazia equestre, addestramento di animali, clowns. Esse nel tempo hanno subito modifiche e declinazioni interdisciplinari.\nArte clownesca.\nAppartengono a questa categoria i pagliacci, i clown, i mimi circensi e tutta quella serie di figure o maschere teatrali che svolgono un numero comico caratterizzato dalle esasperazioni eccentriche dell'artista, in questo caso vero e proprio attore, che si serve di paradossi e situazioni estreme per suscitare l'ilarit\u00e0.\nNel tempo l'importante figura del clown \u00e8 diventata l'emblema del circo stesso, ma non si deve pensare che un numero di clownerie sia solo prettamente comico: in vena con la tradizione circense che contrappone solitamente un clown serio (il cosiddetto \"Bianco\") a uno estremamente pasticcione (detto Augusto), si \u00e8 sviluppata la tradizione del \"clown triste\", che prevede il paradossale accostamento tra un comportamento dimesso e quasi serio dell'attore in circostanze per\u00f2 divertenti e la reazione compassionevole dello spettatore che, avvicinandosi al dolore altrui ma trovandolo proiettato sull'altro da s\u00e9 trova lo spunto comico per ridere. Una figura che potremmo avvicinare al clown triste potrebbe essere la maschera interpretata da Buster Keaton nei suoi film.\nGiocoleria.\nPer giocoleria si intende l'arte della manipolazione e, letteralmente, del gioco, di oggetti vari con i quali compiere esercizi di destrezza, abilit\u00e0, velocit\u00e0, coordinamento, equilibrio e precisione con le varie parti del corpo. Tali sono i numeri in cui il giocoliere si trova a doversi confrontare con gli attrezzi pi\u00f9 disparati, spesso ereditati dalla ginnastica ritmica (ad esclusione del nastro, poco usato), pi\u00f9 spesso ancora per\u00f2 creati appositamente per le esibizioni: tra gli attrezzi utilizzati sovente vi sono i kiwido (detti anche catene, poi o bolas), il diabolo, il devilstick, i cerchi, le palline, le torce infuocate, le clave, i coltelli, gli hula hoop. Spesso, per questioni di abilit\u00e0 e spettacolarit\u00e0, ai normali attrezzi vengono sostituiti i pi\u00f9 disparati oggetti, anche di uso quotidiano.\nFrequentemente alla giocoleria sono associati anche esercizi di equilibrio, di danza o anche numeri comici: tali interazioni sono a discrezione dell'artista, che costruisce il numero a seconda delle attitudini e delle capacit\u00e0 personali. La giocoleria non \u00e8 praticata con le sole mani: sempre a seconda della scelta artistica operata, pu\u00f2 essere praticata anche con i piedi o altre parti del corpo come la bocca o la testa.\nAcrobatica.\nNella categoria degli acrobati circensi rientrano tutti quegli artisti che compiono esercizi di abilit\u00e0 di elevata difficolt\u00e0 o ad alto rischio incentrati sulle capacit\u00e0 psicofisiche.\nL'acrobata \u00e8 generalmente un atleta che fa della propria disciplina e capacit\u00e0 ginnica un evento artistico, costruendo un numero di elevata spettacolarit\u00e0: tali esercizi sono solitamente quelli che generano \"suspense\" nell'osservatore proprio per la loro estrema difficolt\u00e0 o pericolosit\u00e0. Rientrano nella categoria degli acrobati gli equilibristi, i funamboli e i trapezisti, figure ormai consacrate e mitizzate dell'arte circense, ma anche i contorsionisti o coloro che compiono acrobazie con mezzi meccanici come motociclette. Come in tutte le discipline del circo, anche l'acrobazia prevede un approccio interdisciplinare, per cui spesso potremmo trovare la giocoleria associata al contorsionismo o alla clownerie all'equilibrismo e cos\u00ec via.\nEsibizioni con gli animali.\nL'origine dell'animale al circo risale alle esibizioni da strada dei Sinti e di altri gruppi di etnia roman\u00ec che usavano accompagnarsi con orsi, cavalli, scimmie e altri animali non consueti per attrarre il pubblico. Le potenzialit\u00e0 sceniche dell'esibizione di animali ammaestrati furono tuttavia notate anche da persone esterne alle comunit\u00e0 gitane, che appresero le tecniche di ammaestramento e iniziarono a esibirsi a loro volta con i loro animali: in proprio in esibizioni da strada oppure al servizio di circhi pi\u00f9 o meno grandi. Nel Nord Italia questa tradizione nell'ammaestramento di animali feroci o esotici ebbe la sua massima espressione nell'Appennino settentrionale in un'area al confine tra Liguria, Toscana ed Emilia-Romagna e in particolare nel borgo di Compiano con il fenomeno degli Orsanti.\nCol tempo agli orsi, alle scimmie, ai cammelli e ai cavalli si aggiunsero gradualmente animali sempre pi\u00f9 grandi e provenienti da zone del mondo sempre pi\u00f9 lontane. L'esibizione di questi animali poteva distinguersi in numeri in cui si simulava un confronto tra l'uomo e l'animale (la finta lotta con l'orso o con la tigre), oppure in esercizi che, tramite l'esecuzione, da parte degli animali, di precisi comandi del domatore, mettevano in mostra doti dell'animale quali equilibrio, velocit\u00e0 o forza, a seconda della specie in questione.\nAd oggi, il carattere interdisciplinare del circo ha spesso per\u00f2 relegato il domatore in funzione di coordinatore del numero. Al giorno d'oggi i numeri con animali possono essere distinti in tre categorie:\nNumeri in gabbia, che prevedono la comparsa di animali potenzialmente pericolosi per il pubblico e il conseguente montaggio intorno alla pista di una struttura di contenimento in forma di gabbia metallica a elementi modulari, che richiede pochi minuti per il montaggio e lo smontaggio, generalmente eseguiti con le luci di scena spente e in contemporanea a un'entrata comica, oppure nell'intervallo. In questi numeri compaiono generalmente leoni, tigri oppure le due specie insieme; pi\u00f9 raramente leopardi (nel qual caso gli individui dal mantello nero sono i pi\u00f9 apprezzati), puma oppure ibridi inesistenti in natura come il ligre.\nNumeri equestri, i quali a loro volta possono dividersi in numeri in cui i cavalli sono gli unici protagonisti, coordinati da un unico addestratore a terra, e quelli nei quali sono montati da cavalieri in numeri d'alta scuola e simili oppure collaborano con acrobati e altre figure artistiche. Tra i principali addestratori si pu\u00f2 menzionare il cavallerizzo e direttore circense Ernest Molier (1850-1933).\nNumeri con animali esotici che sono molto diversificati a seconda della specie animale esibita e, di conseguenza, delle potenzialit\u00e0 dell'animale, e spaziano da semplici giri di pista (giraffe, rinoceronti) a numeri che, come per i cavalli, prevedono l'esecuzione di esercizi complessi di abilit\u00e0 e di equilibrio e l'interazione degli animali con pi\u00f9 artisti oltre al loro domatore (elefanti).\nA questi si aggiungono, a volte, esibizioni con animali domestici quali gatti, cani, pappagalli; numeri con animali acquatici (soprattutto otarie della California), esibizione di serpenti o anche falconeria. Tutti i tipi di numeri con gli animali sono preceduti da una lunga fase di addestramento fin da tenera et\u00e0, durante la quale l'animale viene addestrato e ammansito. Siccome da molti ritenuto sfruttamento degli animali, questo tipo di circo sta via via scomparendo.\nDiscipline aeree.\nLe discipline aeree sono discipline basate sull'utilizzo di attrezzi aerei, quali il trapezio (in tutte le sue forme), la corda, i tessuti, ma anche i cerchi. Esse si praticano tutte sospese da terra, infatti gli attrezzi sono chiamati, per esempio, tessuti aerei e cerchi aerei. Su questi, l'obbiettivo \u00e8 creare coreografie e figure pi\u00f9 originali, impressionanti, ma allo stesso pi\u00f9 aggraziate possibili. Ci sono alcune figure di base come le varie chiavi al tessuto, che servono per sviluppare in seguito altri esercizi, oltre ovviamente ai vari metodi per arrampicarsi su di esso.\nSpazio scenico circense.\nCirco classico itinerante.\nI circhi itineranti sono composti da carovane molto numerose, suddivise in camion e bilici per il trasporto dei materiali e degli attrezzi e le roulotte (vere e proprie case su ruote) dove alloggiano gli artisti e i componenti dello staff. Il circo pu\u00f2 avere un'unica tensostruttura, (detta in gergo circense \"chapiteau\") oppure in pi\u00f9 strutture, ciascuna deputata a una funzione ben precisa: dal ricovero degli animali, al box office, fino al foyer (per i circhi pi\u00f9 attrezzati).\nLa parte principale del circo \u00e8 la pista. Si tratta di quella porzione di spazio verso la quale convergono gli occhi degli spettatori che sono posizionati sulla cavea, una struttura rialzata simile al teatro romano. Il pubblico delle primissime file \u00e8 ospitato in appositi box detti palchi che sono adiacenti (e allo stesso livello) della pista. Ci sono poi i posti rialzati, costituiti da poltroncine numerate e imbottite (per le prime file) mentre per quanto riguarda i posti pi\u00f9 popolari gli spettatori sono posizionati su semplici assi orizzontali di legno o metallo. Alle spalle della pista \u00e8 posizionata l'orchestra, che accompagna i movimenti degli artisti e le tende per consentire l'entrata degli stessi, ma anche al personale di allestire la pista montando o smontando le attrezzature.\nLa parte alta del tendone ospita una fitta rete di carrucole e tralicci metallici che vengono utilizzate dagli acrobati e dai loro assistenti di terra, che spesso assicurano gli artisti tramite una corda legata alla loro imbracatura.\nFormazione e divulgazione.\nScuole circensi.\nIn Occidente, le prime scuole di circo nascono in Francia tra la fine degli anni settanta e l'inizio degli anni ottanta, a cavallo della nascita (e in parte anticipando) del fenomeno del nouveau cirque. Una capostipite di questo filone di istituti si formazione \u00e8 stata Annie Fratellini, discendente della famiglia Fratellini, che ha dato celebri clown italo-francesi e clown ella stessa, che dopo una brillante carriera di artista si \u00e8 dedicata all'insegnamento, fondando, nel 1974, la prima scuola di circo del mondo occidentale. Nel 1983, sempre in Francia, ha visto la luce il \"Centre National des Arts de Cirque\", con sede a Chalons sur Marne (l'attuale Ch\u00e2lons-en-Champagne).\nLa caratteristica di queste scuole \u00e8 di porsi come obiettivo la trasmissione delle discipline della pista a giovani non necessariamente provenienti dalle famiglie di circo tradizionale, operando cos\u00ec una fondamentale diffusione della cultura circense a un vasto pubblico. Tra le materie insegnate l'acrobazia, la giocoleria, le discipline aeree (trapezio singolo, a due, trapezio volante, corda aerea, cerchio aereo, ...), ma anche l'arte del clown, la mimica, la drammaturgia, la danza, la recitazione e il teatro. Gli allievi di queste scuole arrivano, al termine del percorso formativo, a possedere un bagaglio culturale molto ampio e differenziato che si compone di nozioni acrobatiche e artistiche, ma anche elementi indispensabili per la creazione di un proprio spettacolo, la gestione di una compagnia artistica, la messa in sicurezza delle attrezzature utilizzate, la conoscenza del proprio corpo e la promozione della propria attivit\u00e0.\nIn Europa le scuole di circo contemporaneo si sono federate, dando vita alla FEDEC, la Federazione Europea delle Scuole Professionali di Circo. Al suo interno le scuole sono distinte in Scuole Preparatorie e Scuole Superiori. Le prime forniscono una preparazione di base che spazia su tutte le principali discipline circensi, pur fornendo comunque le nozioni utili per iniziare anche una carriera artistica. Le seconde permettono di specializzarsi su una disciplina scelta.\nScuole di circo in Italia.\nLa pi\u00f9 vecchia scuola di circo italiana in attivit\u00e0 \u00e8 l\"'Accademia d'Arte Circense\" di Verona che \u00e8 frequentata ogni anno da circa quaranta ragazzi (tra gli 8 e i 16 anni di et\u00e0) che seguono i corsi delle principali discipline. L'accademia, fondata da Egidio Palmiri e oggi presieduta da Andrea Togni, \u00e8 nata nel 1988 e i primi corsi vennero ospitati dal Circo Americano di Enis Togni, a Verona. Il corso dura quattro anni: nei primi 10 anni di attivit\u00e0 l'accademia ha licenziato oltre 50 allievi. Nel 1990 l'accademia si trasfer\u00ec a Cesenatico e nel 2004 \u00e8 tornata a Verona presso l'area della ex Centrale del Latte di Verona su una superficie di oltre 7.000 metri quadrati.\nAltre scuole di Nuovo Circo, e quindi esenti dalla spirito classico del circo tradizionale, sono la Scuola di Nuovo Cirko fondata da Paolo Stratta, Chiara Bergaglio e Matteo Lo Prete nel 2002 dalla cui scissione si sono formate l'anno seguente la \"FLIC\" a Torino e la Scuola di Cirko a Torino, ora \"Scuola di Cirko Vertigo\" a Grugliasco entrambe presenti all'interno della FEDEC. Sono da segnalare la scuola \"Circo Maximo\" attiva a Roma dal 2001, il Corso di Nouveau Cirque all'interno della Scuola di Teatro di Bologna e la \"Scuola Romana di Circo\" nata a Roma nel 2006. Un'altra scuola nata nel 2009 a Roma \u00e8 la scuola di piccolo circo \"VolaVoil\u00e0\" per bambini, ragazzi e adulti. Nuovissima ed unica scuola di circo contemporaneo in Sicilia \"Labart - Accademia Arti Performative\" a Castellammare del Golfo (TP), a cura dell'equilibrista Ignazio Grande.\nFestival circensi.\nFestival italiani a carattere di concorso\nIl pi\u00f9 longevo festival circense a premi \u00e8 il Golden Circus, diretto a Roma da Liana Orfei e creato nel 1984. Seguono le sperimentazioni effettuate a Verona da Eduardo Murillo (che con la famiglia di Enis Togni aveva diretto negli anni precedenti il \"Festival internazionale del Circo di Monte Carlo\") e Antonio Giarola tra il 1991 e il 1994 con \"Giovani Stelle del Circo\" e il \"Citt\u00e0 di Verona\". Nei primi anni '90 \u00e8 stato attivo per alcuni anni sul territorio nazionale anche il \"Gran Premio del Circo\" organizzato da Walter Nones con la direzione artistica di Alessandro Serena. Tali esperienze sono poi confluite nel Festival internazionale del circo citt\u00e0 di Latina considerata oggi in Italia la competizione classica per eccellenza, a livello internazionale, riservata agli artisti under 21. Si svolge a Latina ed \u00e8 organizzata dalla famiglia Montico, e ogni anno presenta la selezione dei migliori numeri di troupe o singoli artisti giovanili provenienti da tutto il mondo.\nNel 2021 \u00e8 nato a Legnago, sotto la direzione artistica di Antonio Giarola, l' \"International Salieri Circus Award\", che si pone quale unica rassegna competitiva nel panorama nazionale ed internazionale, con produzioni di Acts circensi che hanno in comune la musica classica quale accompagnamento sonoro . \nFestival italiani non competitivi\nDal 2000 al 2008 ha avuto luogo la Festa Internazionale del Circo Contemporaneo di Brescia, diretta da Gigi Cristoforetti, e nel biennio 1999-2000 la Biennale Teatro di Venezia ha dedicato ampie sezioni al circo contemporaneo.\nDal 2004 a Grugliasco (TO) ha luogo una delle pi\u00f9 importanti manifestazioni di nuovo circo che si tengano in Italia, la rassegna internazionale di circo contemporaneo \"Sul Filo del Circo\" che si svolge in estate con artisti internazionali.\nPer molti anni l'Auditorium Parco della Musica di Roma ha promosso festival di circo contemporaneo. Nel 2007 nascono due importanti manifestazioni: a Pescara Funambolika - Festival Internazionale del Nuovo Circo, \"la pi\u00f9 vasta platea italiana di circo\", con la direzione artistica di Raffaele De Ritis, che ha la caratteristica di coniugare proposte di innovazione di ampio formato con altre di tradizione, in esclusiva per l'Italia; a Fossano (CN) la vetrina sperimentale Mirabilia, dedicata alla multidisciplinarit\u00e0 di confine tra danza, circo e teatro gestuale.\nMusei e memoria storica.\nCentro Educativo di Documentazione delle Arti Circensi.\nCreato dall'Associazione Nazionale Sviluppo Arti Circensi (ANSAC), con il contributo economico del MIBACT, il Centro Educativo di Documentazione delle Arti Circensi (CEDAC) \u00e8 il punto di riferimento di studiosi e studenti poich\u00e9 custodisce decine di migliaia di documenti a partire dalla seconda met\u00e0 del Settecento e conserva le collezioni biblio-fotografiche di varie famiglie circensi e di importanti storici scomparsi tra cui Massimo Alberini e Alessandro Cervellati. \u00c8 presieduto da Antonio Giarola e ha sede a Verona. Tra i maggiori storici del Circo vanno citati almeno il bolognese Alessandro Cervellati e il friulano di adozione Giancarlo Pretini.\nCirco nell'immaginario artistico.\nCirco e cinema.\nLe atmosfere oniriche dei film di Federico Fellini, che ritraggono spesso il circo e rappresentano perfettamente il suo stile di vita, sono sicuramente il punto di partenza per descrivere quanto il cinema italiano sia stato influenzato dal circo o dai suoi artisti. Tra i vari film (interamente dedicati o che hanno in qualche modo analizzato il mondo circense) si possono ricordare:\nFinanziamenti pubblici in Italia.\nFinanziamenti pubblici italiani destinati alle attivit\u00e0 circensi e di spettacolo viaggiante:\nControversie sull'uso degli animali.\nSecondo il rapporto Eurispes 2011 solo il 10.1% della popolazione italiana giudica positivo l'impiego di animali nei circhi ed \u00e8 duramente contestato dalle associazioni animaliste, che ritengono eticamente non accettabile che gli animali vengano utilizzati per il divertimento umano, e che la detenzione, l'addestramento e gli spettacoli non siano compatibili con le caratteristiche etologiche degli animali stessi.\nNel 1990, il governo del Regno Unito ha commissionato alla \"The Royal Society for the Prevention of Cruelty to Animals\" uno studio sul problema all'etologa Marthe Kiley-Worthington, secondo cui:\nSecondo molti etologi e ricercatori scientifici, invece gli animali soffrirebbero nei circhi: \u00abGli animali non domestici, adatti alla vita del circo, dovrebbero necessitare di: spazio ridotto, strutture sociali semplici, basso livello cognitivo, requisiti ecologici non specialistici e capacit\u00e0 di trasporto senza effetti negativi sul benessere. Nessuna delle specie pi\u00f9 comunemente fatte lavorare nei circhi, come elefanti e grandi felini, soddisfano attualmente questi criteri. Concludiamo quindi che le specie di animali selvatiche (non domestiche) comunemente tenute nei circhi sembrano i meno adatti] ad una vita da circo.\u00bb\nIl rapporto di G. Iossa, C.Soulsbury e S. Harris \u00e8 contestato essendo una rewiew e pertanto non \u00e8 un esperimento scientifico, ma solo una raccolta di studi di altri autori dove peraltro, gli unici studi presenti ed eseguiti realmente nei circhi in detta pubblicazione (come nella precedente analoga del 2006 ad opera degli stessi autori), sono quelli di T. Friend ed M. K. Worthington che non esprimono parere negativo al circo con animali.\n\u00abLe esibizioni con gli animali nei circhi\u00bb, dice Paola Valsecchi, etologa del Dipartimento di Scienze Chimiche, della Vita e della Sostenibilit\u00e0 Ambientale dell'Universit\u00e0 degli Studi di Parma, \u00abnon dovrebbero essere ammesse perch\u00e9 nulla di quella vita rispetta il loro benessere. A partire dall'addestramento a cui sono sottoposti per fare esercizi del tutto innaturali per la loro etologia. Addestramento che si basa sull'uso di punizioni e coercizioni. Sono animali selvatici anche se nati in cattivit\u00e0, non hanno fatto un percorso di domesticazione che comporta un processo di selezione artificiale. La loro esibizione \u00e8 altamente diseducativa. Veicola un messaggio di supremazia dell'essere umano sull'animale (tigri e leoni che saltano a comando nel cerchio). Li rende ridicoli (orsi che vanno in bicicletta) e induce i bambini a credere che quella sia la loro vita e che stiano bene. Ma non \u00e8 cos\u00ec. Non solo il trasporto \u00e8 critico, ma anche la vita in gabbie non idonee, e molti sono perennemente legati. La presenza di pubblico, suoni e rumori pu\u00f2 essere molto stressante soprattutto per i felini\u00bb.\nTale asserzione viene confutata con una serie di documenti comprovanti le severe normative che i circhi devono obbligatoriamente osservare relativamente agli standard minimi nei mezzi di trasporto, cos\u00ec come nell'attivit\u00e0 di allevamento-stabulazione ed addestramento.\nPrecisamente nel corso dell'Audizione del 14 novembre 2019, presso la 7\u00aa Commissione permanente del Senato della Repubblica (affare assegnato n. 348 \"Sulla dismissione dell'utilizzo degli animali nei circhi e negli spettacoli viaggianti, con riferimento ai criteri di riparto del FUS\"), Ente Nazionale Circhi, Valeria Valeriu dello stesso E.N.C., FEDEA, SiVeLP e CAdeC hanno redatto e depositato all'attenzione della Commissione una puntuale documentazione a favore del mantenimento degli animali nei circhi.\nDal punto di vista emotivo dell'approccio umano verso il problema, gli psicologi hanno evidenziato l'ipotesi di valenza antipedagogica insita in spettacoli che vedono impiegati gli animali in situazioni irrispettose dei loro bisogni e delle loro caratteristiche di specie.\nQuesta tesi \u00e8 stata categoricamente smentita dal dott. Franco Di Cesare nel corso dell'Audizione al Senato della Repubblica del 9 marzo 2018.\nMolti comuni italiani hanno vietato le attivit\u00e0 dei circhi con animali, emanando specifiche ordinanze che ne vietano l'attendamento. In giurisprudenza i numerosi casi sono contrastanti: mentre in un caso il TAR Emilia-Romagna ha annullato il provvedimento del sindaco di Ferrara in quanto contrastante con la normativa nazionale che tutela e promuove l'attivit\u00e0 circense, in un altro caso ha ritenuto l'ordinanza pienamente valida ed efficace.\nIn tutto il mondo sono pi\u00f9 di 30 le Nazioni che hanno proibito l'uso di animali esotici e selvatici nei circhi: Austria, Bolivia, Bosnia ed Erzegovina, Colombia, Costa Rica, Croazia, Cipro, El Salvador, Estonia, Galles, Grecia, Guatemala, Irlanda, Israele, Lussemburgo, Macedonia del Nord, Malta, Messico, Paesi Bassi, Paraguay, Portogallo, Per\u00f9, Romania, Scozia, Singapore, Slovacchia, Slovenia.\nIn Italia, il 27 dicembre 2017 fu approvata la legge 175 del 22 novembre 2017 che \u00abriordinava\u00bb e \u00abrevisionava\u00bb le disposizioni in materia di spettacolo, tra cui i circhi. Questa legge fu proposta dalla LAV, dalla Federazione Nazionale Ordine Veterinari Italiani (FNOVI), dalla Federazione Veterinari Europei (FVE) e dal gruppo animalista Eurogroup for Animals, che ha redatto un documento ufficiale firmato dai celebri e importanti etologi, veterinari, psicologi e ricercatori mondiali. Tra gli altri punti la legge prevedeva il \u00abgraduale superamento dell'utilizzo degli animali\u00bb da parte di circhi e spettacoli viaggianti. \nIn precedenza i circhi erano ancora regolati dalla legge 337 del 1968."}
{"id": "652484", "revid": "15756", "url": "https://it.wikipedia.org/wiki?curid=652484", "title": "Lingua d'ni", "text": "La lingua d'ni (pronunciato ) \u00e8 una lingua artificiale progettata da Richard Watson nel 1994 per vari giochi e romanzi della serie \"Myst\" e \"Riven\". \u00c8 una lingua artistica professionale, parlata dal popolo immaginario degli d'ni, che vive in una citt\u00e0 sotterranea situata all'interno di una caverna in Nuovo Messico.\nAll'inizio del gioco \"Riven\", per esempio, un nativo conosciuto come \"Cho\" cercher\u00e0 di parlarvi in uno d'ni piuttosto frammentario e semplice.\nAlfabeto.\nOrdine alfabetico.\n'V' /v/ come in \"vittoria\"\n'T' /t/ come in \"toro\"\n'S' /s/ come in \"sole\"\n'J' /\u02a4/ come in \"gioco\"\n'Y' /j/ come la \"i\" di \"iena\"\n'KH' /x/ come il \"ch\" tedesco in \"Bach\" o lo scozzese \"loch\"\n'AH' /a/ come la \"a\" in in \"aria\"\n'F' /f/ come in \"forte\"\n'IH' /i/ come in \"istituto\"\n'EH' /e/ come in \"pero\"\n'R' /\u027e/ come la \"r\" in \"caro\" (\"r\" monovibrante)\n'M' /m/ come in \"mamma\"\n'TH' /\u03b8/ come nel \"th\" inglese in \"thin\", \"thorn\" e \"with\"\n'DH' /\u00f0/ come nel \"th\" inglese in \"then\", \"the\" o \"there\"\n'H' /h/ come l'\"h\" aspirata nell'inglese \"hat\"\n'O' /o/ come in \"sono\"\n'CH' /\u02a7/ come in \"cielo\" (\"c\" dolce)\n'W' /w/ come la \"u\" in \"uomo\"\n'UH' /u/ come in \"uscio\"\n'TS' /\u02a6/ come la \"z\" in \"zoccolo\"\n'L' /l/ come in \"ladro\"\n'A' /\u00e6/ come la \"a\" inglese di \"and\"\n'Z' /z/ come la \"s\" dolce in \"rosa\"\n'N' /n/ come in \"no\"\n'B' /b/ come in \"ballo\"\n'SH' /\u0283/ come nel gruppo \"sc\" seguito da \"e\" o \"i\" per esempio \"scelta\" o \"sciocco\"\n'G' /\u0261/ come in \"gola\"\n'K' /k/ come la \"c\" dura in \"coro\"\n'I' /ai/ come \"ai\" in \"mai\"\n'P' /p/ come in \"pera\"\n'EE' /ii/ come \"ii\" in \"pii\" (plurale di \"pio\")\n'AI' /ei/ come \"ei\" in \"lei\"\n'D' /d/ come in \"dado\"\n'OY' /oi/ come \"oi\" in \"poich\u00e9\"\n'OO' /u/ come la \"u\" in \"buco\"\nTraslitterazione.\nQuando si trascrive lo d'ni usando l'alfabeto latino, vengono utilizzati due standard differenti.\nVecchia Traslitterazione Standard (VTS).\nIl vecchio standard di traslitterazione trascrive i suoni dello d'ni usando i caratteri romani, il che permette ai lettori non familiari con il sistema di scrittura dello d'ni di leggere i testi in d'ni. \u00c8 stato inventato dalla Cyan, e forse specificamente da RAWA. Questo metodo di traslitterazione viene usato nei romanzi di Myst e nella Guida alla lingua d'ni inclusa nell'edizione europea da collezione di \nQuesto standard usa il sistema descritto di seguito per traslitterare il testo in d'ni ('ah', 'kh', 'ih' ecc.). Il sistema fa uso di digrammi per chiarire la pronuncia delle vocali e di alcune consonanti. L'assegnamento del valore \u00e8 basato sulla pronuncia inglese. Tra le regole generali della VTS ci sono le seguenti:\nUna 'h' pu\u00f2 essere rimossa dopo una vocale quando la vocale possiede la stessa pronuncia sia con che senza di essa.\nPer esempio, \"kehnehn\" pu\u00f2 essere scritto \"kenen\". La 'h' di 'ah' viene anche tolta frequentemente, anche se la vocale potrebbe essere indistinguibile da 'a' (pronunciato \u00e6). Questo pu\u00f2 essere accettato perch\u00e9 'a' (\u00e6) non si presenta spesso nelle parole D'ni, perci\u00f2 i problemi di pronuncia causati dall'ambiguit\u00e0 non sono frequenti. Tuttavia, una 'h' non pu\u00f2 essere rimossa quando rappresenta la consonante 'h' (h) (come in \"hevtee\") o quando fa parte di un digrafo che rappresenta una consonante (come in \"chev\" o \"shokhoo\").\nAlcuni fan, basandosi sull'apparizione del Rehevkor in \"Myst IV\" ipotizzano che questo standard sia stato creato inizialmente da Ti'ana, Gehn o Atrus i primi a parlare sia Inglese che D'ni. La Cyan potrebbe aver adottato questo sistema per i loro diari. Se il sistema fosse stato originato da persone che parlavano sia D'ni che Inglese, questo potrebbe spiegare perch\u00e9 il sistema di traslitterazione \u00e8 basato sull'Inglese. Altri credono che il Rehevkor nel gioco sia solo una licenza artistica e che sia stato creato dalla Cyan dopo la scoperta dei diari e anche questo spiegerebbe l'influenza dell'Inglese sul sistema.\nUn'obiezione comune alla VTS \u00e8 che il sistema \u00e8 basato sulla pronuncia inglese e non risulta altrettanto comprensibile ai locutori di lingue differenti dall'inglese. Anche l'uso dei digrafi nella VTS \u00e8 stato oggetto di critiche perch\u00e9 da variabilit\u00e0 di pronuncia a questo sistema. Ciononostante, nei suoi lavori Cyan continua ad utilizzare la VTS, cos\u00ec come molti fan.\nNuova Traslitterazione Standard (NTS).\nIl nuovo standard di traslitterazione fu creato dai fan per evitare di usare troppe lettere in accordo con lo spelling inglese per trascrivere un singolo carattere d'ni. Per esempio, la parola d'ni 'behlehtsahrah' usa 13 lettere latine quando viene trascritta usando la VTS, bench\u00e9 possieda solo 8 lettere nell'alfabeto d'ni. Nella NTS, la parola viene scritta con solo 8 lettere, 'belecara'.\nLa NTS cerca di creare una corrispondenza lettera-per-lettera all'originale alfabeto d'ni e usa i seguenti caratteri per le rappresentazioni della VTS:\nLe vocali accentate e non accentate della NTS seguono il modello di accento D'ni: le vocali che condividono la stessa forma base in D'ni condividono anche la stessa lettera base nella NTS.\nUna frequente obiezione alla NTS \u00e8 che \u00e8 difficile da scrivere, a causa del suo frequente uso di caratteri speciali. \u00c8 criticata inoltre per il fatto che assegna alle lettere valori non intuitivi, cosicch\u00e9 chi non ha particolare confidenza con la fonetica D'ni avrebbe particolari difficolt\u00e0 nel determinare la pronuncia. In ogni caso, la NTS \u00e8 ancora usata dai fan, ed \u00e8 frequente che chi studia la lingua apprenda sia il vecchio sia il nuovo standard di traslitterazione.\nLe lettere e i numeri.\nLe lettere e i numeri D'ni hanno forme simili. I numeri corrispondenti ad ogni lettera determinano l'ordine della lettera nell'alfabeto. (Per spiegare questo confronto sono stati ignorati i caratteri accentati. I caratteri accentati sono consecutivi alla loro controparte non accentata nell'ordine alfabetico.)\nQuando vengono rimosse le parti pi\u00f9 esterne dal numero, la forma rimanente \u00e8 simile a quella della lettera. Ci\u00f2 porta a pensare che le forme delle lettere sono la forma corsiva derivata dal numero.\nGrammatica.\nRegole generali.\nnome/aggettivo/prefisso del tempo -verbo-suffisso del soggetto/verbo oggetto/avverbio\nParti del discorso.\nVerbi.\nPer l'utilizzo degli ultimi tre tempi riferirsi ai tempi verbali inglesi Present Perfect Progressive, Past Perfect Progressive, Future Perfect Progressive.\n\"-ah\" indica la forma imperativa se \u00e8 suffisso del soggetto di un verbo. Es: \"parla! = meesehmah\"\nSomiglianze con le lingue della superficie.\nLa lingua d'ni possiede molte somiglianze con un gran numero di lingue della superficie incluse le lingue semitiche come l'ebraico e l'arabo, le lingue germaniche come il tedesco, le lingue slave come il russo e le lingue romanze come il francese, lo spagnolo ecc. Molti hanno riscontrato delle somiglianze anche tra lo d'ni e l'inglese. Alcuni hanno notato delle affinit\u00e0 anche con le lingue dei nativi americani.\nVisto che gli D'ni hanno vissuto sulla Terra per quasi 10.000 anni, alcuni hanno ipotizzato che le nostre moderne lingue di superficie siano state influenzate da persone che provenivano da D'ni che si sono avventurate in superficie in tempi antichi. Questo \u00e8 per\u00f2 improbabile, visto che la maggior parte degli D'ni non ha mai raggiunto la superficie. Loro \"trovavano sollievo nell'oscurit\u00e0 [della Caverna]\" secondo quanto dice Yeesha, una discendente del popolo D'ni.\n\"Rehevkor\".\nRehevkor o Il Hevkor (raramente utilizzato) (letteralmente, \"Il libro parola\") era il dizionario 'ufficiale' degli D'ni, ed \u00e8 menzionato ne \"Il Libro di Ti'ana\" e \"Il Libro di Atrus\". In accordo con \"Il Libro di Atrus\" (adattato dai diari di Catherine), il \"rehhevkor\" consiste in un libro ad apertura a doppie pagine che sono ricoperte di dettagliati diagrammi su come scrivere una certa parola D'ni. I diagrammi mostrano quali movimenti della penna devono essere usati e in che ordine. Visto che non sono state trovate copie del \"Rehevkor\" (o per lo meno non rivelate al pubblico), la nostra conoscenza del vocabolario D'ni \u00e8 estremamente limitata. Per liste delle parole conosciute controllate i Collegamenti esterni.\nCollegamenti esterni.\nFont.\nCi sono molti font disponibili per la scrittura d'ni:"}
{"id": "652489", "revid": "3358", "url": "https://it.wikipedia.org/wiki?curid=652489", "title": "Cognizione sociale", "text": "La cognizione sociale (o in inglese \"social cognition\") corrisponde attualmente al paradigma scientifico pi\u00f9 accreditato nell'ambito della psicologia sociale e consiste nell'attivit\u00e0 mentale con la quale arriviamo a conoscere il mondo sociale.\nLa cognizione sociale si occupa dello studio scientifico:\nTale corrente, nata negli Stati Uniti negli anni settanta del XX secolo, parte dall'assunto che le persone siano caratterizzate sin dai primi momenti della loro esistenza dal bisogno di \"conoscere\" la realt\u00e0 che le circonda, costituita in larga parte da altre persone, al fine di orientare il proprio comportamento in modo adattivo all'ambiente in cui vivono.\nViene preso in esame il modo in cui le informazioni sociali vengono organizzate in memoria.\nPer larga parte del suo sviluppo \u00e8 stata dominante la concezione di un sistema cognitivo controllato da un principio cardine \"ottenere il massimo risultato con il minimo sforzo\"; secondo questa impostazione la cognizione sarebbe guidata dalla necessit\u00e0 di selezionare le informazioni, attraverso processi di categorizzazione miranti alla semplificazione della massa di dati in arrivo.\nSempre per questo l'individuo nella necessit\u00e0 di ordinare le proprie conoscenze sul mondo ricorrerebbe a delle \"euristiche\", scorciatoie di giudizio che consentono di decidere anche in assenza di dati sufficienti. \nEsistono quattro tipi di euristiche:\nUn altro filone significativo di questo nucleo teorico approfondisce l'impatto della personalit\u00e0 sulla condotta. L'autore pi\u00f9 importante di questo filone di ricerca rappresenta senza dubbio Albert Bandura e la sua teoria dell'apprendimento sociale, da cui prese forma un intero nucleo teorico denominato teoria sociale cognitiva."}
{"id": "652495", "revid": "287204", "url": "https://it.wikipedia.org/wiki?curid=652495", "title": "Ferdinando Orlandi", "text": "Biografia.\nDopo aver appreso i primi rudimenti musicali nella citt\u00e0 natale dall'organista Gaspare Rugarli e successivamente da Gaspare Ghiretti e dal compositore Ferdinando Pa\u00ebr, si rec\u00f2 a Napoli per studiare al Conservatorio della Piet\u00e0 dei Turchini sotto la guida di Nicola Sala e Giacomo Tritto. Tornato a Parma nel 1800 entr\u00f2 a far parte della cappella ducale, dove scrisse la sua prima opera \"La pupilla scozzese\". Pi\u00f9 tardi lo troviamo insegnante di canto a Milano (1806-22), a Monaco (1822-1823) e a Stoccarda (1823-1828). Durante questo lungo periodo di attivit\u00e0 didattica compose anche 25 opere. Ritornato a Parma, fu nominato maestro della cappella ducale nel 1834, posto che conserv\u00f2 fino alla morte.\nOpere.\nSono note 25 opere di Orlandi tutte composte tra il 1800 e il 1820, tra le quali si ricordano:"}
{"id": "652503", "revid": "1922822", "url": "https://it.wikipedia.org/wiki?curid=652503", "title": "Alleanza dei Democratici", "text": "L'Alleanza dei Democratici \u00e8 stata un'associazione bilaterale stipulata tra il Partito Democratico americano ed il Partito Democratico Europeo, aperta al contributo di partiti asiatici, africani e latino-americani di centro-sinistra, centro e centro-destra.\nStabilizzazione politica.\nLa prima \"convention\" politica si \u00e8 tenuta a Roma nel febbraio 2005. L'alleanza europeo-nordamericana dei democratici, nonostante conti sull'adesione di partiti appartenenti a ben otto nazioni (tre delle quali membri del G8), non \u00e8 per\u00f2 una vera organizzazione politica internazionale come lo sono per esempio l'Internazionale Socialista o i Global Greens, ma piuttosto un'associazione politico-culturale di alcuni partiti democratico-riformisti europei ed americani.\nPosizioni politico-ideologiche.\nI partiti membri dell'associazione avevano in comune il riferimento culturale nel filone politico riformista e di centrosinistra, ma non erano riconducibili ad una singola ideologia bens\u00ec ad una pi\u00f9 vasta ed aperta cultura genericamente \"\"democratica\" o \"riformista\"\" (in pratica un mix di \"liberalismo\" e \"cristianesimo sociale\", con una sensibilit\u00e0 perlopi\u00f9 progressista).\nSi proponeva come organizzazione in una posizione intermedia tra l'Internazionale Socialista, di orientamento socialista e socialdemocratico, e l'Internazionale Liberale di orientamento liberale-centrista.\nTale organizzazione raccoglieva l'adesione di partiti membri dell'Internazionale Democratica Centrista, dell'Unione Democratica Internazionale e dell'Internazionale Liberale e di molti partiti politici internazionali di ampio spettro, dall'israeliano Kadima (liberale), al Partito Democratico Cristiano del Cile (cristiano-sociale), al Partito Democratico statunitense (liberale progressista) al Fronte Ampio uruguaiano (socialista).\nRiguardo all'Italia il partito Democrazia \u00e8 Libert\u00e0 - La Margherita, confluito nel Partito Democratico, aveva aderito come membro del Partito Democratico Europeo (PDE); ultimamente l'Italia era rappresentata da Alleanza per l'Italia, che era membro del PDE."}
{"id": "652504", "revid": "125379004", "url": "https://it.wikipedia.org/wiki?curid=652504", "title": "Panegirico", "text": "Il panegirico ( [\"sott.\" \u03bb\u03cc\u03b3\u03bf\u03c2], da \u03c0\u03b1\u03bd\u03ae\u03b3\u03c5\u03c1\u03b9\u03c2 (\"pan\u00e9gyris\") ovvero \"adunanza di tutti\") \u00e8 un componimento oratorio di carattere encomiastico, ovvero pronunciato in pubblico, per lo pi\u00f9 in assemblea, per esaltare i meriti di un personaggio, di una citt\u00e0 o di un popolo. \nIl panegirico nella storia.\nIl genere fu inaugurato nel VI secolo a.C. da Gorgia con i suoi scritti a Olimpia e a Delfi e conobbe la sua fioritura dal V secolo a.C. in poi.\nIl panegirico greco ha tratti comuni con l'encomio e l'epitaffio ma agli elogi pu\u00f2 a volte unire critiche.\nCon la letteratura latina, il panegirico assume solo il carattere di \"laudatio\" di uomini di potere ed in particolare degli imperatori.\nNel linguaggio comune indica un discorso di encomio enfatico, talvolta esagerato. In epoca moderna passa ad indicare un discorso in lode di un santo o di un altro personaggio del culto cristiano."}
{"id": "652507", "revid": "1170", "url": "https://it.wikipedia.org/wiki?curid=652507", "title": "Indipendenza Padana", "text": ""}
{"id": "652510", "revid": "1874410", "url": "https://it.wikipedia.org/wiki?curid=652510", "title": "Andrea Giacinto Longhin", "text": "Fu vescovo di Treviso dal 1904 fino alla sua morte. Longhin ricopr\u00ec anche vari ruoli di responsabilit\u00e0 all'interno del suo ordine. In precedenza fu insegnante a Udine e ministro provinciale per il suo ordine. Divenne intimo amico del patriarca di Venezia Giuseppe Melchiorre Sarto. Poco dopo che quest'ultimo divenne papa, nel 1904, mise il suo vecchio amico Longhin a nuovo capo della diocesi di Treviso.\nSi distinse per la sua devozione alle iniziative di riforma pastorale che cercarono di rafforzare la formazione spirituale dei seminaristi e la formazione permanente dei sacerdoti diocesani. Intraprese tre visite pastorali separate perch\u00e9 voleva incontrare tutti i suoi parrocchiani in ogni parrocchia che comprende la diocesi. Fu attivo nell'organizzare e nel collaborare a iniziative di soccorso durante la prima guerra mondiale e venne insignito della Croce al merito di guerra per il suo attivismo.\nDopo la su morte vi furono numerose richieste per l'avvio della causa di beatificazione. Questa causa venne avviata nel 1964 e port\u00f2 alla dichiarazione che il defunto vescovo era Venerabile nel 1998, dopo che papa Giovanni Paolo II conferm\u00f2 le sue virt\u00f9 eroiche. Lo stesso pontefice lo beatific\u00f2 nel 2002 in Piazza San Pietro, dopo che la guarigione di un giovane affetto da peritonite avvenuta nel 1964 venne ritenuta un miracolo per l'intercessione di monsignor Longhin.\nBiografia.\nGiacinto Bonaventura Longhin nacque il 22 novembre 1863 a Fiumicello di Campodarsego ed era l'unico figlio di Matteo e Giudetta Marin, contadini fittavoli poveri. Venne battezzato il 23 novembre con i nomi di Giacinto Bonaventura.\nFormazione e ministero sacerdotale.\nNella sua infanzia si sent\u00ec chiamato al sacerdozio ed entr\u00f2 nell'Ordine dei frati minori cappuccini nonostante le proteste di suo padre. Egli lavorava da solo nella fattoria e non desiderava essere privato del figlio in un lavoro cos\u00ec duro. Assunse il nome religioso \"Andrea di Campodarsego\" il 27 agosto 1879 dopo aver ricevuto l'abito a Bassano del Grappa, all'inizio del periodo di noviziato. Comp\u00ec gli studi umanistici a Padova e quello teologici a Venezia. Il 4 ottobre 1883 emise la professione solenne.\nIl 19 giugno 1886 fu ordinato presbitero a Venezia. In seguito fu insegnante in un istituto del suo ordine a Udine, direttore degli insegnanti dell'ordine dal 1889 al 1891 e poi direttore degli studi teologici a Venezia dal 1891 al 1902. Fu anche ministro provinciale per il suo ordine con sede a Venezia dal 18 aprile 1902 alla nomina episcopale. Fu in questa veste che venne a conoscenza del cardinale Giuseppe Melchiorre Sarto, il futuro papa Pio X. Egli lo ebbe spesso come predicatore a Venezia e i due divennero amici intimi durante questo periodo. A padre Longhin fece molto piacere quando il suo amico fu eletto papa.\nMinistero episcopale.\nIl 16 aprile 1904 papa Pio X lo nomin\u00f2 vescovo di Treviso. Ricevette l'ordinazione episcopale il giorno successivo nella chiesa della Trinit\u00e0 dei Monti a Roma dal cardinale Rafael Merry del Val y Zulueta, Segretario di Stato di Sua Santit\u00e0, coconsacranti l'arcivescovo titolare di Patrasso Giuseppe Maria Costantini e l'arcivescovo Francesco Sogaro, segretario della Congregazione per le indulgenze e le sacre reliquie. Prese possesso della diocesi il 6 agosto successivo.\nIn due lettere pastorali che precedettero il suo ingresso in diocesi deline\u00f2 il suo programma di riforma. Visit\u00f2 spesso le parrocchie per avvicinarsi alla sua gente, avvi\u00f2 la riforma dei seminari per migliorare la formazione spirituale e cerc\u00f2 di incoraggiare le vocazioni. Promosse ritiri per il rinnovamento spirituale e incoraggi\u00f2 i sacerdoti diocesani a sostenere l'idea. Monsignor Longhin divenne anche un amico intimo di Leopoldo Mandi\u0107 durante il suo episcopato. Nel 1905 inizi\u00f2 la sua prima visita pastorale che si concluse nel 1910: voleva conoscere la sua Chiesa, fra le pi\u00f9 vaste e popolose del Veneto e stabilire un contatto personale con il suo clero, al quale dedic\u00f2 le sue premure pastorali. Intendeva anche farsi vicino al laicato organizzato, che proprio allora era sottoposto a dure prove nell'ambito del movimento cattolico sociale. Concluse la visita con la celebrazione di un sinodo diocesano, che voleva attuare in diocesi le riforme avviate da papa Pio X, attrezzare la Chiesa locale per essere \"militante\" e chiamare tutti, preti e laici, alla santit\u00e0 della vita. Svolse altre due visite pastorali nel 1912 e nel 1926. Papa Pio X lo lod\u00f2 dicendo: \"\u00c8 veramente santo, dotto, un vescovo dei tempi antichi che lascer\u00e0 nella diocesi un'impronta indelebile del suo zelo apostolico\". Riform\u00f2 il seminario diocesano, qualificandone gli studi e la formazione spirituale. Promosse gli esercizi spirituali del clero e in un programma di formazione permanente da lui stesso tracciato annualmente, guid\u00f2 la loro azione pastorale con indirizzi precisi che verific\u00f2 nelle tre visite pastorali successive. Visse gli anni dello scontro sociale e politico tra atei e cattolici, tra la crisi dell'Opera dei congressi e l'avvio dei Segretariati diocesani del lavoro, tra l'impegno dei laici e dei sacerdoti e le accuse di \"modernismo\" dell'enciclica di Pio X, Pascendi Dominici Gregis.\nDurante la prima guerra mondiale rimase in diocesi per prestare assistenza ai rifugiati, ai feriti e ai poveri. Invit\u00f2 tutti i suoi sacerdoti a fare altrettanto, nelle proprie sedi pur essendo Treviso e la sua diocesi sulla linea del fronte. Al termine del conflitto promosse il restauro degli edifici parrocchiali che erano stati rovinati e ottenne la Croce al merito di guerra per le sue buone azioni. Durante il conflitto aveva contribuito a organizzare e gestire gli sforzi per i soccorsi delle persone. Lui e altri sacerdoti furono tuttavia accusati di disfattismo e imprigionati per un breve periodo. Venne rilasciato poco dopo e continu\u00f2 negli sforzi di soccorso. Dopo la guerra lavor\u00f2 anche con i movimenti sociali. Fu riferimento religioso, morale e civile per le comunit\u00e0 religiose travolte dal conflitto; provvide all'assistenza dei soldati, dei malati e dei poveri. Non cedette mai alla retorica bellica o ad atteggiamenti di parte.\nVenne incaricato da papa Pio XI di svolgere l'ufficio di amministratore apostolico \"sede plena\" della diocesi di Padova nel 1923, e di visitatore apostolico e di amministratore apostolico \"sede plena\" dell'arcidiocesi di Udine tra il 1927 e il 1928 allo scopo di conoscere la situazione e promuovere la concordia nelle due diocesi, dove si assisteva ad una pericolosa divaricazione tra il clero e i rispettivi vescovi. Il 4 ottobre 1928 lo stesso pontefice lo elev\u00f2 alla dignit\u00e0 arciepiscopale assegnandoli la sede titolare di Patrasso. Continu\u00f2 comunque a guidare la diocesi di Treviso. Qualche anno prima, nell'ottobre del 1923 il papa gli riconobbe i \"grandi servizi\" che il vescovo aveva reso al suo gregge e afferm\u00f2: \"Ha lavorato tanto per la Chiesa attraverso il suo zelo apostolico\". Nel 1929 il cardinale Pietro La Fontaine scrisse che monsignor Longhin esemplificava \"il buon pastore nel Vangelo che rimaneva fedele all'originale\".\nMonsignor Longhin sostenne i diritti dei lavoratori e defin\u00ec lo sfruttamento dei lavoratori come un atto peccaminoso. Allo stesso modo - nell'aprile del 1914 - dichiar\u00f2 la sacralit\u00e0 \"del diritto agli operai di organizzarsi nei sindacati per il proprio miglioramento economico e morale\". Incoraggi\u00f2 gli ordini religiosi ad operare nella sua diocesi e accolse, tra gli altri, i carmelitani, i salesiani e i passionisti. Nel 1920 sostenne il movimento sindacale cristiano noto come \"Leghe Bianche\".\nNegli anni laboriosi della ricostruzione materiale e spirituale, riprese la seconda visita pastorale che aveva interrotto. Nelle gravi tensioni sociali che dividevano gli stessi cattolici, monsignor Longhin fu guida sicura: con fortezza evangelica indic\u00f2 che la giustizia e la pace sociale esigevano la via stretta della non violenza e dell'unione dei cattolici. Si andava rafforzando il movimento fascista, che a Treviso ebbe episodi di violenza, specialmente contro le organizzazioni cattoliche. Venne ad opporsi al fascismo dopo che Benito Mussolini prese il potere alla fine del 1922 dopo la sua marcia su Roma. Negli anni dell'avvento del fascismo indic\u00f2 ai fedeli trevigiani la strada della non violenza e dell'unione come argine delle organizzazioni diocesane contro la violenza di parte. Nel 1922 e nel 1932 presiedette due congressi catechistici. Dal 1926 al 1934 comp\u00ec la terza visita pastorale per rafforzare la fede delle comunit\u00e0 parrocchiali: la Chiesa militante nella sua concezione era una Chiesa tutta protesa alla santit\u00e0 e preparata al martirio.\nNel 1932 inizi\u00f2 a dimostrare i primi segni di arteriosclerosi. Il 3 ottobre 1935 a Salzano, al termine della visita pastorale dove aveva amministrato le cresime, perse improvvisamente la vista. Fu subito ricoverato all'ospedale di Treviso e si scopr\u00ec che la perdita della vista era provocata da una carenza di circolazione cerebrale. Celebr\u00f2 la sua ultima messa il 14 febbraio 1936. Mor\u00ec a Treviso il 26 giugno successivo dopo diciotto ore di agonia. Le esequie si tennero il 30 giugno e videro la partecipazione di una grande folla. I resti di monsignor Longhin furono sepolti nel duomo di Treviso il 5 novembre dello stesso anno. Le sue spoglie furono ispezionate tra il 12 e il 22 novembre 1984 e vennero ritrovate \"intere, con parti tenere e in gran parte mummificate\". La sua salma \u00e8 oggi tumulata presso l'altare di santa Giustina.\nProcesso di beatificazione.\nIl processo di beatificazione si apr\u00ec a Treviso il 21 giugno 1964 e si chiuse il 26 giugno 1967. Un altro processo fu intrapreso a Udine dal 1964 al 1965. Un gruppo di teologi valut\u00f2 i suoi scritti personali per assicurarsi che aderissero alla dottrina. Essi diedero la propria conferma il 17 dicembre 1971. L'introduzione alla causa avvenne il 15 dicembre 1981 e un processo apostolico per ulteriori indagini si svolse dal 18 giugno 1982 al 26 giugno 1985. La Congregazione delle cause dei santi convalid\u00f2 questi processi il 13 giugno 1986 e ricevette la \"positio\" per le ulteriori valutazioni nel 1993.\nIl collegio dei teologi valut\u00f2 il dossier e lo approv\u00f2 nella seduta del 19 dicembre 1997, mentre i cardinali e i vescovi della Congregazione delle cause dei santi approvarono la causa il 6 ottobre 1998. Monsignor Longhin fu dichiarato Venerabile il 21 dicembre successivo, dopo che papa Giovanni Paolo II autorizz\u00f2 il dicastero a promulgare il decreto riguardante le virt\u00f9 eroiche di monsignor Longhin.\nLa beatificazione di monsignor Longhin dipendeva da un miracolo, il pi\u00f9 delle volte una guarigione che la scienza e la medicina non riescono a spiegare. Il miracolo che port\u00f2 alla beatificazione di monsignor Longhin fu la guarigione miracolosa avvenuta nel 1964 del giovane Dino Stella da una peritonite diffusa. Il miracolo fu dapprima investigato nella diocesi italiana in cui era avvenuto e le prove raccolte vennero poi inviate alla Congregazione delle cause dei santi che convalid\u00f2 l'inchiesta il 24 gennaio 1997. Ulteriori indagini sul miracolo non potevano per\u00f2 aver luogo prima che monsignor Longhin fosse stato dichiarato Venerabile. Una volta accaduto, un gruppo di esperti medici - alcuni dei quali non cattolici - approv\u00f2 che la guarigione non aveva alcuna spiegazione scientifica nella riunione del 12 novembre 2001. Una riunione precedente, del 15 giugno 2000, si era rivelata inconcludente e giustific\u00f2 la convocazione di una seconda riunione. Il consiglio dei teologi diede la sua approvazione il 15 febbraio 2002, dopo aver determinato che il miracolo era avvenuto per l'intercessione di monsignor Longhin. La plenaria della Congregazione delle cause dei santi conferm\u00f2 i risultati di entrambe le commissioni in seguito, il 16 aprile. Papa Giovanni Paolo II, una settimana dopo, il 23 aprile, promulgo il decreto riguardante il miracolo e beatific\u00f2 monsignor Longhin in Piazza San Pietro il 20 ottobre dello stesso anno. Nella celebrazione parlando di lui disse: \"\u00c8 stato un pastore semplice e povero, umile e generoso, sempre disponibile verso il prossimo, secondo la pi\u00f9 genuina tradizione cappuccina. Lo chiamavano il vescovo delle cose essenziali. In un'epoca segnata da eventi drammatici e dolorosi, si \u00e8 dimostrato padre per i preti e pastore zelante della gente, sempre accanto ai suoi fedeli, specialmente nei momenti di difficolt\u00e0 e di pericolo. Anticipava cos\u00ec ci\u00f2 che avrebbe sottolineato il Concilio Ecumenico Vaticano II, indicando nell'evangelizzazione uno dei principali doveri dei vescovi\".\nL'attuale postulatore di questa causa \u00e8 il frate cappuccino Carlo Calloni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "652512", "revid": "41310", "url": "https://it.wikipedia.org/wiki?curid=652512", "title": "Santa Teresa di Lisieux", "text": ""}
{"id": "652515", "revid": "201394", "url": "https://it.wikipedia.org/wiki?curid=652515", "title": "Pure Holocaust", "text": "Pure Holocaust \u00e8 il secondo album in studio del gruppo musicale black metal norvegese Immortal, pubblicato nel 1993 dalla Osmose Productions.\nEdizioni.\n\u00c8 stato ristampato nel 1998 su picture disc in edizione limitata da 300 copie, e nel 2005 su vinile con una tiratura di mille copie."}
{"id": "652522", "revid": "287204", "url": "https://it.wikipedia.org/wiki?curid=652522", "title": "Cystoderma", "text": "Cystoderma Fayod, Annls Sci. Nat., Bot., s\u00e9r. 7 9: 350 (1889)\nIl genere Cystoderma fu creato da Fayod nel 1889 per includere funghi collocati in precedenza da Fries tra i Lepiota. Nel 1945 Smith and Singer realizzarono una monografia del genere ricognizzando 40 specie.\nIn esso sono incluse specie di taglia relativamente piccola (1,5 - 8 cm) caratterizzate da sporata bianca, lamelle annesse, gambo non separabile dal cappello.\nUna caratteristica macroscopica per il velo generale granuloso i cui residui permangono come punteggiature sulla cuticola del cappello e sul gambo che appare inguainato da un astuccio dalla base fino all'anello che rappresenta, appunto, il termine della guaina.\nI colori dei carpofori vanno dal rosso, rossastro-marrone, porpora- marrone, arancio- marrone al giallo o crema-biancastro.\nNon si \u00e8 a conoscenza di specie tossiche in questo gruppo, in ogni caso, poich\u00e9 molte hanno taglia troppo piccola o sono troppo rare, non hanno interesse alimentare.\nLe caratteristiche distintive delle specie di \"Cystoderma \" sono tuttavia connesse a caratteri microscopici e pertanto non \u00e8 possibile un esatto riconoscimento senza aver effettuato test macrochimici o analisi microscopiche.\nSpecie di Cystoderma.\nAl genere Cystoderma non \u00e8 stata assegnata la specie tipo.\nSi elencano alcune specie del genere:"}
{"id": "652549", "revid": "125353026", "url": "https://it.wikipedia.org/wiki?curid=652549", "title": "Canarini di colore", "text": "I canarini di colore sono una razza di canarini che comprende quasi 400 variet\u00e0 di colore diverso. Si tratta di canarini domestici, ottenuti in seguito a lunghe ed accurate selezioni effettuate da allevatori molto spesso amatoriali, ma a differenza dei canarini da canto e di forma e posizione, la selezione \u00e8 basata solo sui colori. Grazie alla fantasia ed alla ricerca degli allevatori ogni anno, alle mostre, sono presentate nuove variet\u00e0 ottenute da incroci mirati al miglioramento delle caratteristiche peculiari.\nUna differenziazione della categoria 'colore' \u00e8 tra i cosiddetti \"lipocromici\", il cui piumaggio \u00e8 a fondo chiaro, e \"melaninici\", che presentano invece un colore di fondo scuro. Per colore di fondo si intende il colore della piuma in prossimit\u00e0 della radice, che pu\u00f2 differire notevolmente da quello evidenziato nella parte estrema, in superficie. Ogni canarino di colore si distingue ulteriormente per tipo, variet\u00e0 e categoria.\nPer esaltare il colore, soprattutto nei canarini a fattore rosso (v. foto), si ricorre anche all'impiego di coloranti addizionati nell'alimentazione poco prima e durante la muta. L'uso di questi additivi, come il betacarotene, \u00e8 contrastato a causa degli effetti lievemente tossici che possono causare all'animale, soprattutto nel periodo immediatamente successivo all'ingestione del colorante.\nTipo.\nLa suddivisione per tipo \u00e8 in funzione della diluizione delle melanine:\nVariet\u00e0.\nLa suddivisione per variet\u00e0 \u00e8 in funzione del colore:\nCategoria.\nSono tre le categorie in base alla piuma "}
{"id": "652552", "revid": "29727", "url": "https://it.wikipedia.org/wiki?curid=652552", "title": "Squalo Tigre", "text": ""}
{"id": "652558", "revid": "114602607", "url": "https://it.wikipedia.org/wiki?curid=652558", "title": "Musica tardo-romantica", "text": "La musica tardo-romantica \u00e8 una stagione della storia della musica, avviata circa a met\u00e0 del XIX secolo in Germania. \nI compositori di questo periodo sottolineano il forte collegamento fra la musica e la letteratura. Fra i principali esponenti si possono citare Johannes Brahms, Camille Saint-Sa\u00ebns, Hugo Wolf, Anton Bruckner, Max Bruch, Sergej Rachmaninov, C\u00e9sar Franck, Aleksandr Porfir'evi\u010d Borodin, Richard Strauss, Modest Petrovi\u010d Musorgskij, Isaac Alb\u00e9niz, Horatio Parker, Enrique Granados, Gustav Mahler, Edward MacDowell, Anton\u00edn Dvo\u0159\u00e1k, Edward Elgar, P\u00ebtr Il'i\u010d \u010cajkovskij, Frederick Delius, Edvard Grieg, Nikolaj Andreevi\u010d Rimskij-Korsakov, Bed\u0159ich Smetana e Jean Sibelius.\nNei primi anni del XX secolo il tardo-romanticismo evolse gradualmente nell'espressionismo. Comunque le sue idee vennero seguite da altri musicisti fra i quali Virgil Thomson che descrive: \"Il tardo-romantiscismo riunisce materiali melodici, temi ed espressioni schiette dei sentimenti umani. Le linee del tardo-romanticismo sono puramente estetiche in quanto dal punto di vista musicale hanno degli andamenti molto eclettici. Il nostro contributo all'estetica contemporanea \u00e8 stato quello di porre il problema della sincerit\u00e0 nel nuovo modo di vivere. Noi non vogliamo impressionare e siamo contro le esagerazioni.\nI sentimenti che noi abbiamo sono gli unici che pensiamo degni di espressione ed il nostro soggetto \u00e8 qualche volta panorama, ma preferibilmente un panorama con figure.\"\nSecondo Daniel Albright (2004), \u00abNel tardo XX secolo, il termine tardo-romanticismo ci ha suggerito una musica che imitasse la grande saturazione emozionale della musica di Schumann, ma negli anni venti esso significava un modesto emozionalismo in cui l'eccesso di gestualit\u00e0 espressionistiche era mischiato ad un solido residuo di emozionalit\u00e0. Pertanto il tardo-romantismo non fu un ritorno al romanticismo, ma letteralmente un \"nuovo\" romanticismo.\u00bb"}
{"id": "652563", "revid": "1745361", "url": "https://it.wikipedia.org/wiki?curid=652563", "title": "Titani", "text": "I Titani (; singolare: \u03a4\u03b9\u03c4\u03ac\u03bd) sono, nella mitologia e nella religione greca, gli dei pi\u00f9 antichi (\"pr\u00f3teroi theo\u00ed\"), nati prima degli olimpi e generati da Urano (Cielo) e Gea (Terra). Titanidi erano invece chiamate le loro sorelle, mogli e compagne.\nI Titani vengono considerati come le forze primordiali del cosmo, che imperversavano sul mondo prima dell'intervento regolatore e ordinatore degli dei olimpici.\nEtimologia.\nL'origine del termine \u03a4\u03b9\u03c4\u03ac\u03bd\u03b5\u03c2 non \u00e8 assolutamente certa. Esiodo la fa discendere, ma in modo del tutto fantasioso, dal termine \u03c4\u03b9\u03c4\u03b1\u03af\u03bd\u03b5\u03b9\u03bd (\"produrre uno sforzo\", \"tendere in alto\") e da \u03c4\u03af\u03c3\u03b9\u03c2 (\"vendetta\", \"punizione\") collegandoli alla relazione con Urano, loro padre, che li avrebbe chiamati cos\u00ec per disprezzo, per odio.\nI Titani nella Teogonia di Esiodo.\nNella \"Teogonia\" di Esiodo, viene narrato che unendosi a Urano (il Cielo), Gea (la Terra) genera i sei Titani:\ne le sei Titanidi:\nDopo i Titani, l'unione tra Gea e Urano genera i tre Ciclopi (Bronte, Sterope e Arge) e gli Ecatonchiri (Centimani): Cotto, Briareo e Gige dalla forza terribile. Urano imprigiona i tre Ecatonchiri e i Ciclopi. La ragione di questo rifiuto risiederebbe secondo alcuni autori nella loro \"mostruosit\u00e0\". Gea allora costruisce una falce dentata e chiede agli altri figli, i Titani, di mettersi contro il volere del padre Urano. Solo l'ultimo dei Titani, Crono, risponde all'appello della madre: appena Urano si stende nuovamente su Gea, Crono, nascosto lo evira.\nDa questo momento inizia il dominio di Crono il quale, unendosi a Rea, genera Estia, Demetra, Era, Ade ed Ennosigeo (\"Scuotitore della terra\", da intendere come Poseidone o Posidone); ma tutti questi figli vengono divorati da Crono in quanto, avvertito dai genitori Gea e Urano che uno di questi lo avrebbe spodestato, non vuole cedere il potere regale. Questo stato di cose procura a Rea grande sconforto, la quale, incinta dell'ultimo figlio avuto da Crono, Zeus, e, consigliatasi con gli stessi genitori, decide di partorirlo di nascosto a Litto (Creta), consegnando a Crono una pietra che questi divora pensando fosse il proprio ultimo figlio.\nZeus cresce in forza e intelligenza, fino a che sconfigge il padre Crono facendogli vomitare gli altri figli che aveva divorato, e il primo oggetto vomitato da Crono \u00e8 proprio quella pietra che egli aveva inghiottito scambiandola per Zeus. Quindi Zeus scioglie dalle catene i tre Ciclopi, cos\u00ec costretti da Urano, i quali lo ricambieranno consegnandogli il tuono, il fulmine e il lampo.\nLa Titanomachia.\nLa Titanomachia \u00e8 il nome della lotta tra i Titani residenti sul monte Otri e gli dei dell'Olimpo figli di Crono e di Rea. Zeus coinvolge i Ciclopi e gli Ecatonchiri nella battaglia che diverr\u00e0 cos\u00ec decisiva e si concluder\u00e0 con la sconfitta dei Titani e la loro segregazione nel Tartaro, chiuso da mura e da porte di bronzo costruite appositamente da Poseidone e guardati a vista dagli stessi tre Ecatonchiri.\nSempre nella \"Teogonia\" esiodea viene citata la generazione di altri Titani:\nNella cultura di massa.\nNell'antichit\u00e0 erano comunque rappresentati uguali agli esseri umani, allo stesso modo degli dei, anzich\u00e9 in forme mostruose come in alcune loro rappresentazioni contemporanee, come nella saga videoludica di \"God of War\" o il film Disney \"Hercules\"."}
{"id": "652569", "revid": "278830", "url": "https://it.wikipedia.org/wiki?curid=652569", "title": "Gianni Boncompagni", "text": "Biografia.\nNato in Toscana da padre militare dei ruoli amministrativi e madre casalinga, a 18 anni si trasfer\u00ec in Svezia, dove visse dieci anni svolgendo vari lavori, diplomandosi all'Accademia svedese di grafica e fotografia, e incominciando l'attivit\u00e0 di conduttore radiofonico per la radio svedese. Durante questa esperienza, ottenne un'intervista con il sociologo Danilo Dolci che riscosse molto successo. In Svezia si spos\u00f2 con un'aristocratica ed ebbe da lei tre figlie, tra le quali la cantante e autrice televisiva Barbara. La moglie lo lasci\u00f2 di l\u00ec a breve, e lui chiese e ottenne la patria potest\u00e0, crescendo le figlie da solo in Italia.\nTornato in Italia, vinse nel 1964 il concorso RAI per programmatore di musica leggera e incominci\u00f2 a lavorare nella radiofonia RAI, dove ebbe un grandissimo successo assieme a Renzo Arbore, grazie a programmi culto a cavallo tra gli anni sessanta e settanta come \"Bandiera Gialla\" e \"Alto gradimento\", determinanti per la diffusione della musica \"beat\" in Italia. La coppia cre\u00f2 un nuovo modo di fare intrattenimento, basato sul \"non-sense\", sulla creazione di tormentoni, sull'improvvisazione e l'imprevedibilit\u00e0.\nNel 1965 esord\u00ec anche come cantante, con il nome d'arte di \"Paolo Paolo\", incidendo per la RCA Italiana. Tra le altre canzoni scritte da Boncompagni ricordiamo anche \"Ragazzo triste\" per Patty Pravo l'anno successivo.\nFece parte del \"cast\" della prima serie del programma quotidiano del mattino \"Chiamate Roma 3131\" insieme con Franco Moccagatta e Federica Taddei, 1969.\nL'arrivo in televisione.\nNel 1977 Boncompagni approd\u00f2 sugli schermi della RAI, dove condusse il programma musicale \"Discoring\", anche questo di straordinario successo: fu uno dei primi programmi musicali destinato a un pubblico esclusivamente giovanile, con un proprio gergo, e con le ultime tendenze del momento sia musicali sia nell'abbigliamento. Sua era pure la voce nella sigla \"Baila Guapa\" ballata da Gloria Piedimonte, che ispir\u00f2 anche un film.\nNegli anni ottanta le esperienze televisive si susseguirono continuamente: \"Superstar\" e \"Drim\" nel 1980, dopodich\u00e9 - per quasi dieci anni in coppia con Giancarlo Magalli come autore - \"Sotto le stelle\" e \"Patatrac\" nel 1981, \"Illusione, musica, balletto e altro\" nel 1982 e \"Galassia 2\" nel 1983.\nTuttavia in quel periodo si conferm\u00f2 come autore e regista di trasmissioni di grande successo popolare soprattutto grazie a \"Pronto, Raffaella?\" (1983-1985), che consacr\u00f2 Raffaella Carr\u00e0 (con la quale aveva avuto una relazione sentimentale) con il titolo di \"Personaggio televisivo femminile a livello europeo\" consegnato dalla European TV Magazines Association nel 1984 e per la quale scrisse spesso i testi di alcune delle sue pi\u00f9 famose canzoni. Prosegu\u00ec con \"Pronto, chi gioca?\" (1985-1987), che lanci\u00f2 la carriera televisiva di Enrica Bonaccorti. Dal 1987 al 1990 cur\u00f2 l'ideazione e la realizzazione di \"Domenica In\", dove sdogan\u00f2 Edwige Fenech - gi\u00e0 famosa come icona sexy grazie ai film scollacciati degli anni settanta - e Marisa Laurito, che grazie a lui consolid\u00f2 la sua fama televisiva. Fu proprio a \"Domenica In\" che nacque l'idea a basso costo del \"cruciverbone\" e del pubblico di ragazzine figuranti, dotate di talento o semplicemente carine e petulanti, che preludevano quelle che saranno poi protagoniste di \"Non \u00e8 la Rai\".\nAlla Fininvest.\nInsieme con il suo \"alter ego\" Irene Ghergo, allora sua co-autrice di fiducia, risale al 1991 il passaggio alle reti Fininvest (oggi Mediaset) appunto con \"Non \u00e8 la Rai\": l'ennesimo programma di culto con Enrica Bonaccorti, in onda fino al 1995. In quelle quattro edizioni Boncompagni \u00e8 stato sempre al centro delle attenzioni dei media a causa degli scandali legati al programma condotto dalla ancora minorenne Ambra Angiolini. Lo stesso anno realizz\u00f2 anche \"Primadonna\", con Eva Robin's, seguito da \"Bulli &amp; pupe\" (1992) e \"Rock 'n' Roll\" (1993), praticamente degli \"spin-off\" nati dal successo della trasmissione pomeridiana.\nOltre ad Ambra, che all'epoca fu un vero e proprio fenomeno di costume, dalla fucina di \"Non \u00e8 la Rai\" furono moltissime le personalit\u00e0 del mondo dello spettacolo che ebbero il loro esordio e che in seguito si distinsero in vari campi dello spettacolo: da Claudia Gerini a Laura Freddi, da Sabrina Impacciatore a Nicole Grimaudo, da Antonella Elia a Miriana Trevisan e Francesca Gollini. Nella stagione 1995/1996 collabor\u00f2 a un ultimo programma in Mediaset: il pomeridiano \"Casa Castagna\", presentato appunto da Alberto Castagna.\nIl ritorno in RAI.\nTornato in RAI, nella stagione 1997/1998 realizz\u00f2 \"Macao\", con Alba Parietti nella prima edizione e nella seconda con \"PI\" (personaggio creato graficamente per sopperire all'abbandono della Parietti) e poi lo stesso Gianni Boncompagni vestito da prete con il supporto di Nunzia Palermo (personaggio interpretato da Gianluca Paganotti con la presenza \u201cfissa\u201d di Sabrina Impacciatore; tutto sommato una variante del modulo di \"Non \u00e8 la RAI\", con comici, canzoni, ritornelli e un pubblico di figuranti-protagonisti, dove per la prima volta us\u00f2 anche personaggi maschili.\nSempre nel 1998 realizz\u00f2 per Raidue il programma di prima serata \"Crociera\", condotto da Nancy Brilli: gli ascolti furono molto bassi e la trasmissione venne soppressa dopo una sola puntata. Ha inoltre fatto parte della Commissione Artistica del Festival di Sanremo 1998 e ha collaborato con Piero Chiambretti per \"Chiambretti c'\u00e8\" (2001-2003). Sempre nell'estate 2003 ha curato la trasmissione dell\"access prime time\" di Rai 1 \"Telefonate al buio\", condotta da Mara Venier.\nIl 9 giugno 2004 firm\u00f2 la regia televisiva per Raidue e RAI International del concerto di Elton John allo Stadio di Reggio Calabria \"Omaggio a Gianni Versace\".\nNella stagione 2005/2006 avrebbe dovuto tornare a curare \"Domenica In\", con la conduzione di Nunzia Palermo (personaggio interpretato da Gianluca Paganotti per\u00f2 abbandonando tuttavia la trasmissione dopo la quarta puntata. L\u2019abbandono e la sostituzione della conduzione \u00e8 stato dovuto agli ascolti bassi, che hanno raggiunto a fatica il milione di telespettatori. In quello stesso anno lo stesso Gianni Boncompagni torn\u00f2 a lavorare 2008/2009 e 2011 come autore per Raffaella Carr\u00e0 nella nuova edizione di \"Carr\u00e0mba che fortuna\", e nel 2011 come regista del programma \"Carr\u00e0mba che Allegria\" sempre nel 2011 ha partecipato come giurato a \"Lasciami cantare!\", \"talent show\" canoro di Raiuno.\nIl passaggio a LA7.\nNella stagione 2007/2008 Gianni Boncompagni \u00e8 tornato in TV con un nuovo programma, dal titolo \"Bombay\", trasmesso dall'emittente LA7. Esattamente come nei suoi precedenti programmi, \"Bombay\" presentava scenografia minimale e pubblico composto da ragazze cantanti e vocianti; lo studio era diviso in due parti: una, molto grande, ospitava la sala regia, affollata di ragazze, e un'altra, molto piccola, completamente tappezzata di rose gialle, rappresentava il vero \"set\" televisivo, al cui interno venivano ospitati personaggi bizzarri che discutevano su temi d'attualit\u00e0 sprofondando in dialoghi dell'assurdo.\nLo stesso Gianni Boncompagni volle fortemente al suo \u201cfianco\u201d Nunzia Palermo (interpretato da Gianluca Paganotti come donna delle pulizie).\nGiornalismo.\nDal 2012 alla morte ha curato una rubrica fissa su \"Il Fatto Quotidiano\" dal titolo \"Complimenti\".\nVita privata.\nHa avuto relazioni sentimentali con le attrici Raffaella Carr\u00e0, Isabella Ferrari e Claudia Gerini.\nEra ateo: nell'intervista con Claudio Sabelli Fioretti pubblicata su \"Io Donna\", supplemento al \"Corriere della Sera\" del 4 maggio 2012, ha dichiarato: \"Io sono sempre stato ateo e morir\u00f2 ateo\".\n\u00c8 morto a Roma il 16 aprile 2017 all'et\u00e0 di 84 anni dopo una lunga malattia."}
{"id": "652572", "revid": "298055", "url": "https://it.wikipedia.org/wiki?curid=652572", "title": "Urgali", "text": ""}
{"id": "652575", "revid": "36426", "url": "https://it.wikipedia.org/wiki?curid=652575", "title": "Edvige Fenech", "text": ""}
{"id": "652579", "revid": "767487", "url": "https://it.wikipedia.org/wiki?curid=652579", "title": "Cul-de-sac (film 1966)", "text": "Cul-de-sac \u00e8 un film del 1966 diretto da Roman Pola\u0144ski, vincitore dell'Orso d'Oro al Festival di Berlino.\nTrama.\nIl gangster Richard sta spingendo un'auto su una strada nei pressi del mare, mentre il suo collega Albert \u00e8 all'interno, ferito al ventre nel corso di una rapina precedentemente fallita.\nSeguendo una linea telefonica Richard giunge a un castello arroccato su uno sperone di roccia, che \u00e8 collegato alla terraferma da una strada rialzata. Il castello \u00e8 abitato da George, un ex industriale nevrotico, e dalla moglie Teresa, una giovane avvenente francese dal passato turbolento.\nPrima di interrompere la linea telefonica Richard contatta il suo boss Katelbach, chiedendogli di venire a prelevarlo in qualche modo, e nell'attesa sequestra i due ostaggi.\nAlbert muore per le ferite riportate. Richard lo seppellisce aiutato da Teresa, poi i due si ubriacano insieme. Richard crea con i suoi ostaggi un gioco delle parti in cui trapelano le pi\u00f9 oscure paure e i sentimenti celati dei tre, in cui ognuno di loro si rivela, entrando per brevi momenti in una inaspettata sintonia, che termina rovinosamente ogni volta in discussioni e violenza. George non riesce a contenere la sua paranoia e Teresa \u00e8 ambigua e provocatrice con Richard, che a sua volta diventa sempre pi\u00f9 violento.\nArrivano ospiti inaspettati e sgraditi a complicare il quadro. Richard viene incaricato del ruolo del servitore, mentre Teresa prosegue i suoi flirt con uno degli ospiti, Cecil.\nRichard capisce che il suo boss, Katelbach, non lo verr\u00e0 a prendere. George, che non riesce pi\u00f9 a sopportare gli ordini di Richard, va in escandescenze e gli spara contro, uccidendolo. Teresa, nel frattempo abbandona Richard per Cecil.\nOramai solo, George si incammina verso la spiaggia e si siede in attesa della marea, piangendo e invocando la precedente moglie, Agnese."}
{"id": "652580", "revid": "8596", "url": "https://it.wikipedia.org/wiki?curid=652580", "title": "Cul de sac", "text": ""}
{"id": "652585", "revid": "1633969", "url": "https://it.wikipedia.org/wiki?curid=652585", "title": "Calzolaio", "text": "Il calzolaio (o ciabattino) \u00e8 un artigiano che realizza e ripara scarpe ed accessori quali borse, cinture ed abbigliamento in pelle. Il lavoro dei calzolai \u00e8 per lo pi\u00f9 concentrato nella riparazione. \nIl termine calzoleria, riferito all'arte del calzolaio e al luogo dove lavora, si utilizza anche per indicare il negozio dove si vendono scarpe.\nStoria.\nLe prime corporazioni di persone che esercitavano questo mestiere sorsero nel Medioevo, quando San Crispino divenne il loro santo patrono. Ovviamente la realizzazione di una scarpa richiedeva numerose competenze tecniche da parte di un artigiano, dalla cui abilit\u00e0 dipendeva la qualit\u00e0 del prodotto finale. Tuttavia negli anni 1950 si svilupp\u00f2 la produzione meccanizzata delle calzature, che comport\u00f2 un ingente riduzione di tempo e costi produttivi, mettendo inevitabilmente in crisi i produttori artigianali.\nL'attivit\u00e0 e la lavorazione.\nLe operazioni possono andare dalla sostituzione del soprattacco fino alla risuolatura completa in cuoio nonch\u00e9, grazie alle nuove tecniche di incollaggio, la sostituzione dei fondi completi delle scarpe da trekking (scarponi da montagna) e delle calzature di tutti i giorni che hanno un fondo in gomma. I materiali che essi utilizzano di pi\u00f9 sono il cuoio, la gomma e la pelle. La maggior parte dei calzolai che creano scarpe su misura utilizzano forme in legno o pi\u00f9 comunemente in materiale plastico. Essi ricavano direttamente dalla forma il modello. Una volta estrapolato creano il modello in cartone di fibra per poi successivamente realizzare la tomaia. Alcuni calzolai inoltre sono muniti di software CAD/CAM.\nAll'inizio di tutte le fasi della lavorazione il calzolaio prende a mano le misure e le usa per realizzare le forme, che alla fine devono essere rimosse. Compito del modellatore \u00e8 quello di scegliere le pelli pi\u00f9 compatibili ed eliminarne i difetti. Usando degli stampi, taglia le parti pi\u00f9 adatte a formare la suola e la tomaia, che deve essere particolarmente elastica. Di ogni pezzo prodotto vengono annotate le misure con un timbro. Le pelli sono di origine bovina, caprina o ovina, ma, se le prime due sono le pi\u00f9 comuni grazie alla loro morbidezza ed uniformit\u00e0, per le calzature di lusso si ricorre anche a pelli di altri mammiferi o animali come i rettili. Nelle fase della sparatura si assottigliano i bordi dei vari pezzi di tomaia, che vengono uniti nella cosiddetta \"fase dell'orlatura\", processo effettuato piegando e cucendo i bordi. I contrafforti, posti alle due estremit\u00e0 delle calzature, sono necessari per mantenere la forma della tomaia, che verr\u00e0 ultimata con l'aggiunta di fodere, occhielli e ganci. Sempre usando uno stampo, si tagliano le suole di cuoio, che prima di essere usato viene bagnato ed asciugato lentamente. Sia la fodera che la tomaia devono essere adattati alla forma realizzata in precedenza, mediante battitura, martellatura e rimozione del materiale in eccesso, prima di cucirle col filo di lino. In seguito con la colla di caucci\u00f9 si unisce il ripieno del fondo con la suola esterna, si applica una seconda cucitura e si aggiungono il tacco e il sopratacco. Infine si chiama finissaggio la fase di lucidatura e rifinitura della scarpa.\nNel mondo.\nItalia.\nIn Italia esiste una universit\u00e0 dei calzolai a Novara, citt\u00e0 famosa per la tradizione centenaria di questo mestiere e per aver dato asilo all'artigiano bulgaro Stephen Zitzov. Un'altra citt\u00e0 italiana che soprattutto un tempo fu importantissima in questo ruolo \u00e8 Vigevano, dove \u00e8 presente anche il Museo internazionale della calzatura.\nI patroni dei calzolai sono i santi Crispino e Crispiniano."}
{"id": "652587", "revid": "767487", "url": "https://it.wikipedia.org/wiki?curid=652587", "title": "Rezia", "text": "La Rezia (in latino \"Raetia\") era, nell'Antichit\u00e0, la denominazione della regione geografica alpina abitata dal popolo dei Reti.\nTerritorio.\nLa Rezia corrispondeva ad una zona adesso compresa tra Svizzera, Baviera, Svevia, Austria, Trentino-Alto Adige, provincia di Belluno ed alcune valli della Lombardia settentrionale, tra cui la Valtellina.\nCitt\u00e0.\nIn et\u00e0 romana, i centri maggiori erano:\nPopolazioni.\nIn Rezia coabitarono e si succedettero diverse popolazioni, sia indoeuropee sia pre-indoeuropee.\nPrima della conquista romana.\nIl nome stesso della regione deriva da quello dei suoi primi abitatori noti: i Reti, un popolo non indoeuropeo. In seguito nell'area penetrarono nuclei celtici, che si scontrarono, si mescolarono o si sovrapposero ai Reti. La regione costitu\u00ec l'area di transizione tra i Galli celtici e i Pannoni, gruppo misto tra Celti e Illiri.\nDurante la dominazione romana.\nAccanto agli antichi abitanti, a partire dalla conquista romana la regione ospit\u00f2 numerosi nuclei latini, composti sia da coloni, sia da militari (la provincia era collocata infatti a ridosso del Limes germanico-retico).\nDopo il ritiro di Roma.\nA causa della vicinanza del Limes, la regione fu tra le prime a essere investita dalle Invasioni barbariche, fin dal III secolo. La penetrazione germanica fu intensa, tanto da portare alla germanizzazione dell'area posta a nord dello spartiacque alpino.\nStoria.\nIn tempi remoti vi si spinsero gli Etruschi, in seguito cacciati dai Galli; i Romani, che dettero il nome all'area ed agli abitanti (Reti), conquistarono la Rezia e la Vindelicia nel 15 a.C., a seguito delle campagne condotte da Druso e Tiberio. Augusto affid\u00f2 il territorio di nuova acquisizione ad un prefetto (\"praefectus Raetis, Vindelicis et Vallis Poeninae\") sottoposto all'autorit\u00e0 del legato, comandante dell'esercito della futura provincia di Germania Superior.\nIl distretto militare venne elevato a provincia per\u00f2 solo da Claudio, con il nome di \"Raetia, Vindelicia e Vallis Poenina\" (comprendendo quindi anche il distretto delle Alpi centro-occidentali). La provincia venne affidata ad un cavaliere di rango ducenario con il procurator Augusti. La prima capitale provinciale \u00e8 Camdodunum; poi, dalla fine del I secolo d.C., Augusta Vindelicum divenne il nuovo \"caput provinciae\".\nDopo le guerre marcomanniche del II secolo d.C., la provincia di Raetia passa da provincia procuratoria a provincia legataria, ed \u00e8 quindi assegnata ad un legatus Augusti pro praetore al comando della Legio III Italica, acquartierata nella vicina Castra Regina (l'odierna Ratisbona).\nTra il 356 e il 358 gli Iutungi e gli Alamanni invasero la Rezia distruggendone la capitale \"Castra Regina\" (uno dei pi\u00f9 grandi accampamenti militari della Germania)."}
{"id": "652588", "revid": "262426", "url": "https://it.wikipedia.org/wiki?curid=652588", "title": "Utorrent", "text": ""}
{"id": "652589", "revid": "767487", "url": "https://it.wikipedia.org/wiki?curid=652589", "title": "Music Box - Prova d'accusa", "text": "Music Box - Prova d'accusa (\"Music Box\") \u00e8 un film del 1989 diretto da Costa-Gavras.\nNel 1990 la pellicola valse una \"nomination\" al premio Oscar come miglior attrice protagonista a Jessica Lange.\nTrama.\nLa famiglia Laszlo, di origine ungherese da sempre residente a Chicago, viene sconvolta quando l'anziano Mike viene accusato di essere il criminale di guerra nazista \"Mischa\", responsabile di omicidi e stragi nell'Ungheria degli anni 40. Sua figlia Ann Talbot, in passato al servizio dell'Office of Strategic Services proprio durante la seconda guerra mondiale ed ex moglie del figlio di un illustre avvocato, \u00e8 lei stessa un avvocato ed accetta di difendere personalmente il padre che si dichiara vittima di un complotto comunista.\nAnche l'opinione pubblica comincia naturalmente a interessarsi del caso e, mentre gruppi di attivisti iniziano \"sit-in\" di protesta davanti a casa Laszlo, altri manifestano il loro sostegno all'imputato ritenendolo vittima di una messinscena allestita dal governo ungherese. Mike \u00e8 costretto a rivelare alla figlia avvocato di essere stato in servizio nella gendarmeria ungherese ma di aver svolto esclusivamente mansioni d'ufficio poich\u00e9 ostile agli affiliati delle \"croci frecciate\" (l'organizzazione filo nazista), sostenendo di non aver mai partecipato ad alcun crimine; ammette inoltre di essere espatriato illegalmente dall'Ungheria mentendo sulla propria identit\u00e0 ma solo per sfuggire alle persecuzioni contro i membri della gendarmeria perseguitati dopo la caduta del fascismo e la venuta del comunismo.\nHa inizio il dibattimento, che vede sfilare i testimoni venuti da Budapest. Una teste afferma che un giorno \"Mischa\" e un suo compagno fermarono una donna per strada accusandola di essere ebrea e al suo diniego la uccisero comunque insieme al suo bambino. Un altro teste racconta di essere sopravvissuto ad una terribile esecuzione al ghetto di Budapest da una squadriglia nazista insieme a \"Mischa\", che lo fece legare con del fil di ferro ad altre due persone e gettati nel fiume. Infine una donna racconta di come venne avvicinata, ancora adolescente, da \"Mischa\" e dagli altri, rapita e condotta a forza in una stanza dove fu violentata a turno e successivamente costretta, in mezzo alla neve, a fare delle flessioni sopra una baionetta.\nIl processo, ampiamente seguito dai \"mass media,\" viene inevitabilmente spostato sul versante politico: i tre testimoni chiave vengono screditati perch\u00e9 iscritti al partito comunista o con parenti iscritti al partito; il giudice accoglie frequentemente le obiezioni della difesa respingendo quelle dell'accusa e infine si trova un teste che racconta di come il KGB avesse dato vita all\"'Operazione Arlecchino\" che consisteva nel creare documenti falsi per screditare persone sgradite. Poich\u00e9 Mike Laszlo, cinque anni prima, si era \"fatto notare\" per aver contestato pubblicamente un balletto ungherese in \"tourn\u00e9e\" in America, si ipotizza che sia vittima di tale macchinazione anche quando vengono prodotte prove documentate che lo considerano affiliato al nazismo.\nAnn viene tuttavia a sapere dalla sua assistente investigativa che suo padre ha inviato molti soldi a un uomo caratterizzato da una vistosa cicatrice, il quale potrebbe essere proprio l'amico di cui parlano i testimoni e l'unica ipotesi che appare plausibile \u00e8 che questi abbia continuato a ricattare per diverso tempo Mike \"Mitscha\" Laszlo. L'ultimo atto dell'inchiesta prevede una trasferta a Budapest per interrogare sul posto il quarto testimone, impossibilitato a muoversi per motivi di salute. Ann riesce a delegittimarlo e l'avvocato dell'accusa, che si sta avviando a perdere la causa, parla per l'ultima volta con lei, esortandola ad avere almeno dei dubbi, che comunque gi\u00e0 nutre.\nLa donna si reca al \"ponte delle catene\" e in altri luoghi della memoria e fa visita alla sorella dell'amico del padre; in una fotografia appesa alla parete vede che il fratello aveva la vistosa cicatrice sul volto descritta dai testimoni. L'anziana le consegna la ricevuta di un banco dei pegni di Chicago, chiedendole di riscattarvi un oggetto. Una volta tornata in America, ormai in preda ai dubbi, Ann si reca al banco dei pegni per ritirare quell'oggetto: \u00e8 un \"carillon\", e dopo averlo azionato trova al suo interno delle foto che ritraggono suo padre accanto alle vittime delle violenze della sua squadra della morte.\nTraumatizzata, lei stessa decide di riaprire il caso, consegnando le fotografie all'avvocato come prova d'accusa contro il padre che per\u00f2, posto davanti all'evidenza, perde la consueta bonariet\u00e0 e riassume l'antica arroganza, minacciando la figlia, che si rifiuta di fargli rivedere il nipotino. Pochi giorni dopo, le prime pagine dei quotidiani riportano le immagini e il nuovo stato d'accusa e Ann decide di spiegare a suo figlio tutta la verit\u00e0, per quanto dolorosa possa essere.\nProduzione.\nIl tema della narrazione \u00e8 essenzialmente quello dei rapporti familiari e le sorprese che la vita passata, anche di persone che si crede di conoscere bene, possono riservare, mettendo a dura prova la coscienza di chi deve decidere tra difendere i propri cari e lottare perch\u00e9 prevalgano verit\u00e0 e giustizia.\nTutto questo, nel mondo della \"Perestrojka\" (1989), significava anche una riflessione sulla cattiva coscienza occidentale, che dopo la seconda guerra mondiale aveva trovato nei criminali nazisti un prezioso alleato contro i comunisti e l'Unione Sovietica. Tutto il film, del classico genere processuale, ruota attorno alla difesa dell'imputato dalle accuse di persone sistematicamente tacciate di mentire per conto dei comunisti."}
{"id": "652590", "revid": "599013", "url": "https://it.wikipedia.org/wiki?curid=652590", "title": "Music Box", "text": ""}
{"id": "652592", "revid": "647919", "url": "https://it.wikipedia.org/wiki?curid=652592", "title": "Ordine dei Cappuccini", "text": ""}
{"id": "652593", "revid": "34928", "url": "https://it.wikipedia.org/wiki?curid=652593", "title": "Ablaut", "text": ""}
{"id": "652596", "revid": "123881700", "url": "https://it.wikipedia.org/wiki?curid=652596", "title": "Peugeot 309", "text": "La 309 \u00e8 un'autovettura prodotta tra il 1985 ed il 1993 dalla casa automobilistica francese Peugeot.\nStoria.\nGenesi e debutto.\nAll'inizio degli anni ottanta, la situazione finanziaria del Gruppo PSA era disastrosa: il suo marchio Talbot navigava in cattive acque, i suoi prodotti non vendevano granch\u00e9 e le maggiori flessioni si ebbero con le Talbot Solara e Tagora, dalle grandi ambizioni e dagli scarsissimi risultati commerciali. La stessa Peugeot stava attraversando un periodo assai difficile dal punto di vista economico, e non solo per i suddetti fiaschi commerciali, ma anche per gli scarsi consensi fatti registrare dall'ammiraglia 604 e dalla necessit\u00e0 di rinnovare gran parte della sua gamma. La forte esigenza di contenere i costi di produzione dei modelli del Gruppo port\u00f2 al licenziamento di ben 4000 dipendenti, mentre si verificarono numerosi scioperi ed agitazioni sindacali che piegarono ancora di pi\u00f9 le gambe al colosso francese. Fu in questo clima estremamente difficile che venne varato il progetto C28, destinato a sostituire la Talbot Horizon, unico vero modello di segmento C del Gruppo PSA nel periodo a cavallo tra la fine degli anni settanta e l'inizio degli anni '80. Le intenzioni iniziali erano quelle di commercializzare il nuovo modello con il marchio Talbot per stabilire una sorta di continuit\u00e0 con la Horizon, tant'\u00e8 vero che nel capitolato finirono anche motori di origine Simca. Per lungo tempo \u00e8 circolata una congettura, che voleva il nuovo modello battezzato come, Talbot Arizona. Una congettura che per diversi anni ha conosciuto una certa diffusione, complice l\u2019assonanza del nome Arizona con quello del modello precedente Horizon, ma che solo in tempi pi\u00f9 recenti si \u00e8 scoperto essere frutto unicamente di voci fatte circolare dalla stampa specializzata. In realt\u00e0, come si \u00e8 visto, la situazione commerciale e finanziaria del marchio Talbot era critica, a tal punto da spingere i vertici PSA a considerare l'eventualit\u00e0 di non commercializzare il nuovo modello con il marchio Talbot, ma con il marchio Peugeot. Non solo, ma mentre si accavallavano le congetture su questa \"futura Talbot\", la Peugeot si convinse sempre pi\u00f9 di dover invece cancellare del tutto il marchio Talbot: alla fine del 1983 vennero realizzati i primi \"muletti\" che nascondevano la meccanica della futura Peugeot sotto la pelle della neonata Peugeot 205, vettura di classe bassa nata poco tempo prima e che stava riscuotendo grandissimi consensi in tutta Europa. Non solo, ma dopo che nel 1984 la Talbot fu estinta dal Gruppo PSA (il marchio cess\u00f2 per\u00f2 di essere utilizzato solo due anni dopo con l'uscita di produzione della Samba), il progetto C28 prosegu\u00ec prendendo di fatto a prestito il pianale della 205 stessa, sul quale, una volta montata la meccanica, in gran parte ancora di origine Simca, venne disegnato un corpo vettura a due volumi e mezzo stilisticamente imparentato con la \"sorella\" pi\u00f9 piccola. Anche per la nuova vettura, come per la 205, si procedette ad una lavorazione dei lamierati volta all'abbattimento dei fenomeni di corrosione: il 40% dei lamierati fu sottoposto a zincatura e galvanizzazione. Altre lavorazioni fecero s\u00ec che la carrozzeria finale fosse assai leggera e pi\u00f9 profilata.\nDebutto.\nLa nuova vettura fu presentata solo il 17 ottobre del 1985, ma la commercializzazione effettiva part\u00ec solo all'inizio del 1986. Fu presentata come Peugeot 309. La scelta di questa denominazione insolita, che contrastava con la contemporanea gamma X05, nasceva da varie incongruenze:\nDesign ed interni.\nLa 309, come gi\u00e0 detto, nasceva sul pianale della 205, della quale conservava anche buona parte della componentistica, come per esempio le portiere. Un'altra buona parte della componentistica era invece in comune con la 305, di classe pi\u00f9 alta.\nLa 309 era una due volumi e mezzo di taglia medio-bassa, un settore in cui le configurazioni a due volumi e mezzo stavano prendendo piede proprio in quegli anni, basti pensare alle Ford Escort e alle Alfa 33. Rispetto alla 205, con la quale la 309 era anche stilisticamente imparentata, la carrozzeria venne ridisegnata in modo tale da ottenere un miglior coefficiente di penetrazione aerodinamica, che nella 309 divenne pari a 0.33, un risultato pi\u00f9 che buono per l'epoca. Sebbene ridisegnato, il muso ricordava molto da vicino la \"205\", per via dei fari trapezoidali e della calandra a listelli orizzontali verniciati in tinta con la carrozzeria. Mentre la fiancata appariva semplicissima e priva di particolari caratterizzazioni, la coda era invece l'elemento pi\u00f9 caratterizzante proprio a causa della presenza del bagagliaio pi\u00f9 pronunciato e del disegno generale a due volumi e mezzo che conferiva al corpo vettura. I fari posteriori erano molto pi\u00f9 grandi di quelli montati sulla \"205\", erano anch'essi di forma rettangolare, a sviluppo orizzontale e dal disegno avvolgente.\nMolto spazioso l'abitacolo, relativamente alla fascia di mercato della 309 ed all'epoca della sua commercializzazione. Tale caratteristica fu dovuta anche al notevole sviluppo in larghezza del corpo vettura, sempre relativamente all'epoca ed alla fascia di mercato occupata. Ma per il resto, plancia e cruscotto, nonch\u00e9 i sedili parevano ripresi dalla \"205\" e resi pi\u00f9 cupi e meno attraenti. Per questi motivi, unitamente all'affinit\u00e0 stilistica con il modello di base della gamma Peugeot di allora, fin dall'inizio la 309 fu salutata in maniera tiepida dal pubblico.\nMeccanica e motorizzazioni.\nLa struttura della 309 era di tipo monoscocca, ovviamente in acciaio. Per i lamierati si utilizz\u00f2 un acciaio dalle alte caratteristiche di resistenza (una sorta di antesignano dei futuri acciai altoresistenziali utilizzati solo oltre vent'anni dopo). Tali caratteristiche permisero la riduzione dello spessore dei lamierati e di conseguenza anche del peso della scocca stessa. Per la progettazione della carrozzeria ci si avvalse, come gi\u00e0 per la \"205\", della tecnologia CAD, che permise maggior precisione e velocit\u00e0 di calcolo. Grande importanza fu data al fattore sicurezza, ed ecco che il progetto \"C28\" impose un frontale ed una coda a deformazione programmata. Lo stesso serbatoio del carburante venne spostato sotto il divano posteriore proprio per evitare rischi di accensione dovuti a scintille causate dallo sfregamento delle lamiere durante un impatto da dietro. Altro fattore tenuto in grande considerazione fu quello relativo alla protezione contro la corrosione. Si \u00e8 gi\u00e0 parlato in precedenza delle tecniche di galvanizzazione ed elettrozincatura cui venne sottoposta gran parte dei lamierati. Altre parti di carrozzeria vennero invece semplicemente realizzate in plastica, mentre altre furono protette da strati di PVC, ed alcune intercapedini vennero riempite con cera liquida.\nIl fatto che la 309 possedesse un DNA di parziale derivazione Talbot, e quindi Simca, si notava nella gamma motoristica d'esordio. Quattro erano i motori previsti al debutto, tutti a benzina ed alimentati a carburatore, e di questi, i due pi\u00f9 piccoli erano di origine Simca, caratterizzati dall'antiquato e piuttosto rumoroso sistema di distribuzione ad aste e bilancieri, del tutto sottotono rispetto agli standard Peugeot. Le meccaniche adottate erano le seguenti:\nIn generale, il cambio montato era manuale a 5 marce, tranne che con la motorizzazione 1.1 e con l'allestimento base (GL) abbinato alla motorizzazione 1.3 che invece montavano un cambio manuale a 4 marce.\nLa 309 era piuttosto simile alla 205 anche per quanto riguardava la meccanica telaistica: l'avantreno riproponeva infatti lo schema MacPherson con molle elicoidali e barra antirollio, mentre il retrotreno era anch'esso a bracci tirati con barre di torsione, esattamente come nella 205, ma in questo caso la barra antirollio non era presente sulle versioni equipaggiate con i motori Simca. L'impianto frenante prevedeva dischi pieni all'avantreno e tamburi al retrotreno, mentre lo sterzo era a cremagliera, ma servoassistito solo nelle versioni pi\u00f9 ricche.\nAllestimenti e dotazioni.\nAl suo debutto, la 309 era disponibile in cinque livelli di allestimento, le cui caratteristiche sono cos\u00ec riassumibili:\nEvoluzione.\nLa 309 venne commercializzata gradualmente in tutta l'Europa entro il mese di aprile del 1986 ed inizialmente nella sola configurazione a 5 porte.\nI primi anni di carriera.\nNel luglio 1986 venne introdotta nella gamma 309 anche la versione diesel, disponibile in tre diversi livelli di allestimento: GLD, GRD ed SRD. La 309 Diesel era equipaggiata dal motore XUD9 aspirato da 1905\u00a0cm\u00b3 e 65\u00a0CV di potenza massima.\nNel 1987 la gamma si ampli\u00f2 enormemente: innanzitutto venne introdotta la versione a tre porte, in concomitanza con la quale, venne rivisto tutto il criterio di denominazione degli allestimenti, sulla base di quanto gi\u00e0 fatto con la 205, con la lettera \"X\" iniziale di ogni allestimento che andava a designare la versione a tre porte, mentre la lettera \"G\", gi\u00e0 esistente, fu mantenuta per le versioni a 5 porte. Cos\u00ec, per esempio, se \"GR\" era il livello di allestimento intermedio a 5 porte, \"XR\" divenne il ivello di allestimento intermedio della versione a tre porte. Uniche eccezioni furono la \"GT\" e la \"SRD\", non disponibili a tre porte. Tale riaggiornamento comport\u00f2 che la versione \"base\" venisse ribattezzata GE se a 5 porte e XE se a tre porte. Nello stesso anno venne lanciata la prima versione sportiveggiante, ossia la 309 GTI, disponibile inizialmente solo a tre porte e spinta dal 1.9 ad iniezione elettronica in grado di erogare fino a 130\u00a0CV di potenza massima. Era lo stesso motore montato anche sulla versione di punta della 205. Inoltre, venne introdotta anche la versione con cambio automatico, solo a 5 porte ed equipaggiata con il 1.6 XU da 80 CV, mentre arrivarono anche le 309 XA e XAD, rispettivamente equipaggiate con i motori 1.1 Simca e 1.9 XUD.\nNel 1988, la versione \"GT\" venne cancellata dai listini, mentre le versioni spinte dal 1.6 (tranne la \"Automatic\") videro la loro potenza passare da 80 a 92 CV. Sempre nel 1988 furono introdotte le versioni SX (5 porte) ed XS (3 porte), anch'esse equipaggiate con il 1.6 da 92 CV. In pi\u00f9, dal luglio dello stesso anno la GTI fu resa disponibile anche in configurazione a 5 porte.\nIl restyling del 1989.\nNell'autunno del 1989, la 309 sub\u00ec il restyling di mezza et\u00e0: tale aggiornamento fu visibile esteriormente dalla calandra a tre listelli orizzontali e per i gruppi ottici posteriori, non pi\u00f9 di forma rettangolare in stile Peugeot 505, bens\u00ec di forma trapezoidale, che richiamavano invece alla mente quelli della 405. Rimase inalterata la soluzione stilistica dei fari posteriori avvolgenti che sconfinavano lateralmente nel parafango. Sempre nella zona posteriore venne abbassata la soglia di carico per il vano bagagli. Internamente gli aggiornamenti furono numerosi: la plancia fu completamente ridisegnata, fu montato un nuovo volante a due razze, la console centrale venne meglio raccordata al cruscotto, vennero adottati dei rivestimenti di sedili e pannelli porta dai colori pi\u00f9 vivaci. Pi\u00f9 in generale la qualit\u00e0 percepita divenne pi\u00f9 alta, poich\u00e9 furono migliorate anche le finiture.\nNovit\u00e0 significative si ebbero anche dal punto di vista dei motori: le due unit\u00e0 di base, ossia i motori 1.1 e 1.3 di origine Simca, furono sostituiti dai nuovi motori della serie TU, rispettivamente da 1124 e 1360\u00a0cm\u00b3, con potenze di 60 e 70 CV. Contemporaneamente vennero introdotte due nuove motorizzazioni: la prima, denominata SRD Turbo, era spinta dal nuovo 1.8 turbodiesel, un'unit\u00e0 di cilindrata pi\u00f9 bassa, pari a 1769\u00a0cm\u00b3, ma con il surplus di prestazioni dato dalla sovralimentazione. La potenza sal\u00ec cos\u00ec da 65 a 78 CV. Questo motore fu previsto inizialmente solo in abbinamento con l'allestimento \"SRD\". L'altra nuova motorizzazione fu il 1.9 a benzina con distribuzione bialbero plurivalvole. Questo motore, della potenza di 160 CV, fu ripreso pari pari da quello che equipaggiava la \"405 Mi16\" ed and\u00f2 ad equipaggiare la 309 GTI 16v, disponibile solo con carrozzeria a tre porte. Un'altra novit\u00e0 fu l'arrivo delle 309 XS 1.9 e 309 SX 1.9, equipaggiate con una versione depotenziata del 1.9 monoalbero della \"GTI\". In questa versione, la potenza scese da 130 a 105 CV. Ed ancora, le versioni \"XL\" e \"GL\" con motore 1.1 beneficiarono dell'arrivo del cambio a 5 marce, mentre le versioni \"GE\" ed \"XE\" rimasero con il cambio a 4 marce.\nPer quanto riguarda gli allestimenti, oltre alla gi\u00e0 citata versione \"GTI 16v\", venne introdotto la serie speciale Chorus che condivideva il motore 1.1 con le versioni di base \"GE\"/\"XE\", che affianc\u00f2 senza per\u00f2 sostituirle.\nGli ultimi anni.\nNel gennaio 1990 venne prodotto l'esemplare numero 1 milione, mentre nel 1991, vi fu l'arrivo della 309 Graffic in sostituzione delle versioni di base \"Chorus\", \"XE\" e \"GE\", ma anche in abbinamento al motore 1.9 diesel da 65 CV. In ogni caso le versioni \"GLD\" e \"GRD\" non sparirono dal listino. Inoltre, le versioni \"SX\" ed \"XS\" ricevettero i fari antinebbia di serie. Nel 1992, vi fu l'introduzione della serie speciale \"Best Line\", prevista in abbinamento ai motori a gasolio ed ai motori 1.4 e 1.6 a benzina. L'allestimento GRX sostitu\u00ec le versioni \"GR\" ed \"XR\", mentre l'allestimento Vital prese il posto della versione \"GL\". Ed ancora il 1.9 sub\u00ec degli aggiornamenti in vista dell'entrata in vigore della normativa Euro 1: a questo punto la potenza sal\u00ec da 105 a 109 CV. Un'altra novit\u00e0 degna di nota fu l'introduzione del nuovo motore diesel aspirato da 1769\u00a0cm\u00b3 in grado di erogare 60 CV. Tale motore and\u00f2 ad affiancare la corrispondente unit\u00e0 XUD9 atmosferica da 65\u00a0CV per l'ultimo anno di produzione della 309: infatti, nel marzo del 1993 venne introdotta la Peugeot 306, destinata a sostituire la 309. Quest'ultima rest\u00f2 in listino ancora fino alla fine dello stesso anno, ma con una gamma che inizialmente parve appena rimaneggiata, tant'\u00e8 vero che molte motorizzazioni rimasero in listino. Ma dal mese di luglio cominciarono a scomparire i motori 1.9 e 1.6 a benzina ed il 1.9 aspirato a gasolio, nonch\u00e9 il 1.8 turbodiesel. Si arriver\u00e0 cos\u00ec al 31 dicembre di quel 1993 con l'uscita definitiva della 309 dai listini Peugeot. A quel punto la gamma era composta dal 1.1 a benzina e dal 1.8 aspirato a gasolio.\nLa 309 lasci\u00f2 cos\u00ec i listini Peugeot dopo essere stata prodotta in oltre 1.6 milioni di esemplari, ma non rimarr\u00e0 tra le vetture pi\u00f9 ricordate della Casa francese, se si eccettua il fatto che la versione GTI 16v riscosse un buon successo tra i giovani e la clientela pi\u00f9 sportiva. In molti Paesi, tra cui l'Italia, la 309 non ebbe molto successo.\nIl tentativo in India.\nLa carriera della 309 termin\u00f2 nel 1993 in Europa, ma nel 1998 inizi\u00f2 ad essere prodotta in India dalla J-V PAL-Peugeot, la stessa PAL - Premier che ancora in quel periodo produceva su licenza Fiat la Padmini, edizione indiana della vecchia Fiat 1100D. La vettura non fu tuttavia apprezzata dalla clientela indiana che, dopo poche centinaia di auto prodotte ma invendute, obblig\u00f2 il costruttore francese ad abbandonare il paese e la sua partecipazione nella J-V nei primi mesi del 2000.\nTabella riepilogativa.\nDi seguito vengono riepilogate le caratteristiche delle varie versioni previste per la gamma 309. I prezzi riportati sono in franchi francesi e si riferiscono all'allestimento meno costoso tra quelli introdotti all'inizio del periodo di produzione indicato e si riferiscono inoltre al mercato locale."}
{"id": "652597", "revid": "320578", "url": "https://it.wikipedia.org/wiki?curid=652597", "title": "San Giovanni Battista Maria Vianney", "text": ""}
{"id": "652598", "revid": "1543377", "url": "https://it.wikipedia.org/wiki?curid=652598", "title": "Marmo cipollino mandolato", "text": "Il marmo cipollino mandolato \u00e8 una variet\u00e0 di marmo utilizzata in epoca romana.\nVeniva estratto in cave a cielo aperto situate nei Pirenei francesi, presso Campan (cave di Espiadet) e presso Seix (cave di Pont de la Taule). Il nome in francese di questa qualit\u00e0 di marmo, tuttora estratta, \u00e8 \"griottes de Campan\".\nSi tratta di un marmo con diverse variet\u00e0 cromatiche: il fondo varia dal grigio, al verde, al rosso-violaceo, con noduli, pi\u00f9 o meno fitti, dal bianco, al rossastro, spesso a forma di mandorla.\nDal punto di vista petrografico \u00e8 una calcare nodulare, con matrice argillosa e noduli di carbonato.\nL'estrazione era iniziata gi\u00e0 nel I secolo d.C., come provano le iscrizioni rinvenute nelle cave. La maggiore diffusione si ebbe in Gallia a partire dalla fine del II secolo (et\u00e0 severiana, ma il maggiore utilizzo si ebbe soprattutto a partire dal III secolo e probabilmente fino all'et\u00e0 bizantina. Venne importato per lastre di rivestimento a Roma a partire dal II secolo (Villa Adriana a Tivoli), e con maggiore frequenza nello stesso periodo del suo utilizzo in Gallia. Fu esportato fino in Britannia (I-III secolo d.C.), sulla costa spagnola e in Italia settentrionale. \nFu impiegato soprattutto per lastre di rivestimento o per piccoli fusti di colonna.\nSotto Francesco I e Luigi XIV le cave vennero nuovamente utilizzate e divennero propriet\u00e0 reale e il marmo venne nuovamente esportato in Europa, per la decorazione di residenze nobiliari e chiese."}
{"id": "652599", "revid": "1522738", "url": "https://it.wikipedia.org/wiki?curid=652599", "title": "Saguia el Hamra", "text": "Saguia el-Hamra (, in italiano \"Canale rosso\"), \u00e8 con il R\u00edo de Oro (arabo \"W\u0101d\u012b al-dhahab\") uno dei due territori che formavano la provincia spagnola (prima del 1969, colonia) del Sahara Occidentale. Occupava la parte nord del Sahara Occidentale, dal 26\u00ba parallelo al 27\u00b0 50', e aveva una superficie approssimativa di 82.000\u00a0km\u00b2.\nIl nome deriva dal corso d'acqua a carattere torrentizio (ma un tempo fiume e ora \"uadi\"), che portava lo stesso nome e che sboccava a Laayoune.\nIl capo Bojador era il confine sulla costa con il R\u00edo de Oro.\nLa capitale era El Aai\u00fan. All'interno si trova la citt\u00e0 di Smara."}
{"id": "652606", "revid": "115901633", "url": "https://it.wikipedia.org/wiki?curid=652606", "title": "Ne'tu", "text": "Ne'tu \u00e8 una luna immaginaria della serie televisiva \"Stargate SG-1\".\nStoria e caratteristiche.\nIl Goa'uld Sokar, esiliato dagli altri Signori del Sistema, raggiunse e conquist\u00f2 il pianeta Delmak, facendo della sua luna, che ribattezza \"Ne'tu\", un vero e proprio \"inferno\". Ne'tu divenne un posto infuocato e di tormento dal quale non c'\u00e8 pi\u00f9 alcun ritorno: la superficie della luna, gi\u00e0 distrutta dalle meteoriti, venne riempita completamente da geyser vulcanici, da cui fuoriesce il nucleo fuso della luna, causando un aumento dello zolfo nell'aria, portando la temperatura a livelli altissimi.\nIn seguito, il Goa'uld fece di Ne'tu la sua prigione, in cui i suoi prigionieri venivano mandati a patire torture e dannazione per tutto il resto della loro vita. L'unica ad essere mai evasa da questo inferno \u00e8 stata la Tok'ra Jolinar di Malkshur.\nBynarr, un Goa'uld minore al servizio di Sokar, fu il signore di Ne'tu a lungo, e fu sfigurato dal suo padrone per essersi lasciato sedurre dalla Tok'ra evasa Jolinar.\nDopo che Martouf scopr\u00ec che Jacob Carter, con il Tok'ra Selmak, era stato catturato e portato l\u00ec, egli stesso si diresse verso la Terra ed inform\u00f2 l'SG-1 dell'accaduto. La squadra, insieme a Martouf e a un altro Tok'ra, Aldwin, viaggi\u00f2 poi fino a Ne'tu, a bordo di un Tel'tak guidato da Teal'c. L'SG-1 con Martouf viaggi\u00f2 fino alla luna per liberare Jacob Carter; a una certa ora prestabilita, Aldwin avrebbe lanciato una bomba per distruggere il satellite naturale. Il gruppo riuscir\u00e0 a tornare a bordo della nave in tempo prima che la bomba esplodesse distruggendo la luna e la nave ammiraglia di Sokar. Prima della distruzione di Ne'tu, Apophis, imprigionato anche lui su Ne'tu, aveva scatenato una ribellione contro Sokar; riuscir\u00e0 a salvarsi dalla distruzione della luna trasferendosi prima sulla nave di Sokar e poi su Delmak. Con Sokar morto, Apophis pot\u00e9 diventare, fino alla sua morte, il Goa'uld pi\u00f9 potente della Via Lattea.\nIspirazione.\nNe'tu era il nome di una remota regione, citata nella mitologia egizia e descritta come un mondo sotterraneo comandato dal dio degli inferi, Sokar. Era una zona aspra e ostile dell'Alto Egitto, caratterizzata da fuoco e dannazione in cui vengono gettati i malvagi perch\u00e9 venissero mangiati dagli animali mostruosi."}
{"id": "652608", "revid": "1632387", "url": "https://it.wikipedia.org/wiki?curid=652608", "title": "Blizzard Beasts", "text": "Blizzard Beasts \u00e8 il quarto album in studio del gruppo musicale black metal norvegese Immortal, pubblicato nel 1997 dalla Osmose Productions.\nIl disco.\nSi tratta del primo album per il batterista Horgh, che da questo momento in poi sar\u00e0 presente in tutti i lavori della band, e dell'ultimo per Demonaz, costretto a abbandonare il ruolo di chitarrista a causa di una forte tendinite al braccio.\nIl sito \"Allmusic\", lo ha definito come uno dei meno riusciti della band. Da altri \u00e8 considerato un album di transizione verso il cambio di stile che avverr\u00e0, con \"At the Heart of Winter\", due anni pi\u00f9 tardi."}
{"id": "652611", "revid": "547992", "url": "https://it.wikipedia.org/wiki?curid=652611", "title": "Pronto, Raffaella?", "text": "Pronto, Raffaella? \u00e8 stato un programma televisivo italiano andato in onda su Rai 1 dal 3 ottobre 1983 al 7 giugno 1985 e condotto da Raffaella Carr\u00e0. Si tratta del primo spettacolo televisivo della Rai trasmesso nella fascia del mezzogiorno, orario in precedenza occupato dal monoscopio. Il programma ottenne un enorme successo, sebbene fosse trasmesso in una fascia oraria mai sperimentata dalla Rai.\nLa trasmissione.\nIl programma era un talk-show di intrattenimento leggero, diretto da Gianni Boncompagni che ne era anche autore insieme a Lianella Carell, Irene Ghergo e Giancarlo Magalli ed andava in onda dagli studi Rai di Via Teulada 66 a Roma dalle 12:05 alle 14.20, con all'interno l'edizione delle 13.30 del TG1.\nAl centro della trasmissione vi era l'interazione con il pubblico in diretta attraverso vari giochi telefonici, con i concorrenti da casa che nel corso di ogni puntata rispondevano a delle semplici domande poste dalla conduttrice con la possibilit\u00e0 di vincere considerevoli cifre. Uno dei giochi simbolo che hanno caratterizzato la trasmissione nell'immaginario collettivo del pubblico era il \"gioco dei fagioli\", durante il quale i telespettatori dovevano indovinare il numero esatto di fagioli presenti all'interno di un barattolo di vetro, una cifra molto difficile da indovinare tanto che di puntata in puntata si cre\u00f2 sempre pi\u00f9 suspense sia per l'aumentare del montepremi, che cresceva ad ogni tentativo errato, che per l'avvicinarsi al momento della soluzione dell'enigma. Lo stesso Gianni Boncompagni ha poi ammesso che questo gioco era stato copiato da un programma che andava in onda sull'emittente Tele Libera Firenze, dove era condotto da una giovane Cesara Buonamici, versione per\u00f2 negata da Magalli che si attribuisce la paternit\u00e0 del gioco. Altro gioco era \"Il gioco dei colori\", in cui i concorrenti al telefono dovevano indovinare la domanda la cui risposta era per l'appunto un colore.\nLa trasmissione comprendeva anche momenti musicali, canzoni, balletti (coreografati da Sergio Japino) e interviste a persone comuni o personaggi famosi; infatti, si tratta dell'unica trasmissione televisiva che ha avuto come ospite in studio Madre Teresa di Calcutta. Per spezzare il ritmo erano presenti dei momenti comici, alcuni dei quali gestiti da Fabio Fazio, in quel periodo agli esordi come imitatore.\nLa scenografia dello studio rappresentava un appartamento con tanto di finestra sullo sfondo che, si affacciava su un panorama di Roma riproponendo inoltre le condizioni meteorologiche della capitale di quell'esatto giorno. All'interno dello studio erano presenti anche \"Punto\" e \"Virgola\", un cane e un gatto che giravano liberamente per lo studio disturbando spesso Raffaella Carr\u00e0 nei vari momenti della trasmissione. Raffaella Carr\u00e0 cantava la sigla di testa della trasmissione. Ve ne furono quattro: la prime due furono \"Fatalit\u00e0\", che venne utilizzata dalla prima puntata sino alla puntata del 13 aprile 1984, e \"Que dolor\", trasmessa invece a partire da quella del 16 aprile 1984 sino alla fine della prima stagione. Durante la seconda stagione si alternarono \"Dolce far niente\" e \"Bolero\".\nContesto televisivo e successo.\nIl programma \u00e8 ricordato perch\u00e9 \u00e8 stato il primo della Rai ad andare in onda nella fascia del mezzogiorno; fino a quel momento, infatti, la televisione pubblica avviava le trasmissioni quotidiane alle 12:40 circa. La decisione di programmare uno spettacolo anche in questo orario inedito per la Rai arriv\u00f2 in seguito al successo dei quiz mattutini di Canale 5, all'epoca neonata televisione privata che ebbe per prima l'intuizione di inaugurare le trasmissioni in un orario considerato poco appetibile.\nLa risposta di Rai 1 ottenne da subito un grosso successo di pubblico, raggiungendo in poco tempo risultati d'ascolto molto elevati con 4.500.000 spettatori di media e punte di 9 milioni di contatti, incuriositi anche dalla quotidiana presenza in video di Raffaella Carr\u00e0, showgirl e conduttrice televisiva fino a quel momento in onda in TV solo nei variet\u00e0 del sabato sera. \nIn virt\u00f9 del suo successo, ebbe anche una versione trasmessa proprio in prima serata: il supershow \"Buonasera Raffaella\", che caus\u00f2 anche alcune polemiche per gli elevati costi per la sua realizzazione. Secondo alcuni esperti di comunicazione, con \"Pronto Raffaella?\" nacque il \"topos\" della \"Tv nel salotto\", espediente per creare un maggior contatto con il pubblico a casa.\nIl tema dell'ambientazione domestica \u00e8 stato riutilizzato in seguito in molti popolari programmi televisivi come ad esempio \"Tappeto volante\" di Luciano Rispoli, e per certi versi anche ne \"I fatti vostri\" di Michele Guard\u00ec. Fecero scalpore le lacrime e il dolore della conduttrice nella puntata del 24 dicembre 1984, a poche ore dalla Strage del Rapido 904 nella galleria tra Vernio e San Benedetto Val di Sambro, che caus\u00f2 15 morti ed oltre 100 feriti, ma anche i \"dolce\" che Raffaella indirizzava ai bambini che telefonavano in trasmissione in uno spazio a loro dedicato.\nSi grid\u00f2 al miracolo, inoltre, quando una madre, che aveva telefonato per partecipare a un gioco a premi, rivel\u00f2 che la figlia affetta da disturbi della parola era riuscita poco prima a pronunciare la frase \"Raffaella ti amo\". Il successo di \"Pronto, Raffaella?\" fu oggetto di studio delle televisioni americana, jugoslava, argentina, francese, spagnola, tedesca e di altri paesi di mezzo mondo. Alcuni paesi come la Germania, la Francia, l'Argentina ed il Brasile ne copiarono il format. Raffaella Carr\u00e0 dieci anni dopo ha riproposto con successo lo stesso format anche in Spagna su Telecinco (la TV spagnola di Mediaset) con il programma \"En casa con Raffaella\".\nNel 1984 realizz\u00f2 l'intervista \"scoop\" a Madre Teresa di Calcutta nella sua unica apparizione nota in un'emittente televisiva di lingua italiana.\nL'anno successivo il programma si aggiudic\u00f2 il Telegatto come \"Trasmissione televisiva dell'anno\" in ex aequo con il game-show di Canale 5 \"Zig Zag\", condotto da Raimondo Vianello.\nDopo \"Pronto, Raffaella?\".\nDopo due stagioni Raffaella Carr\u00e0 abbandon\u00f2 il programma, ma la Rai continu\u00f2 a mandare in onda la trasmissione, affidandola ad Enrica Bonaccorti (sempre diretta da Gianni Boncompagni), cambiandone il titolo in \"Pronto, chi gioca?\", ottenendo grande successo. Dopo altri due anni, nel 1987, il format ebbe un'ulteriore evoluzione divenendo \"Pronto, \u00e8 la Rai?\", con la conduzione di Giancarlo Magalli (gi\u00e0 autore delle due precedenti versioni) e Simona Marchini con la partecipazione di Andy Luotto e la regia di Lella Artesi.\nSpin-off.\nSostituendo la striscia quotidiana \"Ora di punta\", nel periodo pasquale del 1992 \u00e8 in onda \"Pronto Raffaella - la parola ai bambini\". Sono 3 puntate speciali in cui la Carr\u00e0 conversa telefonicamente con dei bambini, alternando le telefonate alla proiezione dei film Disney \"Alice nel Paese delle Meraviglie\", \"Musica maestro\" e \"Lo scrigno delle sette perle\", che la Carr\u00e0 ed i bambini commentano telefonicamente nell'intervallo ed al termine della proiezione."}
{"id": "652622", "revid": "709565", "url": "https://it.wikipedia.org/wiki?curid=652622", "title": "Carson Beckett", "text": "Carson Beckett \u00e8 un personaggio di finzione appartenente all'universo fantascientifico della serie televisiva \"Stargate Atlantis\", interpretato da Paul McGillion.\nBiografia.\nBeckett possiede e ha scoperto il gene dell'Attivazione della Tecnologia degli Antichi, che permette agli umani di interagire con tecnologie specifiche nella base di Atlantis, ma ha spesso paura di usarlo assieme a tecnologia quale la Sedia di Controllo (Control Chair). Non gli piace viaggiare attraverso lo Stargate, in quanto ritiene la conversione del corpo umano in energia e il suo trasferimento in wormhole una \"follia assurda\", tuttavia prende parte a missioni nel quale \u00e8 richiesto se necessario (questo potrebbe essere un lieve riferimento al dottor 'Bones' McCoy della serie originale di \"Star Trek\", che aveva problemi nel vedere le sue \"molecole scomposte e ricomposte\". La tesi \u00e8 avvalorata dalla sua frase spesso ricorrente \"Sono un dottore, non un...\", anch'essa tipica del Dr. McCoy di Star Trek). La sua esperienza nel campo della medicina e il fatto di possedere il gene lo ha reso un campione interessante secondo Elizabeth Weir, che lo ha scelto per la spedizione su Atlantis.\nMentre nella prima stagione Beckett era un personaggio ricorrente, \u00e8 in seguito diventato uno dei protagonisti dalla seconda stagione in poi.\nNella puntata 17 della terza serie Carson Beckett muore in un incidente dopo aver rimosso un tumore esplosivo da un paziente.\nDopo i suoi funerali sono stati mandati la salma e i suoi effetti personali, sulla Terra alla sua famiglia, ma nella quarta stagione viene trovato un suo clone, che poi per un certo periodo verr\u00e0 messo in una cella di stasi per mantenerlo in vita, fino a quando non viene trovata una cura per la degenerazione cellulare."}
{"id": "652623", "revid": "124771056", "url": "https://it.wikipedia.org/wiki?curid=652623", "title": "Roy Makaay", "text": "Soprannominato \"Das Phantom\" (il fantasma) e, durante l'esperienza spagnola al Deportivo, talvolta anche \"il Pistolero\", ha militato, appunto, nel , nel e ha concluso la sua carriera nel Feyenoord. Con la nazionale olandese ha disputato 43 gare mettendo a segno 6 reti.\nCaratteristiche tecniche.\nGiocatore.\nPrima punta potente ma al contempo abile palla al piede, dotato di un tiro fulminante e di una notevole capacit\u00e0 di inserimento negli spazi.\nIn Germania ai tempi del Bayern Monaco veniva soprannominato \"Das Phantom\" (il fantasma), per la sua peculiare caratteristica di rimanere silente per gran parte della partita, salvo poi segnare molte volte il gol decisivo.\nCarriera.\nGiocatore.\nClub.\nGli esordi e il periodo in Spagna.\nScoperto dal , in cui esordisce il 4 settembre 1993 nella vittoria della squadra di Arnhem per 2-0 sul , nei quattro anni di permanenza segner\u00e0 42 gol in 109 incontri ufficiali.\nNell'estate del 1997 il paga 10 miliardi di lire per portarlo in Spagna. Qui Makaay, che esordisce il 14 settembre dello stesso anno in Compostela-Tenerife (1-2) segnando una rete, rimarr\u00e0 due stagioni, con il Tenerife che retroceder\u00e0. Segner\u00e0 21 reti in 72 presenze.\nDopo la retrocessione \u00e8 il a rilevarlo dal Tenerife. Al primo anno di permanenza in Galizia (esordisce il 22 agosto 1999 in Deportivo- 4-1, con tre reti) segna 22 gol e trascina la sua squadra alla conquista del suo primo e unico titolo nazionale (2000). Nelle due stagioni seguenti anche se riesce a segnare 28 gol; nella stagione 2002-2003 andr\u00e0 a rete 29 volte, conquistando il titolo di Pichichi (capocannoniere della Liga) e la Scarpa d'oro come miglior cannoniere d'Europa. Con il Deportivo vince una Liga spagnola, una Coppa del Re, due Supercoppe di Spagna e un titolo di capocannoniere.\nBayern Monaco.\nPassato al per 21 milioni di euro, Makaay segna 62 reti nelle sue prime tre stagioni (esordio il 16 agosto 2003 in Bayern Monaco- 2-0) e aiutando il Bayern a conquistare due campionati di Bundesliga, due Coppe di Germania e una Coppa di Lega tedesca.\nNel corso della partita Bayern Monaco- di Champions League del 7 marzo 2007, terminata poi con il punteggio di 2-1 in favore dei padroni di casa, Makaay mette a segno il gol pi\u00f9 veloce della storia della competizione europea, realizzando dopo 10,2 secondi di gioco e aiutando cos\u00ec la propria squadra a superare il turno.\nRitorno in patria.\nNel 2007 torna nei Paesi Bassi al . Dopo 83 presenze e 36 gol e una KNVB beker, il 26 aprile 2010 annuncia il proprio ritiro a fine stagione dopo una lunga riflessione.\nNazionale.\n\u00c8 gi\u00e0 presente nella Under-21 olandese, dove gioca 31 volte (record con Arnold Bruggink). Esordisce il 5 ottobre 1997 in una gara contro il (3-1 per l'Olanda).\nIn 43 presenze con la nazionale maggiore segner\u00e0 6 volte, partecipando al e al .\nMarco van Basten, commissario tecnico dopo Euro 2004, progressivamente lo accantona dal giro della nazionale: l'ultima presenza per Makaay risale infatti al 2005. Chiude di fatto con l'amichevole contro la Germania, conclusasi sull'1-1 nell'agosto di quell'anno.\nDopo il ritiro.\nDal 1\u00ba luglio 2010 al 30 giugno 2011 \u00e8 osservatore del . Dal luglio 2011 allena nelle giovanili. Fino al 30 ottobre 2019 \u00e8 anche allenatore degli attaccanti della prima squadra venendo rimosso dall'incarico con l'arrivo di Dick Advocaat.\nStatistiche.\nTra club, nazionale maggiore e nazionali giovanili, Makaay ha giocato 710 partite segnando 335 reti, alla media di 0,47 gol a partita.\n\"Statistiche aggiornate al termine della carriera da calciatore.\""}
{"id": "652624", "revid": "36426", "url": "https://it.wikipedia.org/wiki?curid=652624", "title": "Pronto Raffaella", "text": ""}
{"id": "652626", "revid": "176990", "url": "https://it.wikipedia.org/wiki?curid=652626", "title": "Bnon", "text": ""}
{"id": "652628", "revid": "41310", "url": "https://it.wikipedia.org/wiki?curid=652628", "title": "Sant'Ignazio di Loyola", "text": ""}
{"id": "652633", "revid": "2022787", "url": "https://it.wikipedia.org/wiki?curid=652633", "title": "Ziano di Fiemme", "text": "Ziano di Fiemme (\"Suan\" o \"Thuan\" in dialetto trentino) \u00e8 un comune italiano di abitanti della provincia di Trento.\nIl comune si trova nella Val di Fiemme, tra la catena del Lagorai a sud e il massiccio del Monte Cornon/Cornacci a nord, e fa parte del territorio della Magnifica Comunit\u00e0 di Fiemme. Il nome del paese, d'origine latina, deriva da \"Zullanum\" nel 1188 de Zullano, correzione locale del nome \"Jul\u00ecanum /Julius\" cio\u00e8 fondo di Julius.\nStoria.\nTra il 2 e il 4 maggio 1945 vi furono le stragi di Ziano, Stramentizzo e Molina di Fiemme, dove le truppe tedesche in ritirata alla fine della seconda guerra mondiale uccisero 45 persone.\nMonumenti e luoghi d'interesse.\nIl rifugio Cauriol \u00e8 un rifugio facente parte del comune di Ziano situato nella Valle di Sadole a 1600 metri di altezza. Il rifugio situato al centro della valle prende il nome dal Monte Cauriol, una cima della catena del Lagorai che durante la prima guerra mondiale fu teatro di furiosi scontri tra le truppe italiane e quelle asburgiche. La cima Cauriol fu momentaneamente conquistata dagli italiani nel 1916.\nGli appassionati di alpinismo ed escursionismo possono trovare una interessante e facile via ferrata che permette di raggiungere la cima di Punta Polse (1450 m), dalla quale si pu\u00f2 godere di un piacevole panorama.\nGeografia antropica.\nLa denominazione del comune fino al 1955 era Ziano. La circoscrizione territoriale ha subito le seguenti modifiche: nel 1928 aggregazione di territori del soppresso comune di Panchi\u00e0; nel 1947 distacco di territori per la ricostituzione del comune di Panchi\u00e0 (Censimento 1936: pop. res. 586).\nEconomia.\nL'economia locale \u00e8 basata principalmente sul turismo, grazie ai vicini impianti sciistici.\nGrande importanza ha anche la lavorazione del legno, il paese infatti \u00e8 sede della segheria della Magnifica Comunit\u00e0 di Fiemme.\nInfrastrutture e trasporti.\nStrade.\nIl paese \u00e8 attraversato dalla Strada statale 48 delle Dolomiti, che lo collega con le altre localit\u00e0 della valle e con l'Autostrada del Brennero. La galleria Valaverta, un tunnel lungo 2 km scavato sul fianco del Monte Cornon, permette al traffico regolare di evitare l'attraversamento del paese.\nFerrovie.\nDal 1917 al 1963 era in funzione la ferrovia della Val di Fiemme che collegava Ora con Predazzo passando appunto per la Val di Fiemme e a Ziano e Roda avevano le loro stazioni ferroviarie. La stazione di Ziano oggi non rimane traccia \u00e8 stata completamente demolita mentre la fermata di Roda \u00e8 ancora esistente.\nAmministrazione.\nIl Sindaco in carica \u00e8 Maria Chiara Deflorian.\nSport.\nL'associazione sportiva di Ziano di Fiemme \u00e8 l'A.S. Cauriol.\nIl paese ha dato i natali a molti campioni dello sport tra cui Giorgio Vanzetta, Lidia Trettel, Giulio De Florian, Antonella Confortola e Renzo Zorzi ex pilota di F1."}
{"id": "652641", "revid": "1543377", "url": "https://it.wikipedia.org/wiki?curid=652641", "title": "Giuseppe Cal\u00f2", "text": "Biografia.\nNato e cresciuto a Palermo, ha lavorato come commesso in un negozio di vendita di tessuti e in seguito lavor\u00f2 anche come macellaio e barista. All'et\u00e0 di diciotto anni, Cal\u00f2 si segnal\u00f2 per aver inseguito e ferito a colpi di pistola l'assassino del padre. Per queste sue \"qualit\u00e0\", all'et\u00e0 di 23 anni venne affiliato nella \"cosca\" mafiosa di Porta Nuova dal suo associato Tommaso Buscetta e inizi\u00f2 numerose attivit\u00e0 in imprese legali come rappresentante di tessuti a Palermo, apr\u00ec un bar e si occup\u00f2 di un distributore di benzina. Giuseppe Cal\u00f2 ha avuto due figli, uno di questi \u00e8 il criminale italiano associato a Cosa nostra Leonardo Cal\u00f2, condannato per riciclaggio, pluriomicidio, occultamento di cadaveri e sequestro di persona. Attualmente si trova in carcere a Bollate.\nAttivit\u00e0 criminale.\nNel 1969 Cal\u00f2 venne scelto come nuovo capo della \"cosca\" di Porta Nuova in seguito alla morte per vecchiaia del \"boss\" Giuseppe Corvaia. In questo periodo Cal\u00f2 divenne il principale fiancheggiatore del \"boss\" Luciano Liggio e del suo vice Salvatore Riina: l'omicidio del procuratore Pietro Scaglione venne eseguito dagli stessi Liggio e Riina nel territorio della \"cosca\" di Cal\u00f2, che forn\u00ec anche i suoi uomini per il sequestro del costruttore Luciano Cassina ordinato da Riina. Nel 1974, quando venne ricostruita la \"Commissione\", Cal\u00f2 entr\u00f2 a farne parte come capo del mandamento di Porta Nuova, che comprendeva le cosche di Borgo Vecchio, Palermo centro e Porta Nuova.\nAll'inizio degli anni settanta Cal\u00f2 si trasfer\u00ec a Roma. Sotto la falsa identit\u00e0 di Mario Aglialoro, invest\u00ec in beni immobiliari e oper\u00f2 nel riciclaggio di denaro per conto delle \"cosche\" dello schieramento dei Corleonesi, legandosi alla Banda della Magliana, a frange eversive dell'Estrema destra e ad ambienti finanziari, in particolare con i faccendieri Umberto Ortolani, Ernesto Diotallevi e Flavio Carboni; inoltre Cal\u00f2 era in stretti rapporti d'amicizia con l'onorevole Francesco Cosentino. Nel primo periodo a Roma Cal\u00f2 si occup\u00f2 inizialmente del gioco clandestino e poi, insieme al \"boss\" Stefano Bontate, controll\u00f2 la distribuzione dell'eroina ai gruppi malavitosi di Testaccio, della Magliana e di Ostia-Acilia; dopo l'uccisione di Bontate, il traffico di eroina dalla Sicilia a Roma continu\u00f2, controllato soltanto da Cal\u00f2.\nIn particolare Cal\u00f2, grazie alle sue conoscenze negli ambienti finanziari, si avvaleva di Roberto Calvi e Licio Gelli per il riciclaggio di denaro sporco, che veniva investito nello IOR e nel Banco Ambrosiano, la banca di Calvi. Nel 1981, a seguito del fallimento definitivo del Banco Ambrosiano, Calvi cercher\u00e0 di salvare il denaro investito da Cal\u00f2 per conto degli altri \"boss\" andato perduto nella bancarotta, per\u00f2 i suoi tentativi falliranno. Nel 1982 Roberto Rosone, vicepresidente del Banco Ambrosiano subentrato a Calvi, sopravvisse a un agguato compiuto da esponenti della banda della Magliana legati a Cal\u00f2; Calvi part\u00ec per Londra, forse per tentare un'azione di ricatto dall'estero verso i suoi precedenti alleati politici, tra cui l'onorevole Giulio Andreotti, ma il 18 giugno 1982 venne ritrovato impiccato sotto il Blackfriars Bridge.\nCal\u00f2 organizz\u00f2 il 23 dicembre 1984 l'esplosione di una bomba sul treno Napoli-Milano con 17 morti e 267 feriti (la cosiddetta Strage del Rapido 904 o \"strage di Natale\"), per deviare l'attenzione dell'opinione pubblica dalle rivelazioni date dal pentito Tommaso Buscetta.\nL'arresto.\nCal\u00f2 fu arrestato il 30 marzo 1985 nel suo appartamento in viale Tito Livio a Roma, in zona Balduina, mentre era in compagnia del mafioso Antonino Rotolo. L'11 maggio la polizia perquis\u00ec un edificio rustico presso Poggio San Lorenzo in provincia di Rieti, acquistato da Cal\u00f2 attraverso il suo prestanome Guido Cercola: furono trovati alcuni chili di eroina, un apparato ricetrasmittente, delle batterie, alcuni apparecchi radio, antenne, cavi, armi e diversi tipi di esplosivo.\nCal\u00f2 fu uno tra le centinaia di imputati sottoposti a giudizio durante il Maxiprocesso che incominci\u00f2 l'anno seguente, nel quale dovette difendersi dalle accuse di associazione mafiosa, riciclaggio di denaro, e della responsabilit\u00e0 della strage del Rapido 904. Al termine del processo, nel 1987, Cal\u00f2, riconosciuto colpevole, si vide infliggere una pena detentiva di due ergastoli.\nIl caso Calvi.\nNel 1997 Cal\u00f2 e altri quattro (il faccendiere Flavio Carboni, la sua ex fidanzata Manuela Kleinszig, l'ex affarista della banda della Magliana Ernesto Diotallevi e Silvano Vittor) coinvolti nell'omicidio di Roberto Calvi furono indagati e il loro processo, cominciato nell'ottobre 2005, si \u00e8 concluso nel giugno 2007 con l'assoluzione degli imputati per \u00abinsufficienza di prove\u00bb da parte della Corte d'Assise. Sul caso rimane invece aperta l'indagine-stralcio presso la procura di Roma sui mandanti dell'omicidio che vede indagate una decina di persone tra cui Licio Gelli, l'ex capo della P2.\nIl caso Pecorelli e il rapporto con la Banda della Magliana.\nSecondo alcuni collaboratori di giustizia, Cal\u00f2 sarebbe uno dei responsabili dell'omicidio del giornalista Mino Pecorelli (assassinato il 20 marzo 1979 a Roma) per via dei suoi legami con la banda della Magliana.\nDopo tre gradi di giudizio, nell'ottobre del 2003, la Corte di Cassazione eman\u00f2 una sentenza di assoluzione \"per non avere commesso il fatto\" nei confronti di Cal\u00f2, imputato insieme a Giulio Andreotti, Claudio Vitalone e Gaetano Badalamenti (accusati di essere i mandanti) e per Massimo Carminati e Michelangelo La Barbera da quella di essere gli esecutori materiali dell'omicidio, bollando le testimonianze dei collaboratori di giustizia come non attendibili.\nIl legame di Cal\u00f2 con la banda della Magliana \u00e8 testimoniato anche dai rapporti con Danilo Abbruciati (boss della Banda ucciso a Milano nell'attentato a Roberto Rosone): infatti Cal\u00f2 era il principale fornitore di eroina alla banda. Lo stesso Abbruciati uccise poi Domenico Balducci, usuraio di Roma, che riciclava denaro sia per conto della Banda, sia per conto di Cal\u00f2.\nSi dice che i motivi dell'uccisione siano in un favore fatto da Danilo Abbruciati proprio a Pippo Cal\u00f2 che aveva deciso di chiudere il rapporto con Domenico Balducci.\nLe condanne.\nNel 1995, nel processo per gli omicidi di Piersanti Mattarella, Pio La Torre e Michele Reina, Cal\u00f2 venne condannato all'ergastolo insieme ai \"boss\" Salvatore Riina, Michele Greco, Bernardo Brusca, Bernardo Provenzano, Francesco Madonia e Nen\u00e8 Geraci. Sempre nel 1995, nel processo per l'omicidio del generale Carlo Alberto Dalla Chiesa, del capo della mobile Boris Giuliano e del professor Paolo Giaccone, Cal\u00f2 fu condannato all'ergastolo insieme a Bernardo Provenzano, Salvatore Riina, Bernardo Brusca, Francesco Madonia, Nen\u00e8 Geraci e Francesco Spadaro. Nel 1996 fu nuovamente condannato all'ergastolo per l'omicidio del giudice Antonino Scopelliti insieme ai \"boss\" Salvatore Riina, Francesco Madonia, Giuseppe Giacomo Gambino, Giuseppe Lucchese, Bernardo Brusca, Salvatore Montalto, Salvatore Buscemi, Nen\u00e8 Geraci e Pietro Aglieri.\nNel 1997, nel processo per la strage di Capaci in cui persero la vita il giudice Giovanni Falcone, la moglie e la scorta, Cal\u00f2 venne condannato all'ergastolo insieme ai \"boss\" Salvatore Riina, Pietro Aglieri, Bernardo Brusca, Raffaele Ganci, Nen\u00e8 Geraci, Benedetto Spera, Nitto Santapaola, Bernardo Provenzano, Salvatore Montalto, Giuseppe Graviano e Matteo Motisi. Lo stesso anno, nel processo per l'omicidio del giudice Cesare Terranova, Cal\u00f2 ricevette un altro ergastolo insieme a Michele Greco, Bernardo Brusca, Salvatore Riina, Nen\u00e8 Geraci, Francesco Madonia e Bernardo Provenzano.\nInoltre nel 2004 viene accusato dal collaboratore Salvatore Cancemi di aver strangolato i due figli del collaboratore di giustizia Tommaso Buscetta, scomparsi nel 1982 e mai pi\u00f9 ritrovati.\nDissociazione.\nNel settembre 2001 il boss ammette l'esistenza di Cosa nostra e decide di dissociarsi dall'organizzazione mafiosa, pur senza pentirsi.\n\"Zio Carlo\".\nLa figura di Cal\u00f2 ha ispirato il personaggio di \"Zio Carlo\" nel libro \"Romanzo criminale\", scritto nel 2002 da Giancarlo De Cataldo e riferito alle vicende realmente avvenute della Banda della Magliana. Dal libro \u00e8 stato tratto il film del 2005 \"Romanzo criminale\", diretto da Michele Placido, nel quale Zio Carlo \u00e8 interpretato da Gigi Angelillo, e, nel 2008, il regista Stefano Sollima realizza la serie televisiva \"Romanzo criminale\" dove i panni del personaggio sono vestiti da Adriano Chiaramida."}
{"id": "652642", "revid": "1578472", "url": "https://it.wikipedia.org/wiki?curid=652642", "title": "Staraja Russa", "text": "Staraja Russa (anche come \"Staraya Russa\") \u00e8 un'antica cittadina della Russia europea occidentale, sita sulla sponda sinistra del fiume Polist', tributario del lago Il'men', 99\u00a0km a sud del capoluogo Velikij Novgorod; \u00e8 il capoluogo amministrativo del distretto omonimo nell'oblast' di Novgorod.\n\u00c8 nota per essere stato il luogo di riposo estivo per la famiglia Dostoevskij, dove lo scrittore F\u00ebdor Michajlovi\u010d Dostoevskij ha composto e parzialmente ambientato il suo grande romanzo \"I fratelli Karamazov\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "652646", "revid": "1771994", "url": "https://it.wikipedia.org/wiki?curid=652646", "title": "Carica nucleare efficace", "text": "La carica nucleare efficace o semplicemente carica efficace (o carica nucleare effettiva, in simboli formula_1 o Z*) \u00e8 la carica di cui realmente risente un elettrone in un atomo polielettronico. Si dice \"efficace\" perch\u00e9, a causa dell'effetto di schermo degli altri elettroni degli strati pi\u00f9 interni (in inglese \"core\"), l'elettrone all'ultimo strato non risente totalmente della carica nucleare.\nSolo nell'atomo di idrogeno e nell'atomo di elio, gli elettroni (rispettivamente uno per l'idrogeno e due per l'elio), non essendo schermati da elettroni pi\u00f9 interni, risentono di una carica efficace equivalente alla carica nucleare. In tutti gli altri atomi, gli elettroni all'ultimo strato risentono invece di una carica efficace calcolabile mediante l'equazione:\ndove Z* \u00e8 la notazione usualmente adottata per indicare la carica nucleare efficace, Z \u00e8 il numero di protoni e S \u00e8 il numero medio di elettroni (\"costante di schermo\") tra il nucleo e l'elettrone considerato ed \u00e8 facilmente calcolabile tenendo conto delle regole di Slater.\nUna conseguenza della carica effettiva \u00e8 rappresentata dalla dimensione del raggio atomico, che aumenta al diminuire della Z* poich\u00e9 gli elettroni pi\u00f9 esterni risultano meno attratti dall'interazione coulombiana con il nucleo e possono quindi starne pi\u00f9 distanti.\nAndamento nella tavola periodica.\nLa carica nucleare efficace (Z*) \u00e8 una caratteristica di ogni elemento della tavola periodica degli elementi. Essa aumenta lentamente, lungo un gruppo, dall'alto verso il basso [ Z*(LI)=1,3; Z*(Na)=2,22 ] oppure rimane costante [ Z*(Na)=2,2; Z*(K)=2,2 ] e lungo il periodo aumenta da sinistra a destra (effetto di schermo \"parziale\"). La differenza tra effetto schermo completo ed effetto schermo parziale si deduce dalle regole di Slater, che affermano che \u00e8 minore l'effetto schermante prodotto dagli elettroni appartenenti allo stesso guscio dell'elettrone considerato che quelli posti nei gusci inferiori. Questo, infatti, si ripercuote anche sulle dimensioni del raggio atomico: lungo il periodo diminuisce (aumenta la carica efficace a causa della schermatura parziale), mentre il raggio atomico aumenta lungo i gruppi (la carica efficace aumenta lentamente a causa della schermatura completa ma gli orbitali atomici sono pi\u00f9 distanti dal nucleo all'aumentare del numero quantico principale). \nValori.\nValori aggiornati delle costanti di schermo sono stati forniti da Clementi \"et al\". "}
{"id": "652648", "revid": "14214", "url": "https://it.wikipedia.org/wiki?curid=652648", "title": "Carica efficace", "text": ""}
{"id": "652649", "revid": "465036", "url": "https://it.wikipedia.org/wiki?curid=652649", "title": "Frati Minori Conventuali", "text": ""}
{"id": "652650", "revid": "30232", "url": "https://it.wikipedia.org/wiki?curid=652650", "title": "TAFKAP", "text": ""}
{"id": "652651", "revid": "111892", "url": "https://it.wikipedia.org/wiki?curid=652651", "title": "Tempio di Roma e Augusto", "text": ""}
{"id": "652652", "revid": "125834761", "url": "https://it.wikipedia.org/wiki?curid=652652", "title": "Umberto Maria Giardini", "text": "Ha usato il nome d'arte Moltheni dal 1999 (anno di pubblicazione del suo primo album) al 2010. Dal 2012, dopo una breve parentesi con il progetto Pineda, utilizza il suo nome.\nBiografia.\nSi approccia al mondo della musica come batterista nel 1983 suonando in diverse band del circuito della sua provincia. Nel 1986 assieme all'amico Andrea Medori fonda \" The Hamilton\", poi \"Hameldome\" gruppo rock con venature punk e repertorio in lingua inglese. Nel 1989 gli \"Hameldome\" (composti anche da Gaetano Fratalocchi e Sirio Borraccini) si qualificano alle finali di Arezzo Wave aggiudicandosi il premio come miglior band emergente dell'evento rock. Lo stesso anno lascia la band e intraprende viaggi in nord europa in particolar modo in Scozia, prima a Dundee poi a Glasgow dove osserva avvicinandosi come attitudine alle nuove sonorit\u00e0 scozzesi in ascesa, Proclaimers, Gavin McDermott, e \"Curve\", cercando di acquisire metodi e conoscenze musicali a lui nuove.\nMoltheni.\nAll'inizio degli anni 90a si trasferisce per motivi lavorativi prima per un breve periodo a Roma, poi a Milano dove si ferma quattro anni, iniziando la sua carriera compositiva sulle sei corde e assumendo lo pseudonimo di Moltheni, preso come spunto da una farmacia di Via Sardegna, di fronte alla sua sede lavorativa.\nConclusa la sua esperienza milanese nel 1996 approda a Bologna, dove assieme a Franco Turra entra in studio di registrazione per la realizzazione dei suoi primi brani, che desteranno l'attenzione di Carmen Consoli e Francesco Virlinzi, fondatore di Cyclope Records di Catania. Successivamente aprir\u00e0 alcuni concerti della Consoli, e grazie a Virlinzi firmer\u00e0 il suo primo (e ultimo) contratto discografico per la Cyclope Records per la realizzazione di due album con distribuzione BMG.\nNel 1999 pubblica il suo debutto discografico dal titolo \"Natura in replay\" con brani che ben presto diventeranno molto noti, come \"In centro all'orgoglio\" e \"Il circuito affascinante\". Apre i concerti del Santo Niente, Negrita, Verdena e Afterhours venendo subito selezionato per il \"Brand New Tour\" di MTV assieme a molte altre bands emergenti.\nNel 2000 partecipa al Festival di Sanremo nella categoria nuove proposte con il brano \"Nutriente\". Successivamente all'esperienza sanremese pubblica il nuovo videoclip del medesimo brano, intraprendendo il suo primo importante tour.\nNel 2001 pubblica l'album \"Fiducia nel nulla migliore\". Lavoro registrato a Kernersville (NC) USA assieme al produttore esecutivo Jefferson Holt (R.E.M) e al produttore artistico Chris Stamey (DB's) il disco sar\u00e0 orfano causa la prematura scomparsa di Francesco Virlinzi e la successiva chiusura dell'etichetta Cyclope Records. L'album dalle sonorit\u00e0 molto rock delude le aspettative rivelando il presagio di chiusura del rapporto di lavoro con l'etichetta discografica e con la rispettiva major (BMG). \nDurante una conferenza stampa ad Arezzo Wave 2002, Moltheni confessa la difficolt\u00e0 nel mantenere un buon rapporto con i discografici di Roma, per una oggettiva impossibilit\u00e0 di comunicazione e di differente visione totale sull'impostazione del lavoro programmatico. \nDopo quasi un anno di inattivit\u00e0, partecipa alla colonna sonora del film \"Perdutoamor\" di Franco Battiato, dove interpreta uno dei primi successi di Lucio Battisti, \"Prigioniero del mondo\". Successivamente alla partecipazione al film, sar\u00e0 il personale e benevolo intervento di Franco Battiato a fare ottenere a Moltheni, orfano della Cyclope records di Francesco Virlinzi, la sofferta liberatoria dalla BMG. Nello stesso periodo realizza un tour acustico assieme a Egle Sommacal (Massimo Volume) e a Salvatore Russo (Il Santo Niente) in attesa del suo terzo episodio gi\u00e0 in incubazione.\nNel 2005 entra nel roster della neo Tempesta Dischi dei Tre Allegri Ragazzi Morti, impegnandosi alla realizzazione del suo terzo episodio discografico dal titolo \"Splendore terrore\" (La Tempesta Dischi), caratterizzato da sonorit\u00e0 minimali dallo spiccato sapore noir. All'uscita del disco intraprende un nuovo tour, alla fine del quale realizzer\u00e0 il vinile \"Live\" (Wallace records), con brani eseguiti durante la data di Verona.\nIl suo quarto album, \"Toilette memoria\" (La Tempesta/Venus), esce ad ottobre 2006. Prodotto da Salvatore Russo, vede tra gli ospiti, Franco Battiato, Alberto e Luca Ferrari dei Verdena, Carmelo Pipitone dei Marta sui tubi. Il tour di presentazione parte a ottobre e Moltheni si presenta con full band di 4 elementi.\nAll'inizio di ottobre 2007 vede la luce l'Ep acustico \"Io non sono come te\", la cui uscita \u00e8 slittata di qualche mese dall'iniziale annuncio per aprile. Il nuovo lavoro di Moltheni \u00e8 composto da sei tracce inedite; realizzato a G\u00f6teborg in Svezia assieme a Kalle Gustafsson (The Soundtrack of Our Lives) \u00e8 prodotto da Pietro Canali, che accompagna la voce di Moltheni con il suo piano wurlitzer. Il tour relativo a questo mini-lavoro \u00e8 in unplugged nella quasi totalit\u00e0 delle date, ed ha visto sul palco la formazione Giardini-Canali-Pipitone. Nello stesso anno collabora con la band torinese Gatto Ciliegia contro il Grande Freddo nell'album \"\"Disconoir\",\" e con le Diva Scarlet in \"Non+silenzio\".\nIl 10 ottobre 2008 viene pubblicato l'album \"I segreti del corallo\", prodotto da Giacomo Fiorenza e distribuito sempre dall'etichetta La Tempesta/Venus. Gi\u00e0 dalla fine di ottobre, e per l'autunno 2008, sono previste le numerose date del tour di presentazione del nuovo lavoro, considerato da stampa e critica del settore l'album pi\u00f9 importante del progetto Moltheni.\nNell'agosto del 2009 entra in studio a Milano alle Officine Meccaniche di Mauro Pagani per festeggiare i 10 anni dall'inizio della carriera di Moltheni, registrando una raccolta di vecchi brani riarrangiati, pi\u00f9 alcuni inediti, intitolata \"Ingrediente novus\", . Al disco partecipano numerosi esponenti del panorama indipendente italiano, come Vasco Brondi, Massimo Martellotta, Enrico Gabrielli, Ilenia Volpe e il cameo al flauto traverso di Mauro Pagani. Il 3 dicembre parte da Orvieto il fortunato tour promozionale.\nNel 2010 la sua canzone \"Suprema\" viene interpretata da Edda e inserita nel suo EP \"In orbita\". Alla fine dello stesso anno Moltheni annuncia la fine del progetto, a causa delle innumerevoli pressioni attorno alla sua figura artistica, per dedicarsi nuovamente allo studio della batteria che lo porter\u00e0 alla realizzazione di un nuovo concept-album strumentale prodotto da Antonio Cooper Cupertino, assieme a Marco Marzo Maracas e Floriano Bocchino, denominato Pineda (album omonimo nel 2011).(Jestrai/DeAmbula records)\nNel dicembre del 2020, ricorrenza decennale dello scioglimento del progetto iniziale, U.M.Giardini torna ad indossare i panni di Moltheni pubblicando un brano, \"Ieri\" che anticipa l'uscita dell'ultimo epitaffio a firma Moltheni intitolato \"Senza eredit\u00e0\". \nRaccolta di brani mai pubblicati ed esclusi dagli album della stessa carriera, come definito omaggio ai fan mai estinti. Unico brano inedito \"La mia libert\u00e0\"\nPost-Moltheni.\nNella fine dell'estate del 2010, il sito web dell'artista viene dichiarato \"definitivamente chiuso\". Questo pare il segno pi\u00f9 tangibile della cessazione dell'attivit\u00e0 cantautoriale di U.M.Giardini, almeno sotto il nome di Moltheni. \u00c8 del 2011 l'annuncio che Umberto Giardini ha abbandonato definitivamente lo pseudonimo Moltheni e temporaneamente l'attivit\u00e0 di cantautore. Trasferitosi alla batteria, sua passione giovanile, forma con Marco Marzo Maracas alla chitarra e Floriano Bocchino al piano Rhodes, il gruppo post-rock strumentale dei Pineda. L'esordio avviene nel giugno 2011 con l'album omonimo, prodotto da Antonio Cooper Cupertino, il lavoro fu ispirato al Tortoise sound, con divagazioni progressive sullo stile Emerson, Lake &amp; Palmer.\nNel 2012 torna sulle scene con un progetto che porta il nome Umberto Maria Giardini, con un album dal titolo \"La dieta dell'imperatrice\", pubblicato il 5 ottobre per La Tempesta Dischi/Woodworm, distribuzione Venus.\nNel 2013 collabora con le Decana (ex Diva Scarlet) nella canzone \"Come mi vuoi tu?\", presente nell'album d'esordio del gruppo.\nAutunno 2012 esce il viedeclip del brano \"Quasi Nirvana\" \nIl 6 giugno 2013 viene diffuso il video del brano \"\"Il trionfo dei tuoi occhi\" \"diretto da Nicola Santoro (Avida dollars).\nI primi di settembre viene pubblicato un EP di inediti intitolato \"Ognuno di noi \u00e8 un po' anticristo\" (Woodworm/Audioglobe) costituito da cinque nuove straordinarie tracce.\nNel 2015 esce il secondo album: \"Protestantesima\"\nnel 2017 \u00e8 la volta del terzo episodio dal titolo \"Futuro Proximo\".\n2017 fonda gli \"Stella Maris\" con rispettivo album omonimo.\nNel 2018 firma quattro brani nell'album dei Bud Spencer Blues Explosion\nIl 22 febbraio 2019 esce \"Forma Mentis,\" suo attuale ultimo album."}
{"id": "652656", "revid": "84217", "url": "https://it.wikipedia.org/wiki?curid=652656", "title": "Piedilama", "text": "Piedilama o Pi\u00e8 di Lama \u00e8 una frazione del Comune di Arquata del Tronto in provincia di Ascoli Piceno nella Regione Marche. Il paese \u00e8 attraversato dal tracciato del Sentiero europeo E1 nel territorio di Arquata.\nToponimo.\nPiedilama \u00e8 originato dalla fusione di due termini \"piedi\" e \"lama\". \nLama nel dialetto locale vuol dire frana. Secondo la tradizione, paese sorto ai piedi di una frana.\nStoria.\nTerremoto del 2016.\nUn violento terremoto di magnitudo 6.1 la notte del 24 agosto ha colpito l'area di Accumoli, Amatrice ed Arquata del Tronto, causando danni anche alla frazione Piedilama. Ulteriori danni sono stati provocati con le successive scosse di magnitudo 5.4 e 5.9 verificatesi il 26 ottobre con epicentro a Castelsantangelo sul Nera e Ussita. Il 30 ottobre la scossa pi\u00f9 forte di magnitudo 6.5 con epicentro a Norcia ha quasi totalmente raso al suolo il paese provocando crolli, oltre che alle abitazioni, anche alla parete ovest della chiesa della Madonna della Pace e del suo campanile.\nMonumenti e luoghi d'interesse.\nArchitetture civili.\nMulino ad acqua.\nLungo il Fosso delle Pianelle, a quota 775 , all'interno del tessuto urbano del paese vi \u00e8 censito il mulino ad acqua di propriet\u00e0 Cataldi. La struttura, non pi\u00f9 attiva, conserva in buono stato molti elementi degli ingranaggi per la macinazione. \nArchitetture militari.\nNel paese vi era 1 delle torri di avvistamento della Rocca di Arquata."}
{"id": "652657", "revid": "73537", "url": "https://it.wikipedia.org/wiki?curid=652657", "title": "Krung Thep", "text": ""}
{"id": "652658", "revid": "547992", "url": "https://it.wikipedia.org/wiki?curid=652658", "title": "Antonio Moro", "text": "Nel 1552 dipinse l'Imperatore Carlo V d'Asburgo, mentre nel 1554 a Londra fece il ritratto della Regina Maria I d'Inghilterra.\nBiografia.\nDei suoi primi anni di vita sappiamo che la sua educazione artistica inizi\u00f2 sotto Jan van Scorel e la sua prima opera fu probabilmente il ritratto di Stoccolma, datato 1538. All'artista si attribuiscono il gruppo di cavalieri di San Giovanni a Utrecht dipinto approssimativamente nel 1541 e un ritratto di due pellegrini a Berlino datato 1544 insieme al ritratto di una donna sconosciuta nella galleria di Lilla. Questi dipinti furono probabilmente tra i suoi primi lavori, anche se la loro autenticit\u00e0 non \u00e8 stata mai provata.\nNel 1547, divenne membro della Venerabile cooperativa di San Luca ad Anversa, e in poco tempo (circa nel 1548) attir\u00f2 l'attenzione del cardinale Granvelle, vescovo di Arras, ingaggiandolo e presentandolo all'imperatore Carlo V. Durante questo periodo due ritratti, fatti da Moro, meritano di essere menzionati: il ritratto del Vescovo nella galleria imperiale a Vienna e quello del Duca di Alba, che ora appartiene alla Societ\u00e0 Ispanica di New York. Probabilmente visit\u00f2 l'Italia nel 1550 dove a Roma imit\u00f2 alcuni lavori di Tiziano, come la \"Danae\". \nMoro fu inviato dalla Regina Maria dall'Ungheria al Portogallo e tra i ritratti pi\u00f9 importanti vi furono quello dell'Infanta Maria, uno della regina Caterina di Portogallo, entrambi conservati nel Museo del Prado, e quello di Re Giovanni III e sua moglie Caterina, conservato a Lisbona.\nDopo il suo ritorn\u00f2 a Madrid, dove dipinse il ritratto di Massimiliano di Boemia, fece di nuovo tappa a Roma nel 1552. Alcuni sostengono, ma con prove insufficienti, che uno dei capolavori del Museo del Prado, il ritratto di un ignoto giovane cardinale, da sempre attribuito a Raffaello, potrebbe essere stato dipinto da Moro.\nDa Roma, si mosse a Genova e infine a Madrid. Nel 1553 fu inviato in Inghilterra, dove ritrasse Maria I di Inghilterra, forse la sua migliore opera, e con tutta probabilit\u00e0 i ritratti di Henry Sidney, e dell'ambasciatore Simon Renard. Di questo periodo gli vengono attribuiti la miniatura di Maria I della collezione privata del Duca di Buccleuch; due ritratti di Elisabetta I d'Inghilterra all'et\u00e0 di venti anni e uno di Roger Ascham, tutore di Elisabetta, conservato ora nella collezione privata di Pierpont Morgan. Quest'ultimo fu dapprima di propriet\u00e0 del College di Ascham e poi del Marchese di Hastings.\nUltimi anni.\nNegli ultimi periodi della sua vita, More si spos\u00f2, ma si hanno poche notizie di sua moglie, tranne che il suo nome era Metgen e probabilmente era vedova. Divenne un uomo molto importante, conosciuto come Moro van Dashort acquist\u00f2 una propriet\u00e0 quando visse a Utrecht. Da sua moglie ebbe un solo figlio maschio, Philip e due figlie.\nAlla fine del 1554, Moro torn\u00f2 nei Paesi Bassi, dove dipinse il ritratto di Guglielmo I d'Orange (Guglielmo il taciturno) e altre opere non meno importanti. Poco dopo esegu\u00ec il proprio \"autoritratto\", conservato ora nella Galleria degli Uffizi, quello di sua moglie, conservato al Museo del Prado, un ritratto di un cavaliere di San Giovanni a Budapest e il dipinto religioso, molto suggestivo, la \"Resurrezione\", ora a Nimega, in una collezione privata. Nel 1557 l'artista dipinse un ritratto di Alessandro Farnese, Duca di Parma e Piacenza, conservato presso la Galleria nazionale di Parma.\nParecchie furono le opere create durante gli ultimi anni della sua vita, il \"Ritratto della regina Elisabetta di Spagna\", ora nella collezione Bischoffs-heim, a Londra; \"Jacopo da Trezzo\" e altri tre dipinti di pregevole fattura, conservati nella galleria Stuers, a Parigi.\nAltri importanti lavori furono: il \"Ritratto di un professore dell'Universit\u00e0 di Oxford\", conservato nella Galleria di Brunswick e il famosissimo ritratto di Thomas Gresham e di sua moglie, conservato al Museo dell'Ermitage di San Pietroburgo.\nDopo che il cardinale Granvelle cadde in disgrazia, Moro rimase in Spagna per un certo tempo e dipinse \"L'Orefice\"; Sir Hanry Lee, conservato nella collezione privata di Lord Dillon; Antonio del Riso, i suoi figli e sua moglie, ora al Louvre; il Duca di Alba, a Bruxelles; Ferdinando di Toledo, a Vienna; e molti altri ritratti di persone non meglio identificate. Il suo ultimo ritratto sembra essere quello di \"Goltzius\", nella galleria di Bruxelles.\nL'ultimo documento che si riferisce a lui fu pubblicato ad Anversa nel 1573. Nel 1910 Henry Hymans, a Bruxelles, pubblic\u00f2 un libro sulla vita di Moro."}
{"id": "652660", "revid": "1833487", "url": "https://it.wikipedia.org/wiki?curid=652660", "title": "Sciambola!", "text": " \nSciambola! \u00e8 stato un programma radiofonico satirico-musicale condotto da Albertino, Dj Angelo e Roberto Ferrari. Trasmesso da Radio Deejay dal luned\u00ec al venerd\u00ec dalle 14.00 alle 16.00 in diretta dagli studi di Radio Deejay in via Massena a Milano, nel periodo estivo la diretta si spostava presso il parco Oltremare di Riccione.\nIl programma \u00e8 nato nel 2006, ma ha in pratica \"ereditato\" due trasmissioni che, fino alla stagione 2005-2006, l'avevano preceduto. Si tratta di \"Ciao belli\", condotta da Dj Angelo e Roberto Ferrari tra le 13.00 e le 14.00, e \"Deejay Time\", condotta da Albertino tra le 14.00 e le 16.00, sempre dal luned\u00ec al venerd\u00ec.\n\"Sciambola!\" eredita gran parte della struttura di \"Ciao belli\", soprattutto alcune rubriche satiriche: i \"sondaggi\" di Roberto Ferrari, i collegamenti con personaggi immaginari (per esempio, Gianni Nespolo e il Marco Ranzani) e molte imitazioni (tra gli altri, Luca Giurato, Nikki, Cristiano Malgioglio). Da \"Deejay time\", invece, oltre allo stesso conduttore Albertino \"Sciambola!\" ha tratto la partecipazione di Maurizio Milani e altri appuntamenti fissi, come l'opinione sportiva di Vincenzo Spreafico e i collegamenti con il giornalista sportivo Guido Meda. Tratti originali sono l'aggiunta di altre imitazioni, come Vittorio Sgarbi, Beppe Loialo, Gianni Nespolo (titolare della Auto Nespolo, che propone ai conduttori auto improbabili), il fantino Aceto e Stefano Gabbana, di nuove rubriche (\"L'oroscopo di Maurizio Milani\") e di ulteriori personaggi inventati, ad esempio i fratelli Androcchia, titolari di un'agenzia pubblicitaria (la Sperandeo) di Corato, celebri per la battuta \"Sono figlio d'Androcchia!\", oppure il giornalista Mauro Micheletti, famoso per essere stato inviato per il campionato del mondo di calcio, della trasmissione, e per il bomber Schizzato. Attualmente lavora per la testata \"VIP serie B\". Tra i personaggi di punta della trasmissione c'\u00e8 anche un prete, Don Semenza (Eveline \u00e8 la sua inseparabile perpetua), dalla parrocchia di San Fonziello alle porte di Torino, l'unico prete in Italia a essere cos\u00ec moderno che durante la messa, con i suoi ragazzi dell'oratorio canta canzoni pop.\nIl sabato, tra le 14.00 e le 17.00, il programma andava in onda in edizione ridotta, con una sintesi dei passaggi giudicati pi\u00f9 comici della settimana.\nIl programma era disponibile in podcast anche su iTunes.\nOrigine del nome.\nIl nome del programma deriva da un termine gergale diffuso nel Milanese che fa riferimento al divertirsi in modo sfrenato nelle uscite serali."}
{"id": "652661", "revid": "1522738", "url": "https://it.wikipedia.org/wiki?curid=652661", "title": "Unione indiana", "text": ""}
{"id": "652664", "revid": "838137", "url": "https://it.wikipedia.org/wiki?curid=652664", "title": "Convenevoli partizioni", "text": "In araldica si definiscono convenevoli partizioni quegli schemi figurativi che riempiono l'intero scudo con la ripetizione di pezze dello stesso tipo poste a intervalli regolari e di smalto alternato. \nTaluni considerano \"convenevoli partizioni\" anche quelle che coprono lo scudo con pi\u00f9 di due colori, tipicamente gli interzati. "}
{"id": "652670", "revid": "78592565", "url": "https://it.wikipedia.org/wiki?curid=652670", "title": "SS 28", "text": ""}
{"id": "652671", "revid": "1632387", "url": "https://it.wikipedia.org/wiki?curid=652671", "title": "The Hellacopters", "text": "Gli Hellacopters sono un gruppo garage punk svedese formatosi nel 1994, discioltosi nel 2008 e riformatosi recentemente per sporadiche apparizioni dal vivo.\nStoria del gruppo.\nNati da membri degli Entombed e dei Backyard Babies, gli Hellacopters sono gli ambasciatori della new wave di rock scandinavo. La storia del gruppo inizia nel 1994, quando Nicke, Dregen, Kenny e Robert incidono il singolo di debutto \"Killing Allan\", che esce nel gennaio dell'anno successivo.\nMusicalmente il gruppo si propone come un incrocio tra Mc5, Mot\u00f6rhead e Kiss. Il primo album \"Supershitty To The Max!\", registrato in 26 ore, esce nel 1996 per la White Jazz Records, e vince il Grammy svedese come miglior album hard rock. In seguito al successo di questo album, gli Hellacopters aprono le date scandinave del tour dei Kiss.\nDopo l'uscita del secondo album \"Paying the Dues\", nel 1998 gli Hellacopters sono in tour in Europa con i colleghi Gluecifer, e successivamente in tour mondiale (114 date in 18 paesi). L'anno si conclude con la registrazione del terzo album \"Grande Rock\".\nOrmai la band \u00e8 consacrata e livello internazionale, e si susseguono i tour sia europei che mondiali. Nel 2000 esce \"High Visibility\" per la Universal, e il tour che ne segue porta gli Hellacopters a suonare, tra gli altri, con Nebula, The Hives e Foo Fighters.\nNel 2002 esce sia la raccolta di singoli \"Cream of the Crap Vol. 1\" che il quinto album \"By the Grace of God\", che esce in settembre ed \u00e8 disco d'oro prima della fine dell'anno. Nel 2003 gli Hellacopters aprono le date dei Deep Purple in Brasile.\nNel 2005 \u00e8 uscita la seconda raccolta \"Cream of the Crap Vol. 2\" ed il mini album \"Strikes Like Lightning\".\nNel 2008 hanno pubblicato l'album di cover di gruppi underground \"head off\", per dare voce a gruppi semisconosciuti che troppo spesso passano inosservati dal pubblico.\nIl gruppo, come preannunciato, al termine del tour chiamato \"The Tour Before The Fall\" si \u00e8 ufficialmente sciolto, di comune d'accordo tra tutti i componenti. I vari membri della band hanno poi formato o sono tornati a far parte di diversi gruppi di minore successo, tra cui i Death Breath, i Cold Etyl, i The Solution e i Thunder Express.\nReunion.\nLa band si \u00e8 riunita nella prima formazione, per celebrare il ventennale dalla pubblicazione di \"Supershitty to the Max!\", esibendosi allo Sweden Rock Festival del 2016. E, sar\u00e0 presente all'Hellfest nel 2018. Attualmente \u00e8 al lavoro sull'album del ritorno.\nRiferimenti al gruppo.\n\u00c8 presente una loro canzone nel videogioco nelle tracce extra."}
{"id": "652672", "revid": "77509814", "url": "https://it.wikipedia.org/wiki?curid=652672", "title": "SS 21", "text": ""}
{"id": "652673", "revid": "78409939", "url": "https://it.wikipedia.org/wiki?curid=652673", "title": "SS 27", "text": ""}
{"id": "652674", "revid": "5200196", "url": "https://it.wikipedia.org/wiki?curid=652674", "title": "Personaggio fittizio", "text": ""}
{"id": "652675", "revid": "161374", "url": "https://it.wikipedia.org/wiki?curid=652675", "title": "SS 335", "text": ""}
{"id": "652677", "revid": "709565", "url": "https://it.wikipedia.org/wiki?curid=652677", "title": "Rodney McKay", "text": "Meredith Rodney McKay \u00e8 un personaggio immaginario appartenente all'universo fantascientifico di \"Stargate\", visto principalmente nella serie \"Stargate Atlantis\". \u00c8 interpretato da David Hewlett.\nMcKay \u00e8 stato introdotto per la prima volta nell'episodio della serie \"Stargate SG-1\" intitolato 48 ore.\nRodney \u00e8 un canadese, anche se lavora per la United States Air Force in qualit\u00e0 di esperto di astrofisica, naquadah, tecnologia degli Antichi e di dispositivi Stargate.\nRodney fa anche un'apparizione in un episodio di Stargate Universe.\nBiografia.\nRodney ha una sorella, Jeannie Miller, con la quale non \u00e8 mai stato in grande contatto. Nella serie, \u00e8 stata Jeannie (interpretata dalla sorella reale di David Hewlett, Kate Hewlett) ad aver reso noto che il primo nome di McKay \u00e8 \"Meredith\", e chiama suo fratello \"Mere\"; \"Rodney\" \u00e8 il suo secondo nome. Rodney ha sempre preferito farsi chiamare con questo perch\u00e9 considera Meredith un nome da donna (in realt\u00e0 \u00e8 un nome sia maschile che femminile; l'uso originale, derivato dal gallese, era maschile, ma poi ha virato al femminile nel XX secolo e oggi in effetti \u00e8 pi\u00f9 usato con questo genere).\nL'intelligenza sembra essere un tratto caratteristico della famiglia dei McKay, in quanto Jeannie \u00e8 esperta per ci\u00f2 che riguarda la fisica teorica. Rodney un tempo aveva un cane e dei genitori che gli davano la colpa per aver causato i problemi che si trovavano ad affrontare.\nQuando era un bambino, Rodney voleva diventare un pianista. All'et\u00e0 di 12 anni gli venne detto che il suo modo di suonare era \"clinico\", e in seguito decise di abbandonare la musica per seguire il suo talento nel campo della scienza.\nSulla Terra McKay aveva un appartamento nel quale viveva mentre lavorava per la USAF e un gatto.\nDi solito gli piace mangiare barrette energetiche e vestirsi con solo mutande e canottiera. Rodney afferma di soffrire di un'allergia verso qualunque cosa abbia a che fare con il citrus.\nUn'ossessione verso la sua pelle l'ha portato a creare una mistura personale di olio solare, con fattore di protezione 100. McKay afferma di preferire donne che hanno capelli corti e biondi. Infatti \u00e8 innamorato in particolare di Samantha Carter.\nInvenzioni.\nDurante il tempo che rimane ad Atlantide, Rodney inventa molte cose, come il modo di occultare la citt\u00e0 e altre centinaia di invenzioni, alcune delle quali hanno rischiato di portare svariati danni, come il ponte McKay / Carter che ha rischiato di portare i wraith nella Via Lattea."}
{"id": "652678", "revid": "47195", "url": "https://it.wikipedia.org/wiki?curid=652678", "title": "La ginestra", "text": "La ginestra o Il fiore del deserto \u00e8 la penultima lirica di Giacomo Leopardi, scritta nella primavera del 1836 a Torre del Greco nella villa Ferrigni e pubblicata postuma nell'edizione dei \"Canti\" nel 1845.\nDescrizione.\nPrima strofa.\n\u00abE gli uomini vollero / piuttosto le tenebre che la luce\u00bb.\nA epigrafe del componimento, quindi prima del suo effettivo inizio, Leopardi colloca una citazione del \"Vangelo\" di Giovanni:\nLa citazione, tuttavia, \u00e8 dolentemente ironica, e rovescia anticristianamente il significato originario attribuito da Giovanni, secondo cui la \u00abluce\u00bb (\"phos\") coincideva con la parola di Dio. L'ateo Leopardi, al contrario, impiega questa citazione per sottolineare la difficolt\u00e0 con la quale la verit\u00e0 riesce a rivelarsi tra gli esseri umani, che - barricati dietro a concezioni spiritualistiche e ottimistiche, fiduciose e un po' ottuse - preferiscono rifugiarsi in opinioni false e rassicuranti (le \u00abtenebre\u00bb) piuttosto che prendere consapevolezza della propria tragica condizione esistenziale (la \u00abluce\u00bb). Come sottolineato dal critico Romano Luperini, \u00abgli uomini [...] preferiscono illudersi di cose false (le tenebre) e consolatorie piuttosto che prendere coscienza di cose vere (la luce), ma dolorose\u00bb: le tenebre, in particolare, appartengono a \u00abtutte le illusioni, religiose o laiche, che allontanano da questa presa di coscienza dolorosa, ma necessaria\u00bb.\nVersi 1-51.\n\"La ginestra\" si apre con la descrizione delle pendici del Vesuvio, il vulcano che nel 79 d.C. erutt\u00f2 seminando distruzione e morte dove un tempo sorgevano ville, giardini e citt\u00e0 grandi e prosperose (l'allusione \u00e8 a Pompei, Ercolano, Stabia ...): il carattere intimidatorio e minaccioso del \"Vesevo\" \u00e8 sottolineato dagli aggettivi \u00absterminator\u00bb e \u00abformidabile\u00bb, che in questa poesia mantiene la propria etimologia latina (da \"formido\", \u00abspavento\u00bb). Si tratta, questo, di un paesaggio desolato e privo di vegetazione, rallegrato esclusivamente da una ginestra che, contenta di fiorire nel \u00abdeserto\u00bb vesuviano, esala al cielo un soave profumo che addolcisce un po' la desolazione di quel luogo arido e solitario.\nDa questo momento in poi il poeta si rivolge alla ginestra, che diventa l'interlocutrice privilegiata del suo discorso poetico: abbandonandosi al ricordo, Leopardi comunica al fiore di averlo gi\u00e0 visto nelle campagne deserte (\u00aberme contrade\u00bb) che cingono la citt\u00e0 di Roma, antica potenza poi tramontata definitivamente (\u00abdonna\u00bb, dal latino \"domina\", ossia padrona). Cos\u00ec come il \u00abfior gentile\u00bb, pur avendo coscienza della propria fragilit\u00e0, non si sottrae al proprio destino, il poeta di Recanati \u00e8 consapevole della sua piccolezza materiale nei confronti delle forze poderose e sterminatrici della Natura. La prima strofa si conclude con una virulenta polemica verso tutti coloro che, esaltando la condizione umana e il progresso, credono che la Natura sia amica dell'uomo. A loro rivolge un amaro invito a visitare le aride pendici del Vesuvio, cos\u00ec da poter vedere con i propri occhi come il genere umano stia a cuore alla natura amorosa, che in quei luoghi deserti descrive \u00ab\"le magnifiche sorti e progressive\"\u00bb (v. 51). Queste parole sono presenti in corsivo nell'autografo e sono polemicamente riprese come iperbato di una frase di Terenzio Mamiani, cugino di Leopardi, che le aveva scritte nei suoi \"Inni Sacri\". Mamiani era un patriota risorgimentale imbevuto di spiritualismo ottimista e confidava ciecamente nel progresso scientifico e spirituale degli uomini: Leopardi, al contrario, ritiene che il progresso scientifico, per quanto ineluttabile, non \u00e8 per forza accompagnato dall'avanzamento dell'arte. Il verso, pertanto, denota un'ironia caustica e sottile nei confronti di coloro che scioccamente credono nell'automatica reciprocit\u00e0 tra felicit\u00e0 e progresso senza rendersi conto delle minacciose forze naturali che lo sovrastano.\nSeconda e terza strofa.\nNella seconda strofa Leopardi prosegue la sua polemica contro lo spiritualismo ottocentesco, \u00absecol superbo e sciocco\u00bb (v. 53) perch\u00e9 dotato di una componente irrazional-spiritualistica con la quale avrebbe rinnegato la filosofia materialista dell'Illuminismo; era proprio grazie alle acquisizioni del pensiero settecentesco che l'uomo era riuscito a sfuggire alle barbarie e alle superstizioni del Medioevo. Leopardi prende orgogliosamente le distanze dal nuovo spiritualismo romantico, e condanna con acuto disprezzo tutti coloro che predicano quelle dottrine di matrice provvidenzialistica e ottimistica.\nNella terza strofa Leopardi definisce la vera nobilt\u00e0 spirituale introducendo la figura di un uomo \"magnanimo\" ed elevato d'animo che, senza vergognarsene, non nasconde la propria fragilit\u00e0 e riconosce con dignit\u00e0 l'infelicit\u00e0 che caratterizza la condizione umana. Quest'\u00abuom [...] dall'alma generoso ed alto\u00bb \u00e8 contrapposto infine a uno \u00abstolto\u00bb (v. 99) che, in preda a un orgoglio \"fetido\", fastidioso, quasi perverso, vive di false illusioni e si aspetta un avvenire pieno di straordinarie felicit\u00e0. Sono a giudizio del poeta illusioni vacue e nauseanti, tanto che nello \"Zibaldone\" leggiamo:\nSecondo Leopardi l'unica forma di \u00abprogresso\u00bb possibile consiste nella formazione di una confederazione degli uomini che, pur nell'infelicit\u00e0, si sostengono reciprocamente per lottare contro il vero nemico, cio\u00e8 la Natura, \u00abmadre di parto [...] e di voler matrigna\u00bb (v. 125). Auspicandosi questa \u00absocial catena\u00bb contro l'\u00abempia natura\u00bb Leopardi d\u00e0 vita alla parte pi\u00f9 innovativa della lirica.\nQuarta e quinta strofa.\nLa quarta strofa ha inizio con la descrizione degli spazi cosmici contemplati da Leopardi quando, nottetempo, egli si siede sulle pendici del Vesuvio, ricoperte da uno strato nero di lava pietrificata. Partecipando all'arcana visione del firmamento stellato, il poeta diviene consapevole della nullit\u00e0 dell'uomo dinanzi alla vastit\u00e0 dell'universo (\u00abglobo ove l'uomo \u00e8 nulla, v. 173\u00bb), talmente immenso che il pianeta Terra, al confronto, \u00e8 un \u00abgranel di sabbia\u00bb (v. 191). Questa contemplazione del cosmo, tutt'altro che idillica, offre al poeta l'opportunit\u00e0 di riprendere la polemica contro le ideologie ottimistiche, che in una visione assurdamente antropocentrica del mondo, ritengono che l'uomo sia stato concepito per dominare l'universo, favorito anche da un fantomatico rapporto privilegiato con le divinit\u00e0, le quali scenderebbero sulla Terra per conversare piacevolmente con i suoi abitanti e partecipare alle vicende umane. Attonito, il poeta non sa se ridere della sciocca superbia propria del genere umano o commiserare la sua misera condizione (\u00abNon so se il riso o la piet\u00e0 prevale\u00bb, v. 201).\nNella quinta strofa Leopardi sviluppa un lungo paragone tra gli effetti di un'eruzione vulcanica e la caduta di un frutto su un formicaio. Cos\u00ec come un piccolo frutto, conclusasi la stagione vegetativa, cade dall'albero e devasta le accoglienti abitazioni di una colonia di formiche, cos\u00ec l'eruzione del 79 d.C. con \u00abceneri, pomici, sassi [e] bollenti ruscelli\u00bb (vv. 215, 217) seppell\u00ec le fiorenti citt\u00e0 di Ercolano e Pompei. Con questo paragone Leopardi riflette sulla potenza distruttrice della natura che, nella sua sostanziale indifferenza per le vicende terrene, non si cura n\u00e9 dell'uomo n\u00e9 delle formiche. Il poeta, in particolare, intende sottolineare l'aspetto meccanicistico della Natura, la quale mira a perpetuare l'esistenza in un lungo processo di nascita, sviluppo e morte senza tuttavia esser guidata da un disegno benevolo volto a rendere felice il singolo, animale o umano che sia. \nSesta e settima strofa.\nNella sesta strofa Leopardi osserva che sono passati \u00abben mille e ottocento anni\u00bb da quando l'\u00abignea forza\u00bb del Vesuvio distrusse i \u00abpopolosi seggi\u00bb di Pompei, Ercolano e delle citt\u00e0 limitrofe. Eppure l'uomo continua ad abitare quei luoghi, nonostante la palese minaccia vulcanica e il lugubre monito degli scavi archeologici di Pompei, iniziati nel 1748 per volere di Carlo III di Borbone. Esemplare, in tal senso, \u00e8 la figura del villanello che, intento a curare i vigneti e a \u00abcoltiva[re] la morta zolla e incenerita\u00bb, alza timorosamente lo sguardo verso il vulcano portatore di morte: questo scenario di devastazione produce un voluto effetto di dissonanza con le bellezze naturali partenopee citate ai versi 266 e 267 (la costa dell'isola di Capri, il porto di Napoli e il sobborgo di Mergellina). Leopardi rileva che, malgrado siano passati secoli e secoli dalla distruzione di Pompei, la natura incombe sempre minacciosa, ignara delle sventure degli esseri umani: essa rimane sempre giovane e vitale (\u00abognor verde\u00bb), anzi nelle sue azioni procede con una tale lentezza da sembrare immutabile. L'uomo, al contrario, \u00e8 debole e fragile, ed \u00e8 sopraffatto da un ineluttabile ciclo di corruzione e di morte: ci\u00f2 malgrado, egli continua a credersi immortale (\u00abE l'uom d'eternit\u00e0 s'arroga il vanto\u00bb, v. 296).\nNell'ultima strofa ritorna l'immagine iniziale della ginestra, che con i suoi cespugli profumati abbellisce quelle campagne desertificate. Anche questo umile fiore, afferma Leopardi, verr\u00e0 presto sopraffatto dalla crudele potenza della lava in eruzione: egli, tuttavia, all'inesorabile sopraggiungere della colata mortale che lo inghiottir\u00e0 piegher\u00e0 il proprio stelo, senza opporre resistenza al peso della lava. Il poeta vede nella ginestra un simbolo del coraggio e della resistenza estrema di fronte a un destino inevitabile: a differenza dell'uomo, il fiore accetta con umilt\u00e0 il suo tragico destino, senza vilt\u00e0 o folle superbia, e sopporta con dignit\u00e0 il male che gli \u00abfu dato in sorte\u00bb.\nAnalisi.\n\"La ginestra\" risponde alla forma metrica della canzone. Il testo si compone di 317 versi, tra endecasillabi e settenari, ripartiti in sette strofe di lunghezza assai irregolare, ma comunque eccezionalmente estese.\nL'intera composizione \u00e8 caratterizzata da uno stile elevato e \u00absublime\u00bb, sapientemente ottenuto dal Leopardi con l'uso assiduo di latinismi (\u00abarbor\u00bb per indicare \"pianta\", \u00abdonna\u00bb in senso di \"padrona\", \u00abfortune\u00bb per dire \"sorti\" ...), con l'ampio ricorso a espressioni arcaiche ed auliche (\u00abAnco\u00bb, v. 7; \u00aberme contrade\u00bb, v. 8, \u00abcittade\u00bb, v. 9) e con l'adozione di una sintassi particolarmente elaborata che si sviluppa su periodi lunghi e in prevalenza ipotattici. \"La ginestra\", tuttavia, \u00e8 anche una poderosa opera dal respiro titanico ed eroico, messo in risalto dall'impiego di termini che conferiscono grande carica emotiva al discorso poetico (\u00abformidabile\u00bb, \u00abfulminando\u00bb, \u00absterminator\u00bb, \u00abfuriosa\u00bb, \u00abminaccia\u00bb, \u00abruina\u00bb, \u00abtonante\u00bb) e dalla progressiva intensificazione del significato delle parole utilizzate dal poeta (\u00abschiaccia, diserta e copre\u00bb, \u00abconfuse / e infranse e ricoperse\u00bb).\nSpeciale menzione merita la contrapposizione tra il desolato paesaggio vulcanico e il profumo della ginestra, esaltata anche grazie alla particolare tessitura fonica adottata da Leopardi: il fiore, infatti, \u00e8 indicato da parole con suono dolce e musicale (\u00abdove tu siedi, o fior gentile... / ...al cielo / di dolcissimo odor mandi un profumo / che il deserto consola\u00bb, vv. 34-37), mentre l'aridit\u00e0 del Vesuvio \u00e8 espressa con parole aspre e spiacevoli (\u00abcosparsi\u00bb, \u00abceneri\u00bb, \u00abricoperti\u00bb, \u00abimpietrata\u00bb, \u00abpassi\u00bb, \u00abperegrin\u00bb, \u00abrisona\u00bb, \u00abcontorce\u00bb, \u00abserpe\u00bb, \u00abcavernoso\u00bb)."}
{"id": "652683", "revid": "1272592", "url": "https://it.wikipedia.org/wiki?curid=652683", "title": "Regno dei Paesi Bassi", "text": "Il Regno dei Paesi Bassi (in olandese \"Koninkrijk der Nederlanden\", in frisone \"Keninkryk fan de Nederlannen\", in papiamento \"Reino Hulandes\"), \u00e8 uno Stato situato tra l'Europa occidentale e l'America centrale con una popolazione di circa 17 milioni di abitanti, membro dell'Unione europea. La capitale \u00e8 Amsterdam.\nIstituito nel 1954, consiste di quattro nazioni costitutive: i Paesi Bassi propriamente detti, Aruba, Cura\u00e7ao e Sint Maarten. Il Regno dei Paesi Bassi agisce come nazione unitaria in materia di difesa, politica estera e cittadinanza, mentre le nazioni costitutive agiscono come nazioni indipendenti per tutte le altre materie (ad esempio interni, sanit\u00e0, istruzione e trasporti).\nLa forma istituzionale \u00e8 la monarchia, con il sovrano dei Paesi Bassi quale capo di Stato. Lo statuto del regno dei Paesi Bassi \u00e8 del 28 ottobre 1954.\nEssendo l'ultimo residuo dell'impero coloniale olandese e avendo la stessa bandiera, la stessa capitale e la stessa sede del governo dei Paesi Bassi il Regno viene spesso erroneamente confuso con quest'ultimo.\nStoria.\nPrima dello Statuto del Regno del 1954, il Suriname e Cura\u00e7ao e le sue dipendenze erano puramente colonie dei Paesi Bassi.\nNel 1954, le relazioni coloniali tra Paesi Bassi, Suriname e la colonia di Cura\u00e7ao e le sue dipendenze (chiamate in seguito Antille Olandesi), si interruppero. Suriname e le Antille Olandesi ottennero lo status di \"Stato\", il che garantiva loro autonomia negli affari interni: i Paesi Bassi rinunciarono a una porzione di sovranit\u00e0 sul Regno mantenendo per\u00f2 il controllo in materia di affari esteri, difesa e cittadinanza. Con lo statuto venne istituito un nuovo Regno federale.\nNel 1975 Suriname lasci\u00f2 il Regno dei Paesi Bassi e divenne una repubblica indipendente. Nel 1986 Aruba (fino ad allora parte delle Antille) ottenne lo status di nazione, e divenne indipendente dalle Antille, ma rest\u00f2 sempre all'interno del Regno. Da allora, il Regno dei Paesi Bassi consistette di tre parti costituenti (Paesi Bassi, le Antille Olandesi e Aruba) fino al 2010, anno della dissoluzione delle Antille Olandesi.\nCostituzione.\nIn seguito alla dissoluzione delle Antille olandesi avvenuta il 10 ottobre 2010, attualmente il Regno dei Paesi Bassi \u00e8 composto da quattro stati costituenti (Paesi Bassi, Aruba, Cura\u00e7ao, e Sint Maarten) distribuiti su due continenti: i Paesi Bassi continentali in Europa e i Caraibi olandesi in America.\nDissoluzione delle Antille Olandesi.\nUna commissione congiunta ha proposto alcune riforme significative per le Antille Olandesi che ha portato il 28 novembre 2005 a siglare un accordo tra il Governo federale e i Governi di ognuna delle isole che \u00e8 entrato in vigore il 1\u00ba luglio 2007. Secondo queste riforme, Cura\u00e7ao e Sint Maarten hanno adottato uno \"status a parte\" (divenendo due nuovi Stati entro il Regno dei Paesi Bassi). Bonaire, Saba e Sint Eustatius sono diventate parte dello Stato dei Paesi Bassi come \"openbaar lichaam\" o municipalit\u00e0 speciali (\"bijzondere gemeente\"). Queste municipalit\u00e0 somigliano sotto molti aspetti ad ordinari Comuni olandesi, avendo un Sindaco e un Consiglio Comunale, ed avendo introdotto la maggior parte delle leggi dei Paesi Bassi, mantenendo transitoriamente alcune leggi delle Antille Olandesi. Ci sono, comunque, alcune deroghe per queste isole a causa della loro distanza dai Paesi Bassi continentali, per esempio in termini di circolazione stradale e adozione dell'euro.\nIl Governo del Regno consiste del governo dei Paesi Bassi e di un ministro per ciascuno Stato caraibico (Aruba, Cura\u00e7ao e Sint Maarten); le municipalit\u00e0 speciali sono rappresentate nel governo dei Paesi Bassi facendo parte integrante di questi e potendo votare per il parlamento de L'Aia.\nPer Bonaire, Saba e Sint Eustatius, i Paesi Bassi hanno proposto di condurre uno studio per la concessione dello status di \"regioni ultraperiferiche\" dell'Unione europea.\nLa regione caraibica del Regno \u00e8, nella sua totalit\u00e0, nota come Caraibi olandesi.\nUnione europea.\nIl Regno dei Paesi Bassi \u00e8 membro fondatore dell'Unione europea. I trattati dell'Unione europea sono firmati dal Regno dei Paesi Bassi, ma sono ratificati solo per la parte europea del Regno. Le parti caraibiche del Regno (ovvero le tre nazioni costitutive di Aruba, Cura\u00e7ao e Sint Maarten e le tre municipalit\u00e0 speciali di Bonaire, Sint Eustatius e Saba) hanno lo status di \"paesi e territori d'oltremare\" dell'Unione (in olandese \"landen en gebiedsdelen overzee\", LGO's).\nPoich\u00e9 la cittadinanza olandese \u00e8 decretata dal Regno, e non distinta fra le quattro nazioni costitutive, i cittadini di tutti e quattro i paesi sono anche cittadini dell'UE e possono, per esempio, votare alle elezioni per il Parlamento europeo. Nel 2006 la Corte di giustizia dell'Unione europea ha condannato il Regno dei Paesi Bassi che non accordava tale diritto di voto agli abitanti di Aruba.\nGoverno.\nLo Statuto del Regno dei Paesi Bassi decreta cosa va considerato interesse del regno, e costituisce organi che dirimono queste faccende.\nInteressi del Regno.\nGli interessi del regno includono:\nAmministrazione.\nIl sovrano e il \"Consiglio dei Ministri del Regno\" (olandese: \"Ministerraad van het Koninkrijk\" oppure \"Rijksministerraad\") insieme formano l'amministrazione del regno. Il Consiglio dei ministri del Regno \u00e8 costituito dal Consiglio dei ministri dei Paesi Bassi (\"Ministerraad\") e dai ministri plenipotenziari di Aruba, Cura\u00e7ao e Sint Maarten, ed \u00e8 presieduto dal Primo ministro dei Paesi Bassi.\nLe leggi applicabili all'intero Regno sono dette \"Leggi del Regno\" (olandese: \"Rijkswetten\"). Un esempio di legge del genere \u00e8 la \"Legge del Regno sulla cittadinanza del Regno dei Paesi Bassi\" (olandese: \"Rijkswet op het Nederlanderschap\").\nIl sovrano \u00e8 il capo di Stato del regno e poich\u00e9 risiede nei Paesi Bassi, \u00e8 rappresentato da un governatore per ciascuna delle nazioni costitutive di Aruba, Cura\u00e7ao e Sint Maarten e da un vice-governatore in ciascuna delle municipalit\u00e0 speciali di Bonaire, Sint Eustatius, e Saba.\nGeografia.\nIl Regno dei Paesi Bassi ha una superficie di km2 e confina con Belgio, Germania (entrambe nei Paesi Bassi continentali) e Francia (isola di Saint Martin).\nIl Monte Scenery, sull'isola di Saba, con i 816 m s.l.m. del detiene il primato di punto pi\u00f9 alto del Regno, mentre la collina Vaalserberg, con i 321 m s.l.m., \u00e8 il punto pi\u00f9 alto dei Paesi Bassi nonch\u00e9 segna il confine sia col Belgio che con la Germania.\nIl punto pi\u00f9 a nord del Regno \u00e8 situato nell'isola di Rottumerplaat, il punto pi\u00f9 ad est \u00e8 la localit\u00e0 di Bad Nieuweschans, situata nel comune di Oldambt, il punto pi\u00f9 a sud \u00e8 il faro di Willemstoren nell'isola di Bonaire, mentre, il punto pi\u00f9 a ovest \u00e8 presso il villaggio di Divi nell'isola di Aruba."}
{"id": "652684", "revid": "110157", "url": "https://it.wikipedia.org/wiki?curid=652684", "title": "Attraverso Pasolini", "text": "Attraverso Pasolini \u00e8 un libro autobiografico di Franco Fortini pubblicato da Einaudi nel 1993 che ripercorre tutti i momenti del rapporto dell'autore con l'amico.\nL'autore riporta in questa sua opera i numerosi scritti pubblicati su Pasolini dal 1952 fino all'ultima recensione che aveva fatto per il romanzo Petrolio e aggiunge altri scritti o appunti inediti trovati tra le sue carte percorrendo, anche con l'aiuto delle lettere inedite che non erano state pubblicate nella raccolta \"Lettere\" di Pasolini, tutte le fasi di un rapporto epistolare intenso che si era bruscamente interrotto nel 1966. Fortini cerca di dare una immagine globale del proprio legame e contrasto con l'amico, ma anche avversario, morto tragicamente nel 1975 attraverso il raccordo dei documenti che riporta, aggiungendo nuovi ricordi, nuove riflessioni e nuovi giudizi.\nIl libro, come dice lo stesso Fortini, \u00e8 un'autobiografia che tende a risolvere il senso dell'esistenza in prospettive morali e politiche e che, parlando di s\u00e9 attraverso Pasolini, ricerca i torti e le ragioni degli intellettuali nella seconda met\u00e0 del XX secolo.\nIl tono di questa autobiografia, che consiste in una lotta a corpo a corpo con l'immagine inquietante e che fa affiorare risentimenti e sensi di colpa di un altro, si presenta subito nelle lapidarie parole con le quali il libro si apre:\n\"Attraverso Pasolini\" \u00e8 sotto molti aspetti un libro ingrato e sconcertante, soprattutto per la natura postuma di questa lotta e per il modo in cui Fortini ripercorre con ostinazione tutte le forme di un dibattito politico-intellettuale ormai esaurito.\nTra le accuse che Fortini rivolge a Pasolini con particolare insistenza vi \u00e8 quella di \"irrealt\u00e0\". Egli lo accusa di non essere stato capace di riconoscere i dati veri della realt\u00e0 perch\u00e9 preso dalla sua presunta \"purezza\" vitale. Ma lo stesso Fortini ad un certo punto ammette di aver proiettato sull'amico la propria \"irrealt\u00e0\". Entrambi infatti hanno sempre ricercato, pur in ambiti diversi, la \"purezza\" in modo ossessivo. Pasolini l'aveva cercata identificandosi nelle persone e nelle cose, Fortini nella ideologia di una possibile identificazione con il percorso della storia per poter arrivare ad un possibile futuro."}
{"id": "652685", "revid": "6923", "url": "https://it.wikipedia.org/wiki?curid=652685", "title": "Nissan Skyline GT-R", "text": "La Nissan Skyline GT-R \u00e8 un'autovettura prodotta dalla casa automobilistica nipponica Nissan a partire dal 1969 sino al 1973 e in seguito dal 1989 al 2002 quando \u00e8 stata sostituita dalla Nissan GT-R. Fa parte della serie \"Skyline\", nome utilizzato dalla Nissan sin dal 1957 e comprendente vari tipi di automobile di classe \"media\".\nPrima generazione (1969-1972) KPGC10.\nIl primo modello di GT-R (che stava per \"Gran Turismo Racer\") fu la \"KPGC10\"; presentata al salone dell'automobile di Tokyo nel 1968 e in vendita dall'anno successivo, era una vettura a trazione posteriore, inizialmente disponibile solamente in versione berlina quattro porte. Venne creata specificatamente per un impiego sportivo ottenendo numerose vittorie grazie alle sue prestazioni. Queste erano in gran parte dovute all'impiego del propulsore S20 DOHC a 24 valvole gestito da un cambio a cinque rapporti. Tale motore era ereditato dalla Prince R380 e grazie all'impiego inizialmente di carburatori Weber e, in seguito, di iniezione Lucas nelle ultime versioni erogava una potenza di 250 CV.\nNel 1971 fece la sua comparsa il modello in configurazione coup\u00e9 detta Hakosuka. Per questioni di aerodinamicit\u00e0 la vettura venne allargata e fu inserita un'ala posteriore per meglio gestire i flussi dell'aria. La maneggevolezza fu migliorata con l'inserimento di nuovi pneumatici allargati. Nonostante la meccanica fosse rimasta invariata, le prestazioni migliorarono.\nDella prima serie ne risultano essere stati costruiti 1.945 esemplari.\nSeconda generazione (1973) KPGC110.\nNel settembre 1972, al salone dell'automobile di Tokyo, venne presentata la seconda generazione della GT-R con un esemplare in configurazione sportiva denominato \"H/T 2000GT\".\nNel 1973 fu avviata la produzione di serie. Conosciuta come Kenmeri, era ancora dotata di un motore S20 2.0 6 cilindri in linea DOHC da 1.989 cm\u00b3 gestito da un cambio manuale a 5 marce. L'impianto frenante implementava freni a disco su tutte le ruote.\nLa vettura era leggermente aumentata nelle sue dimensioni esterne, ora di 4.460 mm di lunghezza, 1.695 di larghezza e 1.380 di altezza; l'intera linea era stata rivista per renderla pi\u00f9 aerodinamica. A causa delle nuove pi\u00f9 stringenti norme anti-inquinamento e della crisi petrolifera degli anni 70, la vettura venne per\u00f2 prodotta solamente per quattro mesi e in 197 esemplari.\nDa quel momento e per 16 anni la versione GT-R spar\u00ec dai listini Nissan.\nTerza generazione (1989-1994) R32.\nNel 1989 venne introdotta la terza generazione della GT-R; la nuova vettura era dotata di un propulsore sei cilindri in linea DOHC 2.6 RB26DETT dalla potenza di 276 CV e dalla coppia di 361 Nm, gestito da un cambio manuale a cinque marce. La trazione era integrale mentre le sospensioni sfruttavano la configurazione multilink. L'impianto frenante era costituito da freni a disco ventilati.Dopo la presentazione, la R-32 venne impiegata da vari team privati nell'All Japan Touring Car Championship (campionato giapponese per vetture turismo) dal 1990 al 1994 e nel 1993 ottenne il record imbattuto di 29 vittorie. Tra le conquiste pi\u00f9 in vista spicca il trionfo alla 12 ore di Tsukuba del 1993. Tra i vari esemplari da corsa spiccava quella in dotazione al ZEXEL Racing Team, il quale era provvisto di un propulsore potenziato a 400 CV. Ancora pi\u00f9 importante fu il modello appartenente al Calsonic Racing Team, autore della maggior parte delle vittorie della R32.\nPer essere omologata nelle competizioni del gruppo A, ci fu bisogno di realizzare un certo numero di modelli stradali di quella che sarebbe diventata poi la versione da competizione. Per questo motivo la Nismo cre\u00f2 560 esemplari della cosiddetta \"Group A Evolution\". Tutti i modelli avevano la sola colorazione grigio canna di fucile ed avevano elementi aerodinamici supplementari rispetto al modello base per migliorare l'aerodinamicit\u00e0 complessiva della vettura.\nNel 1991 fu realizzata la versione N1 in 228 esemplari che presentavano il propulsore potenziato e la totale assenza di elementi non indispensabili ai fini sportivi, come l'ABS, il climatizzatore o l'impianto audio.\nNel 1993 venne introdotta la versione V-Spec (Victory Specification) che aveva a disposizione un impianto frenante sportivo prodotto dalla Brembo. Un anno dopo venne creata la V-Spec II, dove l'unica aggiunta furono degli pneumatici pi\u00f9 larghi. Negli Usa questo modello di Skyline \u00e8 stato spesso soprannominato \"Godzilla\", con l'obiettivo di sottolineare l'estrema evoluzione tecnologica riversata nella progettazione dell'auto. La R32, secondo molti, ha infatti rappresentato per la prima met\u00e0 degli anni 90 un punto di riferimento nella produzione automobilistica giapponese.\nAl termine della produzione ne risultano essere stati costruiti 43.934 esemplari.\nQuarta generazione (1995-1998) R33.\nNel 1995 venne lanciata la quarta generazione che era stata anticipata con una concept car al salone automobilistico di Tokyo del 1993. La linea era stata ridisegnata leggermente mentre la meccanica rimaneva sostanzialmente invariata, con il mantenimento del propulsore RB26DETT da 276 CV di potenza e la dotazione di serie dei freni Brembo introdotti sulla R32 V-Spec; ne fu realizzata anche la versione V-Spec, dotata del sistema di trazione integrale \"ATTESA E-TS Pro\", del differenziale Active Limited Slip e dell'ABS.\nNel 1995 la Nissan decise di iscrivere la GT-R nella 24 Ore di Le Mans, ma per farla competere nella classe GT vi era necessit\u00e0 di costruire un esemplare stradale con le stesse caratteristiche tecniche della vettura da competizione. Ci\u00f2 porto alla costruzione da parte della Nismo della GT-R LM, dotata di un propulsore RB26DETT Turbo che erogava 375 CV di potenza e 373 Nm di coppia. Il motore era gestito da un cambio manuale a sei velocit\u00e0, mentre l'impianto frenante era costituito da freni a disco ventilati.\nLa GT-R LM che venne schierata al via della corsa del 1995 aveva invece 600 CV di potenza e 660 Nm di coppia ed era inoltre dotata della sola trazione posteriore. Pilotata dai piloti Hideo Fukuyama, Masahiko Kondo e Shunji Kasuya, la Skyline numero 22 riusc\u00ec a classificarsi 10\u00b0 assoluta e 5\u00b0 di classe. L'anno successivo la GT-R LM numero 23 pilotata da Kazuyoshi Hoshino, Masahiro Hasemi, e Toshio Suzuki giunse 15\u00b0 assoluta e 10\u00b0 di classe.\nNel 1997 la Nismo realizz\u00f2 una versione speciale della R33 denominata 400R (dove 400 indica il numero di cavalli e R sta per Racing). Il propulsore di serie venne sostituito con un modello RBX-GT2 costruito dalla Reinik che erogava appunto 400 CV e 470 Nm di coppia. L'intera aerodinamica era stata rinnovata con l'aggiunta di nuovi elementi aerodinamici. Questi aggiornamenti permettevano alla vettura di avere una velocit\u00e0 massima di 300\u00a0km/h, con un'accelerazione da 0 a 100\u00a0km/h in 4 secondi. Ne furono costruite 44.\nNel 1998, ultimo anno di produzione della vettura, venne lanciata una versione speciale in configurazione berlina 4 porte. La realizzazione del veicolo era stata affidata a una societ\u00e0 affiliata della Nissan, la Autech Japan. Era equipaggiata con un propulsore RB26DETT 2.6 turbo e aveva in dotazione le sospensioni multilink e e il sistema a quattro ruote sterzanti HICAS. Era inoltre montato l'ATTESA-ETS, il ripartitore di coppia elettronico. Il design \u00e8 stato leggermente rivisto in alcuni elementi rispetto al modello di serie. Ne \u00e8 stata realizzata anche una versione curata dalla Nismo che implementa nuovi elementi aerodinamici realizzati in carbonio e nuovi componenti meccanici come turbo, intercooler e centralina rimappata per incrementare la potenza a 380 CV.\nOltre che a Le Mans, la R33 venne schierata anche nel JGTC dove, nel 1998, la GT-R schierata dal team Pennzoil riusci a conquistare il titolo piloti con \u00c9rik Comas e Masami Kageyama. La vettura aveva la potenza del propulsore RB26DETT aumentata a oltre 500 CV. Oltre alla Pennzoil altri team che impiegarono la GT-R furono i team Unisia Jecs, Zexel e Kure.\nNel 2000 l'azienda HKS ha realizzato una versione speciale della R33 in configurazione dragster. L'intera vettura era stata alleggerita eliminando ogni elemento superfluo e molte parti sono state rimpiazzate con componenti in carbonio. Il propulsore \u00e8 stato potenziato fino ad ottenere 1011 CV, tanto da ottenere nel 2001 il record di vettura pi\u00f9 veloce con trazione integrale. Venne schierata con successo nella Drag Combat che si tenne in Australia, con al volante il pilota Tetsuya Kawasaki.\nQuinta generazione (1999-2002) R34.\nLa quinta generazione del modello, presentata nel gennaio del 1999, curiosamente presentava una diminuzione degli ingombri esterni, passati da una lunghezza di 4.675 mm della R33 ai 4.600 attuali, aumentando di 5 millimetri in larghezza, dai 1.780 ai 1.785 mm.Il motore che equipaggia la R34, l'RB26DETT, sei cilindri in linea di 2568 cm\u00b3 sovralimentato mediante l'ausilio di due turbocompressori, riusciva a erogare 340 CV con una coppia di 384 Nm. L'auto era dotata di trazione integrale, di ruote posteriori sterzanti di pochi gradi e di un sistema di controllo elettronico della trazione conosciuto con l'acronimo di Attesa-Ets (Advanced Total Traction Engineering System for All: Electronic Torque Split).\nLa velocit\u00e0 massima dichiarata dalla casa era di 265\u00a0km/h autolimitata a 250\u00a0km /h con un'accelerazione da 0 a 100\u00a0km/h in 4.9 secondi. Alcune R34 sono state fornite dalla Nissan a diversi dipartimenti di polizia del Giappone come autopattuglie.\nNel 1999 \u00e8 stata realizzata la versione V-Spec. Era caratterizzata da sospensioni sportive irrigidite e dall'adozione del sistema ATTESA-ETS Pro. L'altezza del veicolo era stata diminuita, era stato rinnovato il quadro strumenti con l'introduzione di nuovi indicatori ed erano stati aggiunti diversi componenti aerodinamici.\nCome avvenuto per le precedenti R32 e R33, anche per la R34 era disponibile la versione N1. Dotata di speciale omologazione, era stata spogliata di qualsiasi cosa non fosse funzionale alla guida sportiva, eccezion fatta per il sistema ABS che era stato mantenuto. Come propulsore \u00e8 stato impiegato un 2.6L RB26DETT sei cilindri twin-turbo.\nNel 2000 venne lanciata la V-Spec II; rispetto al modello precedente aveva sospensioni pi\u00f9 rigide, un cofano motore in fibra di carbonio su cui era praticata una presa d'aria NACA, una nuova pedaliera in alluminio e nuovi sedili sportivi in panno nero. Due anni dopo fu costruita la V-Spec II Nur, dedicata al circuito automobilistico del N\u00fcrburgring. Come propulsore era equipaggiato un RB26DETT 2.6 sei cilindri da 450 CV di potenza derivato dalla N1 che era gestito da un cambio manuale a sei rapporti.\nNel 2002 si pens\u00f2 alla realizzazione della versione M-Spec, dove la M stava per Mizuno, che era all'epoca l'ingegnere capo della Nissan. Questa R34 era dotata di ammortizzatori Ripple control, sospensioni migliorate, una nuova barra anti-rollio posteriore irrigidita e interni in pelle con sedili anteriori riscaldati.\nNel 2003 \u00e8 stata lanciata la versione Nismo Z-Tune. Costruita in soli 20 esemplari, la vettura presenta numerose componenti di tipo sportivo derivante dalle auto da competizione, come per esempio strutture di rinforzo in fibra di carbonio nel tunnel centrale e sui duomi degli ammortizzatori sia anteriori che posteriori. L'assetto regolabile \u00e8 stato curato dalla Sachs e il sistema di trazione integrale Attesa-Pro \u00e8 stato riprogrammato nella centralina per inviare pi\u00f9 coppia alle ruote poste anteriormente. \u00c8 equipaggiata con un propulsore RB28DETT 2.8 dotato di due IHI sportive che gli permettono di erogare 500 CV con 540 Nm di coppia. L'impianto frenante \u00e8 stato fornito dalla Brembo mentre la frizione \u00e8 a doppio disco in rame. L'albero di trasmissione \u00e8 costruito in carbonio per contenere il peso mentre il terminale di scarico \u00e8 in titanio.\nL'aerodinamica della vettura \u00e8 stata migliorata con l'aggiunta di passaruota allargati, paraurti con prese d'aria maggiorate, minigonne laterali e posteriori, spoiler posteriore con aletta regolabile in carbonio e cofano motore con sfiati maggiorati in carbonio. I cerchi di tipo Racing sono stati realizzati direttamente dalla Nismo.\nCome la precedente R33, la R34 venne impiegata a partire dal 1999 nel JGTC. Sulla GT-R sponsorizzata Pennzoil il pilota \u00c9rik Comas si riconferm\u00f2 come campione per il secondo anno consecutivo. Con l'avvento del Super GT, la Nismo GT-34 non manc\u00f2 di parteciparvi e nel 2000, nella classe GT500, conquist\u00f2 il secondo posto nel campionato costruttori grazie alle vetture pilotate da U. Katayama e M. Krumm (del team Castrol Nismo) e da \u00c9rik Comas e Masami Kageyama (del team Loctite Nismo). Altre squadre che impiegarono la GT-R R34 furono la Calsonic e la Arta Zexel."}
{"id": "652688", "revid": "87128", "url": "https://it.wikipedia.org/wiki?curid=652688", "title": "Valle del Pellice", "text": ""}
{"id": "652694", "revid": "729019", "url": "https://it.wikipedia.org/wiki?curid=652694", "title": "Lentinus", "text": "Lentinus Fr., Syst. orb. veg. (Lund): 77 (1825)\nAppartengono al genere Lentinus specie di funghi con carpofori di dimensioni medio o medio-grandi, solitamente lignicoli, e quindi non putrescibili, con le seguenti caratteristiche:\nCommestibilit\u00e0 delle specie.\nTrascurabile, spesso perch\u00e9 la carne \u00e8 troppo coriacea.&lt;br&gt;\nPoche le specie eduli, svariate quelle non commestibili.&lt;br&gt;\nNon sono presenti specie tossiche.\nSpecie di Lentinus.\nLa specie tipo \u00e8 il Lentinus crinitus (L.) Fr. (1825). Si elencano di seguito alcune specie:"}
{"id": "652701", "revid": "31360", "url": "https://it.wikipedia.org/wiki?curid=652701", "title": "Automobile elettrica", "text": ""}
{"id": "652703", "revid": "73537", "url": "https://it.wikipedia.org/wiki?curid=652703", "title": "Deserto Namib", "text": ""}
{"id": "652704", "revid": "287204", "url": "https://it.wikipedia.org/wiki?curid=652704", "title": "Argyropelecus hemigymnus", "text": "L'ascia d'argento o pesce ascia o pesce accetta (Argyropelecus hemigymnus) \u00e8 un pesce abissale della famiglia Sternoptychidae.\nDistribuzione e habitat.\nQuesto pesce \u00e8 diffuso nell'Oceano Atlantico e nel mar Mediterraneo, mar Adriatico compreso.\nVive a grandi profondit\u00e0, fino a 3000\u00a0m ed ha abitudini pelagiche. Compie migrazioni a profondit\u00e0 inferiori durante la notte.\nDescrizione.\nHa una sagoma assolutamente inconfondibile, alta e pressoch\u00e9 trapezoidale la parte anteriore, con una spina acuta su entrambi gli \"spigoli\" nella parte inferiore e molto pi\u00f9 sottile nel segmento caudale. Gli occhi sono molto grandi, telescopici e rivolti verso l'alto. La bocca \u00e8 molto grande, dorsale. La pinna dorsale, breve, \u00e8 preceduta da alcune spine e seguita da una pinna adiposa lunga e stretta. Le pinne pettorali sono lunghe e inserite in basso. La pinna caudale \u00e8 grande e forcuta. I fotofori sono grandi, in numero di 35, disposti lungo il profilo ventrale del corpo e suddivisi in sei gruppi.\nIl colore dell'animale \u00e8 argenteo, molto lucente. La luce emessa dai fotofori \u00e8 rosea.\nMisura fino a 6\u00a0cm di lunghezza.\nAlimentazione.\nSi ciba soprattutto di crostacei planctonici.\nRiproduzione.\nSi riproduce tutto l'anno, con un massimo in primavera, le uova sono galleggianti e se ne schiude una larva che assume l'aspetto tipico dell'adulto a circa 7\u00a0mm di lunghezza.\nBiologia.\nCome molti altri pesci abissali questa specie si pu\u00f2 trovare spiaggiata sulle coste dello Stretto di Messina. Questi spiaggiamenti permisero nel XIX secolo di studiare la fauna abissale quando ancora non erano possibili le spedizioni oceanografiche."}
{"id": "652710", "revid": "8660", "url": "https://it.wikipedia.org/wiki?curid=652710", "title": "SilverBowl", "text": "Il Silverbowl \u00e8 la finale del campionato nazionale italiano di serie A2 di football americano. La vincente guadagna, quando il regolamento del campionato lo prevede, l'accesso alla fase finale del campionato di serie A1. Dal momento della scissione federale del 2008 il Silverbowl \u00e8 rimasto alla Federazione Italiana Football come finale del suo campionato di secondo livello, la Silver League. \nAlbo d'oro.\nSnow Bowl.\nTra il 1998 e il 2001 la Winter League \u00e8 stata il campionato di secondo livello, pertanto la sua finale - denominata Snow Bowl - sostitu\u00ec il SilverBowl.\nItalian Bowl LENAF.\nIn seguito alla scissione federale del 2008 il nome \"SilverBowl\" rimase di propriet\u00e0 della FIF. La LeNAF, affiliata a FIDAF, istitu\u00ec perci\u00f2 una propria finale denominata \"Italian Bowl\".\nSilverbowl FIDAF.\nA partire dal 2016, avendo la FIF chiuso le attivit\u00e0, il nome \"Silverbowl\" \u00e8 passato in uso alla FIDAF, che ha denominato in questo modo la finale del campionato di Seconda Divisione (precedentemente chiamata \"Italian Bowl\", nome a sua volta passato a indicare la finale di Prima Divisione in seguito a una controversia con la NFL sull'uso del nome \"Superbowl Italiano\") continuando la numerazione dal numero 23 (quindi considerando nel conteggio anche le finali non disputate fra il 2012 e il 2015)"}
{"id": "652715", "revid": "105335523", "url": "https://it.wikipedia.org/wiki?curid=652715", "title": "Trichomycetes", "text": "I Trichomycetes sono una classe cosmopolita di funghi che crescono nelle viscere di insetti, crostacei, e millepiedi che vivono in habitat di acqua dolce, marini, o terrestri."}
{"id": "652717", "revid": "599013", "url": "https://it.wikipedia.org/wiki?curid=652717", "title": "Leonardo Viti", "text": "La carriera.\nLa fama di \"Canapino\" (detto anche \"Canapino II\", in quanto anche il padre Enrico Viti era fantino ed era pure lui soprannominato \"Canapino\") si lega al Palio di Siena, corsa nella quale il fantino senese ha disputato ben 46 carriere, vincendone 3.\nViti esordisce al Palio a soli 18 anni, il 2 luglio 1960. La Chiocciola ha ricevuto in sorte la fortissima Uberta de Mores e affida le proprie chance al giovane fantino. Forse complice l'inesperienza e il deciso ostacolo della rivale Tartuca, Canapino parte attardato: quando riesce a staccarsi dalle retrovie e a lanciare Uberta, la battistrada Selva, con Tristezza su Tanaquilla, \u00e8 ormai imprendibile.\nLa prima vittoria giunge tre anni dopo. Il 2 luglio 1963 Canapino corre per la Pantera (che nel precedente Palio \u00e8 divenuta la \"nonna\") con il grande Topolone (in quella carriera ribattezzato Eucalipto). Il cavallo al tempo aveva mai vinto ma lasciava gi\u00e0 presagire la gloriosa strada che lo render\u00e0 grande (7 vittorie in tutto). Canapino parte benissimo, preceduto solo dal Montone con Rondone su Beatrice. Le due battistrada procedono in quest'ordine fino al Casato, quando Canapino raggiunge Rondone e, dopo uno scambio di nerbate, prende il comando. La potenza di Topolone \u00e8 evidentissima e consente alla Pantera di vincere e di \"scuffiarsi\" alla prima occasione.\nSeguono anni poco fortunati per Canapino, che nel 1966 si lega alla Tartuca. Gi\u00e0 al primo Palio (la turbolenta carriera dell'Assunta di quell'anno) con Canapino, la contrada di Castelvecchio subisce l'onta della \"purga\", con la rivale Chiocciola che vince con Canapetta su Beatrice. Nonostante ci\u00f2 la Tartuca rinnova la fiducia a Canapino, che il 2 luglio 1967 corre di nuovo su Topolone (ribattezzato in quella carriera Ettore). La carriera non parte nel migliore dei modi per la Tartuca, che all'ingresso della Lupa di rincorsa \u00e8 addirittura rigirata. Nonostante ci\u00f2 Canapino non demorde e tenta comunque una disperata rimonta. Alla testa della carriera si succedono Aquila e Bruco, finch\u00e9 una caduta generale porta in testa la Lupa e rimette improvvisamente in corsa la Tartuca. Lupa e Aquila guidano la corsa, ma all'inizio del terzo giro vengono sopravanzati da Istrice e Civetta. L'epilogo della gara \u00e8 incredibile. I fantini di Istrice e Civetta, rispettivamente Tristezza e Bazza, si ostacolano a vicenda e a San Martino non riescono a girare. La Lupa torna in testa, ma lo stremato cavallo Danubio si ferma, facendo cadere il fantino Canapetta. A quel punto Canapino si ritrova incredulo al comando e con lo zucchino calato sugli occhi taglia il terzo bandierino e regala ai tartuchini un Palio che sembrava gi\u00e0 perso.\nDopo una grossa delusione il 2 luglio 1968 (quando Canapino, col giubbetto del Montone su Sambrina, sfiora la vittoria ma esce battuto dal duello col quasi omonimo Canapetta, che vince per la Chiocciola), giunge per Canapino la terza vittoria. \u00c8 il Palio del 2 luglio 1971 e Canapino torna alla Pantera per montare la cavalla Mirabella. La mossa vede la Contrada di Stalloreggi partire fortissima, mentre le favorite Nicchio e Istrice restano attardate. A San Martino la Pantera precede il Drago e proprio l'Istrice e il Nicchio. Canapino e Morino, fantino dragaiolo, tentano ciascuno di ostacolare l'altro: ha la peggio Morino, che cade travolgendo anche Ciancone, al suo ultimo Palio, e Rondone (rispettivamente fantini di Istrice e Nicchio). Nello scontro pure Canapino rischia di cadere, ma perde solo lo zucchino e lancia Mirabella verso la vittoria.\nLa terza vittoria rester\u00e0 per\u00f2 anche l'ultima. Clamorosamente nei successivi 15 anni di attivit\u00e0 paliesca, Canapino non riuscir\u00e0 pi\u00f9 a vincere a Siena. L'ultimo Palio corso fu lo straordinario del 13 settembre 1986, quando difese i colori della Torre su Bizzarro.\nPresenze al Palio di Siena.\n\"Le vittorie sono evidenziate ed indicate in neretto.\"\n \nStatistiche.\nLe ben 46 partecipazioni con 3 vittorie, 2 per la Pantera e una per la Tartuca, rendono Canapino uno dei fantini con pi\u00f9 presenze nella storia del Palio di Siena. Ha corso almeno una volta per tutte le Contrade, eccezion fatta per Aquila, Oca e Onda.\nLe vittorie negli altri Palii.\nCome molti altri fantini senesi, Canapino ha preso parte a diverse edizioni del Palio di Asti. Qui ha colto una vittoria, nel 1986 per Nizza su Varigino (ribattezzato nell'occasione Elf).\nCanapino ha corso inoltre numerose edizioni del Palio di Legnano, ove ha trionfato nel 1978, nel 1980, nel 1982 e nel 1985 per la Contrada San Bernardino.\nHa vinto inoltre al Palio di Castiglion Fiorentino nel 1979 su Valsandro per il Cassero.\nInfine ha corso per ben 6 volte il Palio di San Pietro ad Abbiategrasso, vincendo 2 volte, nel 1983 e nel 1984, con il cavallo Valsandro per la Contrada del Gallo.\nIl Memorial Leonardo Viti.\nA partire dal 2007 \u00e8 stato istituito il \"Memorial Leonardo Viti\", serie di corse a pelo con cavalli purosangue e mezzosangue. Si svolge ad Acquaviva di Montepulciano"}
{"id": "652718", "revid": "1856513", "url": "https://it.wikipedia.org/wiki?curid=652718", "title": "Storia dell'auto elettrica", "text": "Questa pagina \u00e8 un breve riassunto della storia dell'auto elettrica.\nIntroduzione.\nL'auto elettrica a batteria (BEV, a inizio '900 chiamata anche \"elettromobile\") fu una tra i primi tipi di automobile ad essere inventata, sperimentata e commercializzata. Tra il 1832 ed il 1839 (l'anno esatto \u00e8 poco certo), l'imprenditore scozzese Robert Anderson invent\u00f2 la prima carrozza elettrica, nella sua forma pi\u00f9 rozza. Il professore Sibrandus Stratingh di Groningen, nei Paesi Bassi, progett\u00f2 una piccola auto elettrica, costruita dal suo assistente Christopher Becker nel 1835.\nIl miglioramento delle batterie, dovuto ai francesi Gaston Plant\u00e9 nel 1865 e Camille Faure nel 1881, consent\u00ec il fiorire dei veicoli elettrici. Francia e Gran Bretagna furono le prime nazioni testimoni dello sviluppo del mercato delle auto elettriche.: tra le aziende produttrici vi fu la francese Kri\u00e9ger.\nPochi anni prima del 1900, prima della preponderanza del potente, ma inquinante, motore a combustione interna, le auto elettriche detenevano molti record di velocit\u00e0 e di distanze percorse con una carica. Tra i pi\u00f9 notevoli di questi record \u00e8 stato l'infrangere la barriera dei 100\u00a0km/h di velocit\u00e0, raggiunta il 29 aprile del 1899 da Camille Jenatzy nel suo veicolo elettrico 'a forma di razzo', \"La Jamais Contente\", che raggiunse la velocit\u00e0 massima di 105,88\u00a0km/h. Per i modelli stradali la velocit\u00e0 massima di questi primi veicoli elettrici era ben oltre 32\u00a0km/h, velocit\u00e0 eccezionale per il tempo.\nI veicoli elettrici a batteria (BEV), prodotti dalle ditte Anthony Electric, Baker Electric, Detroit Electric ed altre, nel corso dei primi anni del XX secolo per un certo tempo vendettero di pi\u00f9 rispetto ai veicoli a benzina. A causa dei limiti tecnologici e costi delle batterie, e della mancanza di una qualsiasi tecnologia di controllo della carica e della trazione (a transistor o a valvola termoionica) persero interesse. In seguito questi veicoli vennero venduti con successo come town car (veicoli di quartiere o di paese) a clienti delle classi agiate, e venivano spesso commercializzati come veicoli appropriati al sesso femminile, a causa della loro operativit\u00e0 semplice, pulita e poco rumorosa, che non necessitava di frequenti rabbocchi dell'acqua del radiatore, dell'olio o sostituzioni delle candele o fermi mensili o annuali in officine specializzate come per il grafitaggio e la pulizia motore e molto altro.\nAlcuni modelli di veicoli elettrici prodotti.\nSono inclusi alcuni veicoli elettrici molto popolari presso il pubblico, che sono stati venduti, oppure dati in leasing, a flotte di vari comuni, oppure a trasporti interni di fabbriche, ospedali, universit\u00e0, ecc. (in ordine cronologico):"}
{"id": "652719", "revid": "1610933", "url": "https://it.wikipedia.org/wiki?curid=652719", "title": "Yak", "text": ""}
{"id": "652720", "revid": "827882", "url": "https://it.wikipedia.org/wiki?curid=652720", "title": "Vijaya", "text": ""}
{"id": "652721", "revid": "1305772", "url": "https://it.wikipedia.org/wiki?curid=652721", "title": "Lituano", "text": ""}
{"id": "652722", "revid": "73537", "url": "https://it.wikipedia.org/wiki?curid=652722", "title": "Erre moscia", "text": ""}
{"id": "652731", "revid": "484362", "url": "https://it.wikipedia.org/wiki?curid=652731", "title": "Storia della Bulgaria", "text": "La storia della Bulgaria include il periodo che inizia dai primi insediamenti nei territori della moderna Bulgaria, alla sua formazione come stato-nazione e comprende la storia del popolo bulgaro e della sua origine. I primi resti umani scoperti in quella che oggi \u00e8 la Bulgaria risalgono al 44.000 a.C. All'incirca nel 5000 a.C. esisteva gi\u00e0 una sofisticata civilt\u00e0 che produsse alcune delle prime ceramiche e delle prime opere di gioielleria al mondo. Dopo il 3000 a.C. fecero la loro comparsa nella penisola balcanica i traci. Nel 500 a.C. circa formarono il potente regno degli Odrisi, il quale successivamente entr\u00f2 in declino e cadde sotto il dominio persiano, macedone, celtico ed in seguito fu assorbito dall'impero romano. Questo insieme di popoli antichi fu quindi assimilato dagli slavi, che si stabilirono in modo permanente nella penisola balcanica dopo il 500 d.C.\nNel 632 d.C. i proto-bulgari, provenienti dall'Asia centrale, diedero vita ad uno Stato indipendente a nord del Mar Nero, che divenne noto come Grande Bulgaria sotto il dominio del khan Kubrat. La spinta espansionistica dei cazari port\u00f2 all'assoggettamento della Grande Bulgaria nella seconda met\u00e0 del VII secolo d.C.. Uno dei successori di Kubrat, Asparuh, migr\u00f2 con alcune delle trib\u00f9 bulgare nell'area intorno al delta del Danubio ed in seguito conquist\u00f2 la Mesia Superiore e la Mesia inferiore strappandole all'impero bizantino, espandendo il suo nuovo regno nella penisola balcanica.\nUn trattato di pace con Bisanzio nel 681 e la fondazione di una capitale bulgara permanente a Pliska, a sud del Danubio, segnano l'inizio del primo impero bulgaro. Il nuovo Stato raccoglieva i residui delle popolazioni trace e le nuove popolazioni slave sotto il dominio di un ristretto numero di proto-bulgari, dando inizio ad un lento processo di mutua assimilazione. Nei secoli successivi la Bulgaria si afferm\u00f2 come un impero potente, che estese il proprio dominio sui Balcani attraverso una tradizione militare aggressiva, che port\u00f2 allo sviluppo di un'identit\u00e0 etnica distinta. La sua popolazione differenziata culturalmente ed etnicamente si un\u00ec sotto un'unica religione, un'unica lingua ed un unico alfabeto che preserv\u00f2 la coscienza nazionale bulgara, a discapito delle invasioni e delle influenze straniere.\nNell'XI secolo il primo impero bulgaro croll\u00f2 sotto gli attacchi della Rus' di Kiev e dei bizantini, e divenne parte dell'impero bizantino fino al 1185, quando una rivolta guidata da due fratell, Asen e Pet\u0103r della dinastia Asen, ristabil\u00ec lo Stato bulgaro nella forma del secondo impero bulgaro. Dopo aver raggiunto il proprio apogeo negli anni trenta del XIII secolo, la Bulgaria entr\u00f2 in declino a causa di numerosi fattori, soprattutto per la posizione geografica che la rendeva vulnerabile ad attacchi simultanei e ad invasioni su pi\u00f9 lati. Una ribellione contadina, una delle poche di questo genere ad aver avuto successo nella storia, mise sul trono come zar il porcaro Ivailo. Il suo breve regno fu essenziale nel recupero, almeno parziale, dell'integrit\u00e0 dello Stato bulgaro. Ne segu\u00ec un periodo relativamente fiorente dopo il 1300, che ebbe termine nel 1371, quando la Bulgaria si divise in tre piccoli regni. Nel 1396, questi regni erano stati soggiogati dall'impero ottomano. In seguito all'eliminazione della nobilt\u00e0 e del clero bulgaro da parte dei turchi ottomani, la Bulgaria entr\u00f2 in una et\u00e0 di oppressione, di ristagno intellettuale e di malgoverno, che avrebbe lasciato la sua cultura distrutta ed isolata dal resto d'Europa per i successivi 500 anni. Una parte dell'eredit\u00e0 culturale bulgara fu assorbita dalla nascente cultura della Russia.\nCon il declino dell'impero ottomano a partire dall'inizio del XVIII secolo cominciarono ad emergere dei segni di ripresa della coscienza nazionale. Nel XIX secolo il Risorgimento bulgaro divenne una componente chiave della lotta per l'indipendenza, che sarebbe culminata nella fallita rivolta d'aprile nel 1876, che fu il motivo scatenante della Guerra russo-turca del 1877 e della successiva liberazione della Bulgaria. L'iniziale trattato di Santo Stefano fu rifiutato dalle grandi potenze occidentali, ed il successivo trattato di Berlino, restrinse i territori sotto la giurisdizione bulgara alla Mesia ed alla regione di Sofia. In questo modo molti bulgari rimasero al di fuori dei confini del nuovo Stato, e ci\u00f2 fu la motivazione che defin\u00ec l'approccio militaristico della Bulgaria negli affari regionali e la sua alleanza con la Germania in entrambe le guerre mondiali.\nDopo la seconda guerra mondiale la Bulgaria divenne uno Stato comunista, dominato da Todor \u017divkov per un periodo di 35 anni. Lo sviluppo economico della Bulgaria durante questa era si interruppe negli anni ottanta e il collasso del sistema comunista in Europa orientale segn\u00f2 un punto di svolta nello sviluppo del paese. Una serie di crisi economiche negli anni novanta lasci\u00f2 la maggior parte dell'industria e dell'agricoltura bulgara nel caos, anche se con l'elezione di Simeon Sakskoburggotski a primo ministro nel 2001 ebbe inizio un periodo di relativa stabilit\u00e0. La Bulgaria entr\u00f2 a far parte della NATO nel 2004 e dell'Unione europea nel 2007.\nPreistoria ed antichit\u00e0.\nI primi reperti umani ritrovati in Bulgaria sono stati disseppelliti nella grotta di Kozarnika, con un'et\u00e0 approssimativa di 1,6 milioni di anni. Questa grotta probabilmente contiene la prima testimonianza di un comportamento umano simbolico mai ritrovata. Inoltre nella grotta Magura sono stati ritrovati dei resti umani di 46.000 anni fa, che consistono in un paio di mandibole umane frammentate, ma non \u00e8 ancora chiaro se questi primi umani fossero in effetti Homo Sapiens o Uomini di Neanderthal. Le prime abitazione in Bulgaria, le abitazioni neolitiche di Stara Zagora, risalgono al 6.000 a.C. e sono tra le pi\u00f9 antiche strutture costruite dall'uomo scoperte fino ad oggi. Alla fine del neolitico si svilupparono le culture di Hamangia e di Vin\u010da sul territorio dell'odierna Bulgaria, Romania meridionale e Serbia orientale. Uno dei primi assembramenti di tipo urbano in Europa, Solnicata, si trovava nell'odierna Bulgaria.\nLa cultura di Varna, risalente all'et\u00e0 del rame (5000 a.C.), rappresenta la prima civilt\u00e0 con una sofisticata gerarchia sociale in Europa. Il punto focale di questa cultura \u00e8 la necropoli di Varna, scoperta agli inizi degli anni settanta del XX secolo. Viene utilizzata come mezzo per comprendere come funzionassero le prime societ\u00e0 europee, principalmente attraverso sepolture rituali ben conservate, ceramiche e reperti d'oro. Gli anelli dorati, i braccialetti e le armi cerimoniali scoperte in una delle tombe sono stati forgiati tra il 4600 ed il 4200 a.C., datazione che li rende il tesoro in oro pi\u00f9 antico mai scoperto al mondo. La cultura di Karanovo si svilupp\u00f2 contemporaneamente a quella di Varna, e viene utilizzata come calibro stratigrafico per la preistoria dell'intera regione balcanica.\nAlcune delle prime testimonianze della coltivazione dell'uva e dell'addomesticazione del bestiame sono associate con la cultura di Ezero, risalente all'et\u00e0 del bronzo. Le incisioni rupestri della grotta Magura risalgono allo stesso periodo, anche se rimane impossibile stabilire una data pi\u00f9 precisa.\nI traci.\nIl primo popolo a lasciare tracce durature ed un'eredit\u00e0 culturale in tutta la regione balcanica furono i traci. La loro origine rimane misteriosa. Si presuppone generalmente che una popolazione proto-tracia si sia sviluppata da una fusione di popoli indigeni e di popolazioni indoeuropee, avvenuta durante l'espansione indoeuropea durante l'et\u00e0 del bronzo quando questi ultimi si imposero sulle popolazioni preesistenti intorno al 1500 a.C. Gli artigiani traci adottarono le abilit\u00e0 manifatturiere delle civilt\u00e0 indigene precedente, specialmente nella lavorazione dell'oro. I traci erano generalmente disorganizzati, ma possedevano una cultura avanzata nonostante la mancanza di un proprio sistema di scrittura, e acquisirono una potente forza militare quando le varie trib\u00f9 formarono delle unioni sotto la pressione delle minacce esterne. Non raggiunsero mai una forma di unit\u00e0 nazionale al di l\u00e0 di alcuni brevi governi dinastici all'apice del periodo classico greco. In maniera simile ai galli o ad altri popoli celtici, si ritiene che la maggior parte dei traci vivessero in piccoli villaggi fortificati, solitamente in posizione elevata. Anche se il concetto di centro urbano non si svilupp\u00f2 fino al periodo romano, numerose strutture fortificate pi\u00f9 grandi servivano anche da centri regionali per il commercio. Nonostante la colonizzazione greca di alcune zone come Bisanzio, Apollonia ed altre citt\u00e0, i traci evitavano la vita urbana. Le prime colonie greche in Tracia vennero fondate nell'VIII secolo a.C.\nLe trib\u00f9 tracie rimasero divise fino a che il re Teres non ne unific\u00f2 la maggior parte nel regno degli Odrisi intorno al 500 a.C., che raggiunse il suo apice sotto il governo del re Sitalce (431\u2013424 a.C.) e di Cotys I (383\u2013359 a.C.). All'inizio della guerra del Peloponneso Sitalce strinse un'alleanza con gli ateniesi e nel 429 a.C. invase il regno di Macedonia (governato allora da Perdicca II) con un vasto esercito che comprendeva circa 150.000 guerrieri provenienti da altre trib\u00f9 tracie indipendenti. Cotys I d'altra parte entr\u00f2 in guerra contro gli ateniesi per il possesso dell'odierna penisola di Gallipoli. In seguito l'impero macedone incorpor\u00f2 il regno degli Odrisi e i traci divennero una componente inalienabile delle spedizioni intercontinentali sia di Filippo II che di Alessandro Magno.\nI celti.\nNel 298 a.C. alcune trib\u00f9 celtiche raggiunsero i territori dell'odierna Bulgaria e si scontrarono contro le truppe del re macedone Cassandro I presso il monte Emo (monti Balcani). I macedoni vinsero la battaglia, ma ci\u00f2 non arrest\u00f2 l'avanzata dei celti. Molte comunit\u00e0 tracie, indebolite dall'occupazione macedone, caddero sotto il dominio celtico.\nNel 279 a.C. uno degli eserciti dei celti, guidato da Comontorius, attacc\u00f2 la Tracia e riusc\u00ec nella conquista. Comontorius fond\u00f2 il regno di Tylis nell'odierna Bulgaria orientale. Il moderno villaggio di Tulovo probabilmente riporta il nome di questo regno di durata relativamente breve. Le interazioni culturali tra i traci ed i celti sono testimoniate da svariati oggetti che contengono elementi di entrambe le culture, come il carro di Mezek e quasi certamente il calderone di Gundestrup. Tylis resse fino al 212 a.C., quando i traci riuscirono a riguadagnare la loro posizione di dominio nella regione ed il regno si dissolse. Alcune piccole bande di celti sopravvissero nella Bulgaria occidentale. Una di queste trib\u00f9 erano i \"serdi\", da cui proviene il nome di \"Serdica\", l'antica designazione di Sofia. Anche se i celti rimasero nella penisola balcanica per pi\u00f9 di un secolo, la loro influenza nella regione fu modesta. Verso la fine del III secolo a.C. apparve una nuova minaccia per le popolazioni della Tracia: l'impero romano.\nIl periodo romano.\nNel 188 a.C. i romani invasero la Tracia e la guerra di conquista continu\u00f2 fino al 46 d.C. quando Roma ebbe finalmente il controllo totale della regione. Nel 46 d.C. i romani fondarono la provincia della Tracia. Nel IV secolo d.C. i traci avevano un'identit\u00e0 etnica composita, essendosi convertiti al cristianesimo ma mantenendo alcuni dei loro rituali pagani. I traco-romani divennero il gruppo etnico dominante della regione e crebbero anche tra le proprie file molti comandanti militari ed alcuni imperatori come Galerio e Costantino I. I centri urbani si svilupparono rapidamente, specialmente nei territori dell'odierna Sofia data l'abbondanza idrica. L'influsso di immigrati provenienti da ogni parte dell'imperi arricch\u00ec il panorama culturale locale; sono stati ritrovati templi dedicati ad Osiride e ad Iside anche sulla costa bulgara del Mar Nero.\nVerso la fine del III secolo d.C. Diocleziano divise la Tracia in quattro province pi\u00f9 piccole. In seguito durante il IV secolo d.C. un gruppo di goti raggiunsero la Bulgaria settentrionale e si stabilirono nella zona di Nicopolis ad Istrum. Fu qui che il vescovo goto Ulfila tradusse la Bibbia dal greco al gotico, creando l'alfabeto gotico. Fu il primo libro scritto in una lingua germanica, e per questa ragione Ulfila \u00e8 stato nominato almeno da uno storico \"il padre della letteratura germanica\". A causa della natura rurale della popolazione locale, il controllo romano sulla popolazione rimase debole, Nel V secolo gli unni di Attila attaccarono i territori della Bulgaria odierna e saccheggiarono svariati insediamenti romani. Alla fine del VI secolo gli avari organizzavano incursioni regolari nella Bulgaria settentrionale, preludio all'arrivo \"in massa\" degli slavi.\nDurante il VI secolo, la tradizionale cultura greco-romana era ancora influente, ma la filosofia e la cultura cristiana erano dominanti e cominciarono a sostituire la cultura precedente. A partire dal VII secolo il greco divenne la lingua predominante della struttura amministrativa, ecclesiastica e sociale dell'impero romano d'oriente sostituendo il latino.\nMedioevo.\nGli slavi.\nGli slavi si espansero dalla loro terra d'origine (si pensa comunemente che si trovasse nell'Europa orientale) all'inizio del VI secolo d.C. e si diffusero sulla maggior parte dell'Europa orientale e centrale, compresi quasi tutti i Balcani, dividendosi poi in tre grandi gruppi: slavi meridionali, occidentali e orientali. Di questi gli slavi meridionali si stabilirono nel territorio oggi bulgaro durante il VI secolo.\nLa maggior parte dei traci era stata ellenizzata o romanizzata, e gli ultimi residui di popolo tracio sopravvissero in alcune aree remote fino al V secolo d.C. Una parte degli slavi meridionali li assimil\u00f2 nella propria cultura, prima che l'\u00e9lite proto-bulgara incorporasse questi popoli nel primo impero bulgaro.\nI proto-bulgari.\nI proto-bulgari erano una popolazione semi-nomadica, che provenendo dall'Asia centrale si stabilirono nel II secolo d.C. nelle steppe a nord del Caucaso, tra il Mar Caspio ed il Mar Nero sulle rive del fiume Volga (allora nominato Itil). Una parte di essi emigrarono prima sulle coste settentrionali del Mar Nero, dove fondarono la Grande Bulgaria, e quindi nella penisola balcanica, creando il primo impero bulgaro.\nI proto-bulgari venivano governati da khan ereditari. Vi erano molte famiglie aristocratiche, i cui membri, che avevano titoli militari, formavano la classe governante. I proto-bulgari erano politeisti ma adoravano principalmente la loro suprema divinit\u00e0 Tangra.\nGrande Bulgaria.\nNel 632 il khan Kubrat unific\u00f2 le tre maggiori trib\u00f9 proto-bulgare: i kutrigur, gli utugur e gli onogonduri, formando cos\u00ec lo Stato che gli storici oggi chiamano Grande Bulgaria (noto anche come Onoguria). La Grande Bulgaria era situata tra il basso corso del fiume Danubio ad ovest, il mar Nero ed il mar d'Azov a sud, il fiume Kuban' ad est ed il fiume Donec a nord. La capitale era Fanagoria, situata sulle coste del mar d'Azov. Nel 635 Kubrat firm\u00f2 un trattato di pace con l'imperatore bizantino Eraclio I, espandendo il regno proto-bulgaro nella penisola balcanica. In seguito a Kubrat fu conferito il titolo di patrizio da Eraclio. Il regno non riusc\u00ec a durare dopo la morte di Kubrat. Dopo numerose guerre contro i cazari, i proto-bulgari vennero definitivamente sconfitti, portando alla dissoluzione della Grande Bulgaria nella seconda met\u00e0 del VII secolo, e la migrazione delle trib\u00f9 proto-bulgare che vivevano al suo interno.\nUno dei successori del khan Kubrat, Kotrag guid\u00f2 nove trib\u00f9 proto-bulgare verso nord, lungo le rive del fiume Volga, fino alla confluenza col fiume Kama, nel territorio dell'odierna Russia alla fine del VII secolo, fondando il regno dei bulgari del Volga. Il regno che stabilirono divenne il centro commerciale e culturale dell'intera area settentrionale, data la sua posizione strategica per creare un monopolio nel commercio tra i popoli arabi, i norreni e gli avari. I bulgari del Volga furono i primi a sconfiggere le orde mongole e a proteggere l'Europa per svariati decenni, ma dopo numerose invasioni mongole il regno dei bulgari del Volga venne distrutto ed i suoi abitanti uccisi o venduti come schiavi in Asia. Alcune trib\u00f9 bulgare si separarono e si diressero in Pannonia ed in Italia, a nord-ovest di Napoli, mentre altri bulgari cercarono rifugio con i Longobardi. Un altro gruppo di bulgari rimase nel territorio a nord del Mar Nero e del Mar d'Azov ma vennero presto sopraffatti dai cazari. Questi bulgari si convertirono all'ebraismo nel IX secolo, insieme ai cazari e vennero presto assimilati a quella popolazione.\nUn'altra trib\u00f9 bulgara, guidata dal khan Asparuh, fratello di Kotrag, si diresse ad ovest, occupando l'odierna Bessarabia meridionale. Dopo una guerra vittoriosa contro l'impero bizantino nel 680, il khanato di Asparuh conquist\u00f2 la Mesia e la Dobrugia e venne riconosciuto come stato indipendente dal relativo trattato di pace firmato con i bizantini nel 681. Questa data viene riconosciuta come l'anno della fondazione della Bulgaria ed Asparuh viene considerato il primo sovrano bulgaro. Un'altra trib\u00f9 bulgara, guidata dal fratello di Asparuh, Kuber si stabil\u00ec dapprima in Pannonia e poi si trasfer\u00ec in Macedonia.\nPrimo impero bulgaro.\nDurante il tardo impero romano le terre dell'attuale Bulgaria erano organizzate in varie province, la \"Scizia\" (Scythia Minor), la \"Mesia\" (Superiore e Inferiore), la \"Tracia\", la \"Macedonia\", la \"Dacia\" (Costiera e Interna) e la \"Dardania\" ed aveva una popolazione mista di traci, greci e daci, molti dei quali parlavano sia greco sia una parlata derivata dal latino. Varie ondate consecutive di popolazioni slave durante il VI ed il VII secolo portarono ad un cambio radicale della demografia della regione e ad una quasi completa \"slavizzazione\".\nAll'inizio dell'VIII secolo l'imperatore bizantino Giustiniano II chiese al khan bulgaro Tervel di formare un'unione contro gli arabi, che minacciavano di invadere l'impero da sud. Le forze unite sconfissero gli arabi ed il khan Tervel ricevette il titolo bizantino di \"Cesare\", inteso come immediatamente al di sotto di rango dell'imperatore, \"Augusto\". Sotto il khan guerriero Krum (802-814), la Bulgaria si espanse verso nord e verso sud, occupando le terre tra il medio Danubio e il fiume Moldava, ovvero l'intero territorio dell'attuale Romania, Sofia nell'809 ed Adrianopoli nell'813 e minacciando la stessa Costantinopoli. Il khan Krum promulg\u00f2 una riforma legislativa per ridurre la povert\u00e0 e rafforzare i legami sociali nel suo vasto Stato.\nDurante il regno del khan Omurtag (814-831), il confini settentrionali con l'Impero franco vennero fissati sulle rive del corso medio del Danubio e magnifici palazzi, templi pagani, residenze dei governatori, fortezze, cittadelle terme e stazioni termali vennero costruiti nella capitale Pliska, soprattutto in pietra. Sotto il governo di Boris I (852-889) i bulgari divennero cristiani e il patriarca ecumenico di Costantinopoli si accord\u00f2 per consentire un arcivescovato autonomo bulgaro a Pliska. Due missionari di Costantinopoli San Cirillo e San Metodio crearono e svilupparono l'alfabeto glagolitico, che venne adottato dall'Impero bulgaro intorno all'886. Lo sviluppo dell'alfabeto e la conseguente codificazione scritta della lingua bulgara antica diedero origine ad una ricca attivit\u00e0 letteraria e culturale centrata sulla Scuola letteraria di Preslav e la Scuola di Ocrida, stabilite per ordine di Boris I nell'886.\nAll'inizio del IX secolo venne sviluppato un nuovo alfabeto, l'alfabeto cirillico, sulla base dell'alfabeto greco e del glagolitico corsivo alla Scuola di Preslav. Secondo altre versioni dei fatti il nuovo alfabeto venne creato alla Scuola di Ocrida da San Clemente di Ocrida, uno studioso bulgaro e discepolo dei santi Cirillo e Metodio. Tra la fine del IX secolo e l'inizio del X secolo, la Bulgaria si estese all'Epiro e alla Tessaglia al sud, alla Bosnia ad ovest e controllava l'intera Romania attuale a nord.\nUno Stato serbo nacque come dipendenza dell'Impero bulgaro. Sotto lo zar Simeone I, detto Simeone il Grande, che fu educato a Costantinopoli, la Bulgaria torn\u00f2 ad essere una minaccia seria per l'Impero bizantino. Simeone mirava a prendere Costantinopoli e diventare imperatore sia dei bulgari sia dei greci e combatt\u00e9 una serie di guerre con i bizantini durante il suo lungo regno (893-927). Il confine meridionale alla fine del suo regno raggiungeva il Peloponneso rendendolo il pi\u00f9 potente stato dell'Europa orientale in quel periodo. Simeone si proclam\u00f2 \"Zar dei bulgari e dei greci\", un titolo che venne riconosciuto dal papa, ma naturalmente non dall'imperatore bizantino. Si raccontava che la nuova capitale Preslav potesse rivaleggiare con Costantinopoli, mentre la nuova chiesa ortodossa bulgara indipendente divenne il primo nuovo patriarcato al di fuori della Pentarchia e le traduzione bulgare dei testi cristiani si diffusero tra tutti i popoli slavi del periodo.\nDopo la morte di Simeone, la Bulgaria si ritrov\u00f2 indebolita dalle continue guerre contro i croati, i magiari, i peceneghi ed i serbi, e dalla diffusione dell'eresia bogomila. Due attacchi consecutivi da parte della Rus' di Kiev e dell'impero bizantino ebbero come risultato la conquista della capitale Preslav da parte dell'esercito bizantino nel 971. Sotto la guida di Samuele, la Bulgaria riusc\u00ec in qualche modo a riprendersi da questi attacch\u00ec ed a conquistare la Serbia e la Duklja.\nLa Bulgaria sotto il governo bizantino.\nNel 986, l'imperatore bizantino Basilio II intraprese una campagna per conquistare la Bulgaria. Dopo una guerra durata diversi decenni, inflisse una sconfitta decisiva ai bulgari nel 1014 e complet\u00f2 la propria campagna quattro anni dopo. Nel 1018, dell'ultimo zar bulgaro, Ivan Vladislav, la maggior parte della nobilt\u00e0 bulgara scelse di unirsi all'impero romano d'oriente. La Bulgaria perse cos\u00ec la propria indipendenza e rimase assoggettata a Bisanzio per pi\u00f9 di un secolo e mezzo. Con il collasso dello Stato, la chiesa bulgara ricadde sotto il dominio degli ecclesiasti bizantini, che ottennero il controllo dell'arcivescovato di Ocrida.\nNon rimangono testimonianze di una resistenza bulgara su larga scala o di una qualche rivolta della popolazione o della nobilt\u00e0 bulgara nel primo decennio dopo l'affermazione del dominio bizantino. Data l'esistenza di alcuni inconciliabili oppositori ai bizantini come Krakra, Nikulica, Draga\u0161 e altri, sembra difficile spiegare una cos\u00ec apparente passivit\u00e0. Alcuni storici danno come spiegazione la conseguenza delle concessioni che Basilio II fece alla nobilt\u00e0 bulgara per guadagnarsi la loro fedelt\u00e0. In primo luogo Basilio II garant\u00ec l'indivisibilit\u00e0 della Bulgaria all'interno dei precedenti confini geografici e non abol\u00ec ufficialmente il governo locale della nobilt\u00e0 bulgara, che divenne parte dell'aristocrazia bizantina con i titoli di arconti e strateghi. In secondo luogo alcuni decreti di Basilio II riconobbero l'autocefalia dell'arcivescovato bulgaro di Ocrida e ne fissarono i confini, assicurando la continuit\u00e0 delle diocesi gi\u00e0 esistenti al tempo di Samuele, le loro propriet\u00e0 ed altri privilegi.\nDopo la morte di Basilio II, l'imper\u00f2 entr\u00f2 in un periodo di instabilit\u00e0. Nel 1040 Peter Deljan organizz\u00f2 una rivolta su larga scala, ma non riusc\u00ec a ristabilire lo Stato bulgaro e fu ucciso. In seguito il potere bizantino pass\u00f2 alla dinastia dei Comneni, che interruppe il periodo di profondo declino in cui versava l'impero. Durante questo periodo lo Stato bizantino godette di un secolo di stabilit\u00e0 e di progresso. Nel 1180 mor\u00ec l'ultimo discendente della abile dinastia dei Comneni, Manuele I, e venne rimpiazzato dalla dinastia, relativamente incompetente, degli Angeli, permettendo ad alcuni nobili bulgari di organizzare una rivolta.\nSecondo impero bulgaro.\nNel 1185 Pietro ed Asen, nobili di origine mista bulgara, cumana e valacca, guidarono una ribellione contro il governo bizantino e Pietro dichiar\u00f2 se stesso zar con il nome di Pietro II (conosciuto anche come Teodoro Pietro o Pietro IV). L'anno seguente i bizantini furono costretti a riconoscere l'indipendenza della Bulgaria. Pietro si dichiar\u00f2 \"zar dei bulgari, dei greci e dei valacchi\".\nIl risorto Stato bulgaro occup\u00f2 i territori tra il Mar Nero, il Danubio ed i Monti Balcani, inclusa una parte della Macedonia orientale e la valle della Morava. Esercitava inoltre il proprio controllo sulla Valacchia e sulla Moldavia. Lo zar Kalojan (1197-1207) sigl\u00f2 un'unione con il papato, assicurandosi cos\u00ec il titolo di \"rex\", pur desiderando invece il riconoscimento di \"imperatore o di \"zar\". Condusse diverse guerre contro l'Impero bizantino e (dopo il 1204) contro i cavalieri della quarta crociata, conquistando larga parte della Tracia e dei monti Rodopi, cos\u00ec come l'intera Macedonia. Nella battaglia di Adrianopoli nel 1205, Kalojan inflisse una dura sconfitta alle forze dell'impero latino e ne limit\u00f2 cos\u00ec l'autorit\u00e0 gi\u00e0 dal primo anno di esistenza. Il potere degli ungheresi e dei serbi evit\u00f2 ulteriori espansioni significative ad ovest e a nord-ovest. Durante il regno di Ivan Asen II (1218-1241), la Bulgaria divenne di nuovo una potenza regionale, occupando Belgrado e l'attuale Albania. In un'iscrizione a T\u0103rnovo nel 1230 egli intitolava se stesso \"In Cristo il Signore Zar fedele e autocrate dei bulgari, figlio del vecchio Asen\". Il patriarcato ortodosso bulgaro venne ripristinato nel 1235 con l'approvazione di tutti i patriarcati orientali, ponendo fine all'unione con il papato. Ivan Asen II aveva una reputazione di governante saggio e umano e diede l'avvio alle relazioni con l'occidente cattolico, specialmente con Venezia e Genova, per ridurre l'influenza dei bizantini sul proprio paese. T\u0103rnovo divenne un importante centro religioso ed economico, una \"terza Roma\", a differenza di Costantinopoli, ormai in pieno declino. In modo simile a Simeone il Grande durante il primo impero, Ivan Asen II estese il territorio bulgaro fino alle coste dei tre mari intorno alla penisola balcanica (il mar Adriatico, il mar Egeo ed il mar Nero), annesse Medea, l'ultima delle fortezze prima delle mura di Costantinopoli e assedi\u00f2 senza successo la citt\u00e0 nel 1235.\nLa potenza militare ed economica del paese cominci\u00f2 a declinare dopo la fine della dinastia degli Asen nel 1257, in seguito a conflitti interni, ai continui attacchi dei bizantini e dei magiari ed alla dominazione mongola. Lo zar Teodoro Svetoslav (1300\u20131322) ristabil\u00ec il prestigio bulgaro durante il suo regno, ma solo temporaneamente. L'instabilit\u00e0 politica continu\u00f2 ad aumentare e la Bulgaria cominci\u00f2 a perdere gradualmente i propri territori. Questa situazione condusse ad una rivolta contadina, guidata dal porcaro Ivailo, che riusc\u00ec infine a sconfiggere le forze dello zar ed a salire al trono.\nAd ogni modo la Bulgaria indebolita del XIV secolo non aveva speranze contro la nuova minaccia proveniente da sud, i turchi ottomani, che sbarcarono per la prima volta in Europa nel 1354. Nel 1371 le divisioni faziose tra i boiardi e la diffusione del bogomilismo avevano distrutto l'unit\u00e0 del secondo impero bulgaro, che si divise in tre piccoli regni, il regno di Vidin, il regno di T\u0103rnovo e il despotato di Dobrugia, pi\u00f9 numerosi principati semi-indipendenti che si combattevano l'un l'altro, oltre che contro i bizantini, i magiari, i serbi, i veneziani ed i genovesi. Gli ottomani incontrarono una debole resistenza nella conquista di questi tre stati. Nel 1362 essi presero Filippopoli (l'odierna Plovdiv), e nel 1382 conquistarono Sofia. Gli ottomani quindi rivolsero le loro attenzioni verso i serbi, che sopraffecero nella battaglia di Kosovo Polje nel 1389. Nel 1393 occuparono T\u0103rnovo dopo un assedio di tre mesi. Nel 1396 il Regno di Vidin venne occupato, ponendo definitivamente fine al secondo impero bulgaro.\nLa Bulgaria sotto il governo ottomano.\nNel 1393 i turchi ottomani conquistarono la citt\u00e0 di T\u0103rnovo, capitale del secondo impero bulgaro, dopo un assedio di tre mesi. Nel 1396 il regno di Vidin cadde dopo la sconfitta di una crociata cristiana nella battaglia di Nicopoli, dopo cui gli ottomani riuscirono a piegare definitivamente ogni resistenza bulgara e ad occupare il paese.\nFu organizzata quindi una crociata polacco-magiara comandata da Ladislao III di Polonia per liberare le terre bulgare e i Balcani nel 1444 ma i turchi emersero vittoriosi dalla battaglia di Varna.\nLe nuove autorit\u00e0 smantellarono le istituzioni bulgare e integrarono la chiesa bulgara originariamente indipendente nel patriarcato ecumenico di Costantinopoli (anche se un piccolo arcivescovato bulgaro indipendente sopravvisse ad Ocrida fino al gennaio 1767). Le autorit\u00e0 turche distrussero molte delle fortezze medievali bulgare per impedire future rivolte. Le citt\u00e0 e le aree dove i turchi conquistarono il predominio rimasero gravemente sottopopolate fino al XIX secolo. Gli ottomani riorganizzarono i territori bulgari come il beilicato di Rumelia, governati da un \"beylerbey\" a Sofia. Questo territorio, che includeva la Mesia, la Tracia e la Macedonia, era suddiviso in vari \"sangiaccati\" (\"sancaklar\"), ognuno governato da un \"sancakbey\" facente campo al beylerbey. Una parte significativa del territorio conquistato venne distribuita fra coloro che servivano il sultano, i quali la ricevettero a titolo di feudo direttamente da lui. Questo tipo di terra non poteva essere venduta o ereditata, ma ritornava al sultano quando l'affidatario moriva. Il resto della terra venne organizzato in propriet\u00e0 privata del sultano o della nobilt\u00e0 ottomana, chiamata \"m\u00fclk\", e anche come base economica per le fondazioni religiose, chiamata \"vak\u03b9f\". I bulgari dovevano pagare regolarmente tasse multiple come una decima (\"\"yu\u015fur\"), una tassa pro capite (\"cizye\"), una tassa sulla terra (\"ispen\u00e7\"), un'imposta sul commercio ed altre varie tasse raccolte irregolarmente, prodotti e corv\u00e9e (\"avariz\"\").\nGli ottomani normalmente non richiesero ai cristiani di diventare musulmani, e sembravano eccezionalmente tolleranti riguardo alla chiesa. Ci\u00f2 nonostante, ci sono stati molti casi di islamizzazioni forzate individuali o di massa, specialmente sui Rodopi. I bulgari che si convertirono all'Islam, chiamati pomacchi, pur rimanendo bulgarofoni, adottarono stili e costumi compatibili con l'Islam.. L'origine dei pomacchi rimane tuttavia fonte di dibattito. I non musulmani non potevano servire nell'esercito del sultano. Facevano eccezione alcuni gruppi di popolazioni con uno status specifico, generalmente utilizzate come truppe ausiliarie o di retroguardia, ed il famoso \"tributo di bambini\" conosciuto anche come \"dev\u015firme\", con il quale ogni cinque bambini uno veniva preso per essere addestrato come guerriero dell'Impero. Questi ragazzi ricevevano un duro addestramento religioso e militare che li trasformava in un corpo d'\u00e9lite al servizio del sultano. Essi formavano il corpo dei giannizzeri (\"yeni \u00e7eri\" o \"forza nuova\", in bulgaro \u044f\u043d\u0438\u0447\u0430\u0440\u0438, \"jani\u010dari\"), un'unit\u00e0 dell'esercito ottomano.\nIl sistema ottomano cominci\u00f2 a declinare nel XVII secolo ed alla fine del XVIII secolo era prossimo al collasso. Il controllo del governo centrale si era indebolito nel corso dei decenni e ci\u00f2 aveva permesso ad un certo numero di possidenti ottomani di instaurare un controllo personale sulle diverse regioni dell'impero. Negli ultimi due decenni del XVIII e nei primi decenni del XIX secolo la penisola balcanica cadde preda di una sostanziale anarchia. La tradizione bulgara indica questo periodo come il \"k\u0103rd\u017ealijstvo\" (in bulgaro: \u041a\u044a\u0440\u0434\u0436\u0430\u043b\u0438\u0439\u0441\u0442\u0432\u043e), quando bande armate turche (in turco \"k\u0131rcali\", in bulgaro \u043a\u044a\u0440\u0434\u0436\u0430\u043b\u0438, \"k\u0103rd\u017eali\") infestavano i territori bulgari. In svariate regioni, migliaia di contadini fuggirono dalle campagne nelle cittadine locali o (pi\u00f9 comunemente) sui colli o nelle foreste; alcuni si trasferirono oltre il Danubio in Moldavia, Valacchia o nella Russia meridionale. Tali condizioni migliorarono in alcune zone nel XIX secolo. Alcune citt\u00e0 come Gabrovo, Trjavna, Karlovo, Kopriv\u0161tica, Love\u010d, Skopje, ebbero un periodo di prosperit\u00e0. I contadini bulgari possedevano la terra che coltivavano, anche se ufficialmente apparteneva al sultano. Il XIX secolo apport\u00f2 dei miglioramenti alle comunicazione, ai trasporti ed al commercio. La prima industria nelle terre bulgare apr\u00ec a Sliven nel 1834 e il primo sistema ferroviario cominci\u00f2 la sua attivit\u00e0 (tra Ruse e Varna) il 7 novembre 1866.\nIl Risorgimento.\nIl declino delle autorit\u00e0 ottomane permise una graduale rinascita della cultura bulgara, che divenne una componente principale dell'ideologia di liberazione nazionale. Il nazionalismo bulgaro emerse nel primo XIX secolo sotto l'influenza delle idee occidentali come liberalismo e nazionalismo, che fecero il loro ingresso nel paese dopo la Rivoluzione francese, soprattutto attraverso la Grecia. La rivolta greca contro gli ottomani, che ebbe inizio nel 1821, influenz\u00f2 anche la piccola classe medio-alta bulgara. Ma l'influenza greca era limitata dal generale risentimento bulgaro per il controllo greco sulla chiesa bulgara, e fu pi\u00f9 che altro il desiderio di ridare vita ad una chiesa bulgara indipendente che risvegli\u00f2 il sentimento nazionalistico bulgaro. Nel 1870 venne creato un esarcato bulgaro con un editto del sultano ed il primo esarca bulgaro, Antim I, divenne il leader naturale della nazione emergente. Il patriarca ecumenico di Costantinopoli reag\u00ec scomunicando l'esarca bulgaro, fatto che rinforz\u00f2 il desiderio bulgaro dell'indipendenza. La lotta per la liberazione politica dall'impero ottomano emerse con la formazione del Comitato Centrale Rivoluzionario Bulgaro e dell'Organizzazione Rivoluzionaria Interna, organizzazioni guidate da rivoluzionari liberali quali Vasil Levski, Hristo Botev e Ljuben Karavelov.\nNell'aprile del 1876 i bulgari diedero inizio alla \"Rivolta d'aprile\". La rivolta era organizzata poveramente e cominci\u00f2 prima della data pianificata. Era confinata soprattutto nella regione di Plovdiv anche se alcuni distretti della Bulgaria settentrionale, in Macedonia e nell'area di Sliven vi presero parte. La rivolta venne repressa crudelmente dagli ottomani, nella fattispecie dalle truppe irregolari turche (i \"basci-buzuk\"). Numerosi villaggi vennero saccheggiati e decine di migliaia di persone vennero massacrate, la maggior parte delle quali nelle citt\u00e0 ribelli di Batak, Peru\u0161tica e Bracigovo, nell'area di Plovdiv. I massacri sollevarono un'ampia reazione pubblica di sdegno, guidata da liberali europei come William Gladstone, che lanci\u00f2 una campagna contro gli \"orrori bulgari\". La campagna venne sostenuta da numerosi intellettuali europei. La reazione pi\u00f9 forte venne, comunque, dalla Russia. L'enorme risonanza pubblica che era stata causata dalla rivolta d'aprile in Europa provoc\u00f2 la Conferenza di Costantinopoli (1876-1877) indetta dalle Grandi Potenze, ed il rifiuto ottomano di implementare le decisioni prese nella conferenza diede ai russi la possibilit\u00e0 a lungo attesa di realizzare i loro obiettivi nei confronti dell'Impero ottomano. Avendo in ballo la propria reputazione, l'impero russo non aveva altra scelta che dichiarare guerra agli ottomani nell'aprile del 1877. L'esercito rumeno e un piccolo contingente di esuli bulgari combatterono insieme all'esercito russo in avanzamento. La coalizione fu capace di infliggere una sconfitta definitiva agli ottomani nella battaglia del passo di \u0160ipka e nella battaglia di Pleven, e, nel gennaio 1878 avevano gi\u00e0 liberato molte terre bulgare.\nLa Bulgaria indipendente - il terzo Stato bulgaro.\nIl trattato di Santo Stefano, firmato il 3 marzo 1878, assicurava l'indipendenza di un principato di Bulgaria, che si estendeva sul territorio del secondo impero bulgaro, ovvero le regioni geografiche della Mesia, della Tracia e della Macedonia anche se lo Stato sarebbe stato \"de jure\" solo autonomo ma \"de facto\" funzionalmente indipendente.\nTuttavia, al fine di preservare l'equilibrio in Europa e temendo lo stabilirsi di un grande stato cliente della Russia nei Balcani, le altre potenze europee erano riluttanti ad accettare il trattato. Come risultato il Trattato di Berlino (1878), sotto la supervisione di Otto von Bismarck della Germania e Benjamin Disraeli della Gran Bretagna, rivide il precedente trattato e ridimension\u00f2 lo Stato bulgaro proposto. Venne creato un principato autonomo di Bulgaria, tra il Danubio e la catena dei Monti Balcani, con la sua sede alla vecchia capitale di Veliko T\u0103rnovo, ed inclusa Sofia. Questo Stato doveva rimanere sotto la sovranit\u00e0 nominale ottomana ma essere materialmente governato da un principe eletto da un congresso di notabili bulgari e approvato dalle potenze europee. I due promulgatori del trattato insistettero affinch\u00e9 il principe non fosse russo, ma in compromesso venne scelto il principe Alessandro di Battenberg, un nipote dello zar Alessandro II. Venne creata inoltre una provincia autonoma ottomana, chiamata Rumelia orientale, a sud della catena dei Monti Balcani. Questa revisione lasci\u00f2 una notevole parte della popolazione etnicamente bulgara al di fuori dei confini del nuovo paese, e ridefin\u00ec la politica militarista bulgara negli affari esteri e la sua partecipazione in quattro differenti guerre nella prima met\u00e0 del XX secolo. Nel 1885 la Rumelia orientale insorse e dichiar\u00f2 l'unione con il principato autonomo bulgaro. Grecia e Serbia non gradirono un ampliamento dello stato bulgaro non compensato da propri vantaggi territoriali e la Serbia dichiar\u00f2 guerra alla Bulgaria (Herbert von Bismarck, nipote di Otto, dichiar\u00f2 che si sarebbe risolta con un indennizzo pagato alla Serbia in maiali). Contro tutte le attese l'esercito bulgaro, privato degli ufficiali russi ritirati da Alessandro III, riusc\u00ec a prevalere a Slivnica. Un vigoroso intervento diplomatico austriaco pose fine al conflitto. La guerra ebbe come risultato l'unificazione del governatorato autonomo ottomano della Rumelia orientale al principato autonomo di Bulgaria.\nLa Bulgaria emerse dal dominio turco come un paese agricolo e sottosviluppato, con una scarsissima presenza industriale e con le proprie risorse naturali esaurite. La maggior parte della terra era di propriet\u00e0 di piccoli agricoltori, ed i contadini comprendevano l'80% di una popolazione di 3,8 milioni di abitanti nel 1900. Il ruralismo era la filosofia politica dominante nelle campagne e i contadini organizzarono un movimento indipendente da ogni partito gi\u00e0 esistente. Nel 1899 fu fondata l'Unione agraria bulgara, riunendo insieme intellettuali rurali, con insegnanti e contadini ambiziosi. L'unione agraria promosse pratiche agricole moderne, cos\u00ec come l'educazione elementare. Il governo promosse la modernizzazione, con un'enfasi speciale sull'istituzione di una rete di scuole elementari e secondarie. Nel 1910 erano state istituite 4.800 scuole elementari, 330 licei, 27 scuole superiori e 113 scuole professionali.\nDal 1878 al 1933, la Francia fond\u00f2 numerose biblioteche, istituti di ricerca e scuole cattoliche in tutta la Bulgaria. Nel 1888 fu fondata la prima universit\u00e0. Fu nominata Universit\u00e0 di Sofia nel 1904, quando la facolt\u00e0 di storia e filosofia, la facolt\u00e0 di fisica e matematica e la facolt\u00e0 di giurisprudenza cominciarono a fornire impiegati statali per gli uffici del governo nazionale e locale. Divenne presto il centro delle influenze intellettuali, filosofiche e teologiche russe e tedesche. Il primo decennio del secolo vide una prosperit\u00e0 in aumento, con una crescita della popolazione urbana. La capitale, Sofia, cresceva con un fattore del 600%, dai 20.000 abitanti del 1878 ai 120.000 nel 1912, principalmente ex contadini che provenivano dai villaggi rurali per diventare operai, commercianti e artigiani. I macedoni utilizzarono i territori bulgari come base, a partire dal 1894, per muovere le agitazioni a favore dell'indipendenza dall'impero ottomano. Nel 1903 scoppi\u00f2 una rivolta macedone malamente organizzata, che fu brutalmente soppressa e port\u00f2 alla fuga di decine di migliaia di rifiugiati macedoni in Bulgaria.\nGuerre balcaniche.\nNegli anni immediatamente successivi al raggiungimento dell'indipendenza la Bulgaria si stava militarizzando velocemente e veniva spesso chiamata con l'appellativo di \"Prussia dei Balcani\", riguardo al suo desiderio di rivedere la situazione del trattato di Berlino per mezzo di interventi militari.\nLa suddivisione dei territori balcanici operata dalle Grandi Potenze senza un preciso riguardo per la composizione etnica dei luoghi port\u00f2 ad un'ondata di malcontento non solo in Bulgaria, ma anche nei paesi confinanti. Nel 1911 il primo ministro nazionalista Ivan Ge\u0161ov form\u00f2 un'alleanza con la Grecia e la Serbia per sferrare un attacco congiunto contro l'impero ottomano e rivedere gli accordi esistenti secondo i confini etnici. Nel febbraio 1912 venne firmato un trattato segreto tra la Bulgaria e la Serbia e nel maggio 1912 un trattato simile con la Grecia. Anche il Montenegro venne inserito nel patto. I trattati prevedevano la spartizione della Macedonia e della Tracia tra gli alleati, anche se le linee della spartizione vennero lasciate pericolosamente vaghe. Dopo che gli ottomani ebbero rifiutato di concedere le riforme richieste nelle aree in questione, scoppi\u00f2 la prima guerra balcanica nell'ottobre del 1912, nel periodo in cui i turchi erano militarmente occupati in una guerra contro il Regno d'Italia in Libia. Gli alleati sconfissero facilmente le truppe ottomane e presero il controllo della maggior parte dei territori europei dell'impero ottomano.\nLa Bulgaria sub\u00ec le perdite pi\u00f9 numerose fra gli alleati e a causa di questo pretendeva la parte maggiore delle terre conquistate. Le altre due potenze si opposero a questa richiesta, in particolare i serbi, e rifiutarono di lasciare dei territori che avevano occupato nella Macedonia settentrionale (cio\u00e8 pi\u00f9 o meno il territorio corrispondente all'odierna Repubblica di Macedonia), affermando che gli accordi pre-bellici sulla Macedonia andassero rivisti in quanto l'esercito bulgaro, al contrario di quanto promesso, non era stato in grado di catturare Adrianopoli senza l'aiuto serbo. Per questo motivo, in alcuni circoli bulgari si svilupp\u00f2 una forte corrente a favore di una guerra contro la Serbia e la Grecia per questa questione.\nNel giugno 1913 la Serbia e la Grecia formarono una nuova alleanza contro la Bulgaria. Il primo ministro serbo, Nikola Pa\u0161i\u0107, offr\u00ec alla Grecia la Tracia se avesse aiutato la Serbia a tenere lontana la Bulgaria dalla Macedonia, ed il primo ministro greco Eleutherios Venizelos acconsent\u00ec. Prendendo ci\u00f2 come una violazione degli accordi precedenti, e discretamente spinto dalla Germania e dall'Austria-Ungheria, lo zar bulgaro Ferdinando I di Bulgaria dichiar\u00f2 guerra alla Serbia ed alla Grecia e l'esercito bulgaro attacc\u00f2 il 29 giugno, dando inizio alla seconda guerra balcanica (nota in bulgaro come \u043c\u0435\u0436\u0434\u0443\u0441\u044a\u044e\u0437\u043d\u0438\u0447\u0435\u0441\u043a\u0430 \u0432\u043e\u0439\u043d\u0430, \"me\u017edus\u0103juzni\u010deska vojna\", \"guerra tra alleati\"). All'inizio le forze serbe e greche furono costrette a ritirarsi sul confine occidentale, ma presto riuscirono a ribaltare la situazione e a costringere la Bulgaria al ritiro. I combattimenti furono molto duri, con molte perdite, specialmente nella battaglia di Bregalnica. Non molto dopo anche la Romania entr\u00f2 in guerra e attacc\u00f2 la Bulgaria dal nord.\nAnche l'impero ottomano attacc\u00f2 dal sud-est, intravedendo la possibilit\u00e0 di recuperare almeno parte dei territori perduti. La guerra era definitivamente persa per la Bulgaria, che doveva rinunciare alla maggior parte delle pretese sulla Macedonia a favore della Serbia e della Grecia, mentre gli ottomani ripresero Adrianopoli. La Romania conquist\u00f2 invece la Dobrugia meridionale. Le due guerre balcaniche avevano destabilizzato seriamente lo Stato bulgaro, arrestandone la continua crescita economica e provocando 58.000 morti e pi\u00f9 di 100.000 feriti. Ad ogni modo la spinta revanscista per recuperare il territorio macedone rimase estremamente potente.\nPrima guerra mondiale.\nIn seguito alle guerre balcaniche, l'opinione pubblica bulgara si mise contro la Russia e le potenze occidentali, poich\u00e9 si riteneva che queste non avessero fatto niente per aiutare la Bulgaria. Il governo di Vasil Radoslavov alline\u00f2 la nazione con l'Impero tedesco e l'Austria-Ungheria, anche se ci\u00f2 significava diventare un alleato degli ottomani, i tradizionali nemici della Bulgaria. Ma in quel momento non c'era nessuna rivendicazione contro gli ottomani mentre la Serbia, la Grecia e la Romania (alleate di Francia e Gran Bretagna) controllavano delle terre percepite ancora come bulgare.\nLa Bulgaria si tenne fuori dal conflitto durante il primo anno della prima guerra mondiale, mentre recuperava forze dalle guerre balcaniche. La Germania e l'Austria-Ungheria compresero che avevano bisogno del sostegno militare bulgaro per sconfiggere militarmente la Serbia, per poter aprire nuove linee di rifornimento tra la Turchia e la Germania e per rinforzare il fronte orientale contro la Russia. La Bulgaria fece pressione per ottenere maggiori acquisizioni territoriali, nella fattispecie la regione della Macedonia, per la quale l'impero austro-ungarico era riluttante a cedere, finch\u00e9 non intervenne il governo di Berlino. La Bulgaria intrattenne dei negoziati anche con gli Alleati, che offrirono compensazioni minori. Lo zar decise perci\u00f2 di entrare in guerra a fianco dell'impero tedesco e dell'impero austro-ungarico e firm\u00f2 con i due governi un'alleanza nel settembre 1915, insieme con uno speciale accordo bulgaro turco, che presupponeva che la Bulgaria avrebbe dominato i Balcani dopo la guerra. In seguito a ci\u00f2 la Bulgaria, che possedeva l'esercito pi\u00f9 grande dei Balcani, dichiar\u00f2 guerra alla Serbia nell'ottobre 1915. La Gran Bretagna, la Francia e l'Italia dichiararono quindi guerra alla Bulgaria.\nAlleata della Germania, dell'Austria-Ungheria e dell'Impero ottomano, la Bulgaria ebbe la meglio sulla Serbia e la Romania, occupando la maggior parte della Macedonia (prendendo Skopje in ottobre), avanzando nella Macedonia greca e sottraendo la Dobrugia alla Romania nel settembre del 1916. In questo modo la Serbia fu conquistata ed estromessa dalla guerra, mentre la Turchia fu temporaneamente salvata dal collasso. Nel 1917 la Bulgaria mise in campo pi\u00f9 di un quarto della sua popolazione di 4,5 milioni di abitanti, in un esercito di 1.200.000 effettivi, ed inflisse pesanti perdite alla Gran Bretagna (battaglia di Doiran), alla Francia (battaglia di Monastir), all'impero russo (battaglia di Dobri\u010d) e al Regno di Romania (battaglia di Turtucaia).\nLa guerra divenne tuttavia presto impopolare tra la maggior parte dei bulgari, che soffrivano grandi ristrettezze economiche e inoltre non gradivano combattere altri cristiani ortodossi ed essere alleati degli ottomani musulmani. Il leader del Partito Agrario, Aleksand\u0103r Stambolijski, venne imprigionato per la sua opposizione alla guerra. La rivoluzione russa del febbraio del 1917 ebbe un grande effetto in Bulgaria, diffondendo sentimenti antibellici e antimonarchici tra le truppe e nelle citt\u00e0. A giugno il governo di Radoslavov si dimise. Si ebbero molti ammutinamenti nell'esercito e Stambolijski venne rilasciato.\nPeriodo interbellico.\nNel settembre 1918 lo zar Ferdinando I abdic\u00f2 in favore del figlio Boris III per mitigare le tendenze rivoluzionarie antimonarchiche. Con il Trattato di Neuilly (novembre 1919) la Bulgaria cedette la costa egea alla Grecia, riconobbe l'esistenza del Regno dei Serbi, dei Croati e degli Sloveni (in seguito Jugoslavia) e cedette al nuovo Stato tutto il territorio macedone acquisito durante la guerra, e restitu\u00ec la Dobrugia alla Romania. Il paese dovette ridurre il proprio esercito a non pi\u00f9 di 22.000 effettivi e ripagare le riparazioni di guerra, una cifra superiore ai 400 milioni di dollari. I bulgari si riferiscono generalmente ai risultati di questo trattato come la \"seconda catastrofe nazionale\".\nAlle elezioni del marzo 1920 l'Unione Nazionale Agraria Bulgara guadagn\u00f2 una notevole maggioranza e Aleksand\u0103r Stambolijski form\u00f2 il primo governo contadino della Bulgaria. Dovette affrontare enormi problemi sociali, ma riusc\u00ec ad implementare molte riforme, nonostante l'opposizione della classe media e di quella alta, dei proprietari terrieri e degli ufficiali dell'esercito rimanesse molto forte. Nel marzo del 1923 Stambolijski firm\u00f2 un accordo con il Regno dei Serbi, dei Croati e degli Sloveni riconoscendo le nuove frontiere e impegnandosi a sopprimere l'Organizzazione Rivoluzionaria Interna Macedone (VMRO), che fomentava una guerra per riconquistare la Macedonia dal neonato Stato. Questo accordo caus\u00f2 una reazione nazionalista ed il successivo colpo di Stato del 9 giugno 1923, in cui Stambolijski fu assassinato. Prese quindi il potere un governo di estrema destra guidato da Aleksand\u0103r Cankov, sostenuto dall'esercito e dal VMRO, inizi\u00f2 una violenta repressione contro gli agrari ed i comunisti. Nel 1926, dopo l'incidente di Petri\u010d, lo zar convinse Cankov a dimettersi, e si insedi\u00f2 un governo pi\u00f9 moderato sotto la guida di Andrej Ljap\u010dev che proclam\u00f2 un'amnistia, anche se il partito comunista rimase bandito.\nUn'alleanza popolare, inclusi i riorganizzati agrari, vinse le elezioni del 1931 con il nome di \"Blocco Popolare\". Nel maggio 1934 ebbe luogo un altro colpo di Stato che tolse il potere al Blocco Popolare e instaur\u00f2 un regime militare autoritario, guidato da Kimon Georgiev. Un anno dopo lo zar Boris III riusc\u00ec a togliere a sua volta il potere al regime militare, restaurando una forma di governo parlamentare (senza ristabilire per\u00f2 i partiti politici) sotto il suo stretto controllo. Il regime dello zar si proclam\u00f2 neutrale, ma gradualmente la Bulgaria cominci\u00f2 a gravitare intorno all'alleanza con la Germania nazista e l'Italia fascista.\nSeconda guerra mondiale.\nAllo scoppio della seconda guerra mondiale nel 1939, il governo del regno di Bulgaria guidato da Bogdan Filov dichiar\u00f2 la propria neutralit\u00e0, determinato a mantenerla fino alla fine della guerra, ma mirava ancora a riprendere il controllo delle zone con una popolazione etnicamente bulgara significativa, che venivano considerate \"occupate\" dai paesi confinanti dopo le guerre balcaniche e la prima guerra mondiale, e sperava in conclusioni diplomatiche senza bisogno di azioni di forza. Era tuttavia chiaro che la posizione geopolitica centrale del paese nei Balcani avrebbe inevitabilmente portato ad una pressione esterna molto forte da entrambe le parti durante la guerra. La Turchia aveva firmato un patto di non aggressione con la Bulgaria.\nLa Bulgaria riusc\u00ec a negoziare la restituzione della Dobrugia meridionale, facente parte del Regno di Romania dal 1913, con il trattato di Craiova del 7 settembre 1940, sostenuto dalle potenze dell'Asse, che rafforz\u00f2 le speranze dei bulgari per la soluzione dei problemi territoriali senza un coinvolgimento diretto nella guerra. Ad ogni modo, la Bulgaria fu costretta ad unirsi alle potenze dell'Asse nel 1941, quando le truppe tedesche, che si stavano preparando ad invadere la Grecia, raggiunsero i confini bulgari con la Romania e chiesero l'autorizzazione a passare attraverso il territorio bulgaro. Dietro la minaccia di un confronto militare diretto, lo zar Boris III si ritrov\u00f2 senza altra scelta che unirsi al blocco fascista, atto reso ufficiale il 1\u00ba marzo 1941. Si ebbe una scarsa opposizione da parte del popolo, dato che l'Unione Sovietica aveva stretto un patto di non aggressione con la Germania. Tuttavia il re si rifiut\u00f2 di consegnare gli ebrei bulgari nelle mani dei nazisti, salvando pi\u00f9 di 50.000 vite, lasciando tuttavia che i nazisti rastrellassero la popolazione ebraica nei territori da poco acquisiti dalla Grecia e dalla Jugoslavia.\nLa Bulgaria decise di non partecipare all'invasione nazista dell'Unione Sovietica, che ebbe inizio il 22 giugno 1941, e si rifiut\u00f2 di dichiarare guerra all'Unione Sovietica. Tuttavia, nonostante la mancanza di una dichiarazione ufficiale di guerra da ambo le parti, la marina militare bulgara fu coinvolta in numerose schermaglie con la flotta sovietica del Mar Nero, che attacc\u00f2 in svariate occasioni le navi bulgare. Inoltre le forze armate bulgare che presidiavano diversi territori della penisola balcanica si scontrarono con vari gruppi di resistenza organizzata. Il governo bulgaro fu costretto dai nazisti a dichiarare nominalmente guerra al Regno Unito ed agli Stati Uniti d'America il 13 dicembre del 1941, un atto che port\u00f2 a svariati bombardamenti di Sofia e di altre citt\u00e0 bulgare da parte delle forze aeree alleate.\nIl 23 agosto 1944, la Romania lasci\u00f2 le potenze dell'Asse e dichiar\u00f2 guerra alla Germania, permettendo alle forze armate sovietiche di attraversare il proprio territorio per raggiungere la Bulgaria. Il 5 settembre 1944 l'Unione Sovietica dichiar\u00f2 guerra alla Bulgaria e la invase. Nell'arco di tre giorni i sovietici occuparono la zona nordorientale del paese, incluse le citt\u00e0 portuali di Varna e Burgas. Sempre il 5 settembre dello stesso anno, la Bulgaria dichiar\u00f2 guerra alla Germania nazista, ritrovandosi in guerra contro entrambe le parti per un breve periodo di tempo. All'esercito bulgaro fu ordinato di non opporre alcuna resistenza ai sovietici. Il 9 settembre 1944 con un colpo di Stato fu rovesciato il governo del primo ministro Konstantin Muraviev e sostituito con un governo formato dal Fronte Patriottico e guidato da Kimon Georgiev. Il 16 settembre 1944 l'Armata Rossa entr\u00f2 a Sofia. L'esercito bulgaro si scontr\u00f2 pi\u00f9 volte vittoriosamente con la Settima Divisione Volontaria Montana \"Prinz Eugen\" (a Ni\u0161), con la 22\u00aa Divisione della Wehrmacht (a Strumica) e con altre forze armate naziste durante le operazioni militari in Kosovo ed a Stracin.\nRepubblica Popolare di Bulgaria - Il periodo del comunismo.\nDurante il periodo che va dal 1946 al 1989 il paese venne denominato Repubblica Popolare di Bulgaria (in bulgaro: \u041d\u0430\u0440\u043e\u0434\u043d\u0430 \u0440\u0435\u043f\u0443\u0431\u043b\u0438\u043a\u0430 \u0411\u044a\u043b\u0433\u0430\u0440\u0438\u044f, \"Narodna Republika B\u0103lgarija\") (RPB) ed \u00e8 stato governato dal Partito Comunista Bulgaro (PCB). Il PCB si trasform\u00f2 nel 1990 nel \"Partito Socialista Bulgaro\".\nBench\u00e9 Dimitrov fosse stato in esilio dal 1923 per la maggior parte del tempo in Unione Sovietica, egli non era diventato un fantoccio nelle mani dei sovietici. Dimostr\u00f2 grande coraggio nella Germania nazista durante il processo in cui era stato incolpato dell'incendio del Reichstag nel 1933, ed in seguito guid\u00f2 il Comintern nel periodo del Fronte Popolare. Era inoltre molto vicino al leader comunista jugoslavo Tito, e credeva che la Jugoslavia e la Bulgaria dovessero formare una federazione, dato che erano i due paesi in cui vivevano le popolazioni slave meridionali. Quest'idea non raccoglieva il consenso di Stalin, e ci sono stati a lungo sospetti che la morte improvvisa di Dimitrov non fosse accidentale, nonostante non sia mai stato possibile provarlo. Coincise con l'espulsione di Tito dal Cominform da parte di Stalin e venne seguita da una caccia ai simpatizzanti verso Tito in Bulgaria, che culmin\u00f2 con il processo pubblico e l'esecuzione del Deputato Primo Ministro Traj\u010do Kostov. L'anziano Kolarov mor\u00ec nel 1950, ed il potere pass\u00f2 quindi allo stalinista estremista V\u0103lko \u010cervenkov.\nLa fase stalinista bulgara dur\u00f2 meno di cinque anni. L'agricoltura venne collettivizzata e le ribellioni contadine represse. Vennero istituiti dei campi di lavoro, nei quali, al culmine della repressione, erano recluse circa 100.000 persone. Il patriarca ortodosso venne confinato in un monastero e la chiesa posta sotto il controllo dello Stato. Nel 1950 vennero rotte le relazioni diplomatiche con gli Stati Uniti d'America. La minoranza turca venne perseguitata e riaperti i problemi diplomatici di confine con la Grecia e la Jugoslavia. Tuttavia il sostegno di \u010cervenkov era debole, persino all'interno del Partito comunista, affinch\u00e9 il suo potere durasse a lungo senza il supporto di Stalin. Il leader sovietico mor\u00ec nel marzo del 1953 e nel marzo del 1954 \u010cervenkov venne deposto da segretario del partito con l'approvazione di Mosca e rimpiazzato da Todor \u017divkov, che aveva il sostegno del nuovo segretario del PCUS, Nikita Chru\u0161\u010d\u0451v. \u010cervenkov rimase primo ministro fino all'aprile del 1956, quando venne congedato e rimpiazzato da Anton Jugov.\nTodor \u017divkov fu il pi\u00f9 longevo segretario comunista dell'Europa Orientale. Il suo \"lungo regno\" sul paese (1958-1989) si caratterizz\u00f2 in senso conservatore con uno stabile allineamento a Mosca, almeno fino all'elezione di Michail Gorba\u010d\u00ebv. L'eccessiva subordinazione del regime nei confronti dell'Unione Sovietica fu tra le ragioni che spinsero alcuni congiurati a un tentativo di colpo di Stato nel 1965: il golpe, presentato come pro-cinese (la Bulgaria aveva intessuto crescenti relazioni commerciali con quel paese negli anni precedenti), fu sventato. I protagonisti erano due generali, Cvjatko Anev e Ivan Todorov-Gorunja. Le condanne furono comunque abbastanza miti: da tre a quindici anni di carcere. Nel 1971, con l'adozione di una nuova costituzione, \u017divkov si nomin\u00f2 \"Presidente del Consiglio di Stato\" e nomin\u00f2 come primo ministro Stanko Todorov. Nel periodo successivo, \u017divkov ebbe modo di consolidare il suo potere, offrendo all'Urss una fedelt\u00e0 assoluta e ricevendo in cambio un generoso sostegno economico che permise di raggiungere l'autosufficienza alimentare senza rinunciare a un buon sviluppo industriale, culturale e tecnico. Tuttavia l'industrializzazione non ebbe sempre risvolti positivi, sia per la mancanza di infrastrutture adeguate (ad esempio il grande complesso metallurgico di Kremikovci era isolato dai porti dove affluivano le materie prime), sia per l'emergere di rilevanti problemi ecologici dovuti alla pericolosit\u00e0 di centrali nucleari come quella di Kozloduj e al forte inquinamento del fiume Danubio.\nIl regime fu anche alle prese con problemi di politica estera. All'interno dello Stato bulgaro si trovava la regione del Pirin, storicamente rivendicata dalla Repubblica Socialista di Macedonia, federata alla Jugoslavia, e Dimitrov aveva sempre consentito la propaganda culturale della nazione macedone. Dopo il 1956 tale politica fu abbandonata, per riaffermare invece l'identit\u00e0 tra bulgaro e macedone e quindi la mancanza di fondamento della rivendicazione del Pirin da parte della Macedonia socialista. \u017divkov cerc\u00f2 di superare le tensioni esistenti con la Federazione Jugoslava, incontrando pi\u00f9 volte il maresciallo Tito, ma i rapporti rimasero tesi, rischiarono a volte di esplodere, come quando (1968) la Jugoslavia condann\u00f2 l'invasione sovietica della Cecoslovacchia mentre la Bulgaria vi partecip\u00f2, mantenendo una condotta che fu interpretata da Belgrado come una minaccia di aggressione diretta. I governanti di Sofia si intesero meglio con quelli greci, con cui furono conclusi inizialmente accordi di scambio commerciale e culturale, e pi\u00f9 tardi (anni ottanta) anche un trattato di mutua assistenza in funzione antiturca.\nDurante gli anni sessanta \u017divkov diede inizio ad una serie di riforme e politiche orientate verso il libero mercato su un piano sperimentale. Verso la met\u00e0 degli anni cinquanta gli standard di vita della popolazione bulgara aumentarono notevolmente e nel 1957 i lavoratori delle fattorie collettive cominciarono a beneficiare delle prime pensioni agricole e di quello che probabilmente era il miglior sistema di welfare dell'Europa orientale. Ljudmila \u017divkova, figlia di Todor \u017divkov, promosse l'eredit\u00e0 nazionale del paese, la cultura bulgara e l'arte su scala globale. D'altro canto, negli anni ottanta fu avviata una campagna di assimilazione o di sradicamento della numerosa comunit\u00e0 etnica turca, che costrinse i turchi residenti in Bulgaria a adottare nomi di origine slava e ne sopprimeva la libert\u00e0 religiosa, soffocando ogni tentativo di protesta. Questa politica port\u00f2 all'emigrazione di pi\u00f9 di 300.000 turchi di origine bulgara dalla Turchia, causando un significante calo della produzione agricola, dovuta alla perdita di forza lavoro nel settore primario.\nLa Bulgaria dopo il 1989.\nPrima che l'impatto del programma di riforme di Michail Gorba\u010d\u00ebv nell'Unione sovietica venisse percepito in Bulgaria alla fine degli anni ottanta, i comunisti, come il loro leader, erano diventati troppo deboli per resistere alla domanda di cambiamento a lungo. Nel novembre del 1989 alcune dimostrazioni su questioni ecologiche (Ekoglasnost) vennero tenute a Sofia, ma presto sfociarono in una campagna generale per una riforma politica. I comunisti reagirono deponendo il decrepito \u017divkov e rimpiazzandolo con Pet\u0103r Mladenov, ma ci\u00f2 port\u00f2 solamente ad una piccola pausa. Nel febbraio 1990 il Partito rinunci\u00f2 volontariamente al monopolio del potere e nel giugno si tennero le prime elezioni libere dal 1931, vinte dall'ala moderata del Partito comunista, rinominato Partito Socialista Bulgaro (PSB). Ne luglio 1991 venne adottata una nuova costituzione, nella quale si prevede un presidente eletto direttamente dal popolo, con poteri relativamente deboli, ed un primo ministro responsabile della legislatura.\nCome gli altri paesi post-comunisti dell'Europa orientale, la Bulgaria trov\u00f2 pi\u00f9 difficile di quanto si aspettasse la transizione verso il capitalismo. L\"'Unione delle Forze Democratiche\" (UFD), una coalizione anticomunista, sal\u00ec al governo tra il 1992 ed il 1994 e si occup\u00f2 di portare avanti la privatizzazione della terra e dell'industria, ma ci\u00f2 provoc\u00f2 anche un aumento smisurato del tasso di disoccupazione quando le industrie privatizzate, scarsamente competitive, fallirono e venne rivelata l'arretratezza dell'industria e delle infrastrutture bulgare. I socialisti si presentarono allora come i difensori dei poveri contro gli eccessi del libero mercato.\nLa reazione negativa nei confronti delle riforme in campo economico permisero a \u017dan Videnov del PSB di salire al governo nel 1995. Tuttavia, gi\u00e0 nel 1996 anche il governo del PSB si ritrov\u00f2 in difficolt\u00e0, e alle elezioni presidenziali venne eletto il candidato dell'UDF Pet\u0103r Stojanov. Nel 1997 il governo del PSB cadde e sal\u00ec al potere l'UDF. La disoccupazione rimase comunque alta e l'elettorato si mostr\u00f2 sempre pi\u00f9 insoddisfatto di entrambi i partiti.\nIl 17 giugno 2001 Simeone di Sassonia-Coburgo-Gotha, il figlio dello zar Boris II, ed a sua volta ex capo di Stato bulgaro (come zar di Bulgaria dal 1943 al 1946), ebbe un'esigua vittoria alle elezioni. Il partito dello zar, il Movimento Nazionale Simeone Secondo (\"NDSV\" dalla sigla bulgara \u041d\u0414\u0421\u0412), ottenne 120 dei 240 seggi del parlamento. Come primo ministro segu\u00ec una politica strettamente filo-occidentale, facendo s\u00ec che la Bulgaria entrasse nella NATO nel 2004, ma la popolarit\u00e0 di Simeone diminu\u00ec rapidamente.\nNelle elezioni del 2005 il Partito Socialista Bulgaro ottenne il pi\u00f9 alto numero di voti, seguito dal NDSV. Ad ogni modo, nessuno dei partiti aveva sufficienti voti per formare un governo a s\u00e9 stante. Dopo un mese di negoziazioni venne formata una coalizione tra il PSB, l'NDSV ed l'MDL (Movimento per i Diritti e la Libert\u00e0).. Anche se divisi da profonde differenze ideologiche e politiche, i tre partiti si unirono sotto un unico scopo: attuare le riforme necessarie per entrare nell'Unione europea il 1\u00ba gennaio 2007. La scarsa qualit\u00e0 dell'amministrazione rimane un serio problema.\nNelle elezioni parlamentari del 2009 il partito di centrodestra di Bojko Borisov, Cittadini per lo Sviluppo Europeo della Bulgaria, (\"GERB\" dalla sigla bulgara \u0413\u0415\u0420\u0411) ottenne circa il 40% dei voti.\nA partire dal 1989 la Bulgaria ha tenuto elezioni multipartitiche e privatizzato la propria economia, ma le difficolt\u00e0 economiche e un'ondata di corruzione hanno portato pi\u00f9 di 800.000 bulgari, tra cui molti professionisti qualificati, ad emigrare in una massiccia \"fuga di cervelli\". Il pacchetto di riforme introdotto nel 1997 ristabil\u00ec una crescita economica positiva, ma port\u00f2 ad una crescente disuguaglianza sociale. Il sistema politico ed economico dopo il 1989 ha fallito nel migliorare sia gli standard di vita sia nel creare una crescita economica.\nLe condizioni economiche sono in qualche modo migliorate, anche se la crescita economica \u00e8 ancora lenta e la disoccupazione e l'emigrazione sono rimaste alte. Il progresso \u00e8 rimasto limitato in altri campi come la criminalit\u00e0 organizzata e la sanit\u00e0 pubblica, mentre altri miglioramenti si sono avuti nel campo della corruzione e dell'educazione.\nSecondo un sondaggio del Pew Global Attitudes Project del 2009, il 76% dei bulgari si riteneva insoddisfatto del sistema democratico, il 63% pensava che il libero mercato non migliorava la vita delle persone e solo l'11% dei bulgari era d'accordo sul fatto che la popolazione normale aveva beneficiato dei cambiamenti successivi al 1989. Inoltre, la qualit\u00e0 media della vita ed il rendimento economico del paese sono rimaste pi\u00f9 basse dei tempi del governo comunista anche nei primi anni 2000.\nLa Bulgaria \u00e8 generalmente ritenuta a livello internazionale come un Paese con un buon livello di libert\u00e0 di espressione e di rispetto dei diritti umani. Nel 2010 si trovava al 32\u00ba posto (tra la Grecia e la Lituania) nella lista di 181 paesi del Globalization Index."}
{"id": "652736", "revid": "1516566", "url": "https://it.wikipedia.org/wiki?curid=652736", "title": "Figura artificiale", "text": "In araldica la figura artificiale \u00e8 quella che rappresenta le cose create dall'ingegno o dalla mano dell'uomo.\nTra esse si trovano:"}
{"id": "652737", "revid": "709565", "url": "https://it.wikipedia.org/wiki?curid=652737", "title": "Figura naturale", "text": "In araldica la figura naturale \u00e8 quella che rappresenta i corpi e gli oggetti che si trovano in natura. \nElenco.\nTra esse si trovano:"}
{"id": "652738", "revid": "1305772", "url": "https://it.wikipedia.org/wiki?curid=652738", "title": "Louis Renault", "text": ""}
{"id": "652742", "revid": "232551", "url": "https://it.wikipedia.org/wiki?curid=652742", "title": "Dobrugia Meridionale", "text": "La Dobrugia Meridionale, detta anche Quadrilatero (\"\u042e\u0436\u043d\u0430 \u0414\u043e\u0431\u0440\u0443\u0434\u0436\u0430\", \"Yu\u017ena Dobrud\u017ea\" in bulgaro, \"Dobrogea de sud\" o \"Cadrilater\" in rumeno), \u00e8 la parte meridionale della regione della Dobrugia. Oggi si trova in Bulgaria.\nHa una superficie di 7.565 km\u00b2 ed una popolazione di 358.000 abitanti.\nNel 1913 al termine della Guerra dei Balcani il territorio che era principalmente abitato da Tartari e Turchi diviene rumeno e venne abitato massicciamente dagli arumeni sparsi per la Penisola Balcanica e da rumeni fino al 1940 quando con il Trattato di Craiova passa sotto amministrazione bulgara e fu fatto uno scambio obbligatorio tra le popolazioni rumene di questo territorio con quelle bulgare sparse nella restante Dobrugia.\nBibliografia.\nAlberto Basciani, \"Un conflitto balcanico. La contesa tra Bulgaria e Romania in Dobrugia del Sud (1918-1940)\", Cosenza, Ed. Periferia, 2001"}
{"id": "652747", "revid": "963244", "url": "https://it.wikipedia.org/wiki?curid=652747", "title": "Pocuzia", "text": "La Pocuzia (, in romeno e moldavo: \"Pocu\u0163ia\", in polacco: \"Pokucie\") \u00e8 un territorio storico nell'Europa Centrale, popolato da Ucraini e Rumeni. Ha fatto parte della Moldavia fino al XVI secolo.\nStoria.\nGi\u00e0 parte della Rus' di Kiev, la Pocuzia divenne parte del Principato di Galizia-Volinia alla fine del XIII secolo. L'area venne poi occupata dal Regno di Polonia nel 1325 e formalmente annessa dal sovrano Casimiro III di Polonia nel 1349. Nel 1388, Ladislao II di Polonia risolse di cedere il controllo della Pocuzia a Petru I di Moldavia, al fine di cattivarsene l'appoggio contro i Cavalieri Teutonici, senza per\u00f2 ratificare una secessione formale: l'area divenne quindi soggetta alla sovranit\u00e0 moldava, restando parte del regno polacco.\nNel 1485, il voivoda (principe) Stefano III di Moldavia, bisognoso di alleati contro i sempre pi\u00f9 potenti ottomani, accett\u00f2 di fare formale atto di sottomissione a Casimiro IV di Polonia in quanto suo \"signore\" per la Pocuzia. Una dozzina d'anni dopo, il sovrano Giovanni I Alberto di Polonia, inizialmente alleato del principe Stefano, gli mosse guerra (v. Guerra polacco-moldava, 1497), senza per\u00f2 riuscire a sconfiggerlo. In risposta all'aggressione polacca, nel 1498 Stefano di Moldavia annesse la Pocuzia. L'area venne riconquistata dall'etmano polacco Jan Tarnowski dopo la Battaglia di Obertyn (1531), durante la quale stronc\u00f2 l'esercito del figlio di Stefano, il voivoda Petru IV Rare\u0219."}
{"id": "652748", "revid": "72396", "url": "https://it.wikipedia.org/wiki?curid=652748", "title": "Elementi di calcolo vettoriale", "text": ""}
{"id": "652749", "revid": "339392", "url": "https://it.wikipedia.org/wiki?curid=652749", "title": "Governatore (Presidente di Regione)", "text": ""}
{"id": "652756", "revid": "108673176", "url": "https://it.wikipedia.org/wiki?curid=652756", "title": "Nicola Sala", "text": "Biografia.\nStudi\u00f2 musica a Napoli al Conservatorio della Piet\u00e0 dei Turchini dal 1732 al 1740 sotto la guida di Nicola Fago e Leonardo Leo. Qui probabilmente scrisse la sua prima composizione, l'opera \"Vologeso\", andata in scena nel 1737 a Roma. Nel 1745 non fu accettato per succedere a Leonardo Leo nel ruolo di maestro della cappella reale. Negli anni Sessanta rappresent\u00f2 alcuni suoi lavori al teatro San Carlo. Tra questi il dramma \"La Zenobia\", che fu ben accolto. Nel 1787 divent\u00f2 \"secondo maestro\" della Piet\u00e0 dei Turchini, dove gi\u00e0 da 47 anni operava come insegnante, e dal 1793 fino all'11 ottobre 1799 fu invece \"primo maestro\".\nSuo allievo fu Gaspare Spontini.\nSala fu uno dei pi\u00f9 importanti insegnanti napoletani, che form\u00f2 musicalmente molti compositori, fra cui l'emiliano Ferdinando Orlandi e il lombardo Ambrogio Minoja. Egli redasse anche parecchi trattati pedagogici, fra i quali le \"Regole del contrappunto pratico\", pubblicato a Napoli nel 1794. Scrisse inoltre varie opere, oratori, messe e cantate. La sua musica \u00e8 stata recentemente riscoperta dal Conservatorio di Benevento (a lui intitolato) e da Eufoniarch\u00e9, un'associazione del luogo che pubblica ogni anno sue opere e oratori con l'ausilio di paleografi e latinisti delle universit\u00e0 di Napoli, Roma e Parigi. Il 30 e 31 luglio 2007 \u00e8 stata proposta a Benevento in prima mondiale l'esecuzione dell'Oratorio \"Giuditta, ossia la Betulia Liberata\", a cura dell'Associazione Musicale Eufoniarch\u00e9. La riscoperta delle sue musiche rid\u00e0 vita per un breve periodo ad un docente e compositore sannita poco conosciuto, salvo poi venir dimenticato nuovamente perch\u00e9 il resto della sua produzione \u00e8 di qualit\u00e0 nettamente inferiore rispetto al sopracitato oratorio."}
{"id": "652758", "revid": "125473025", "url": "https://it.wikipedia.org/wiki?curid=652758", "title": "Aron Stevens", "text": "Haddad \u00e8 principalmente ricordato per i suoi trascorsi tra il 2012 e il 2016 nella WWE, dove si esibiva con il ring name Damien Sandow e ha detenuto una volta il WWE Tag Team Championship (con The Miz) e ha vinto l'edizione 2013 del Money in the Bank.\nCarriera.\nWorld Wrestling Entertainment (2003\u20132007).\nOhio Valley Wrestling (2003\u20132006).\nDopo essersi fatto un nome nella Chaotic Wrestling, vincendo il massimo alloro, Stevens passa alla Ohio Valley Wrestling (OVW). Combatte inoltre nei programmi di secondo piano della WWE, come Heat dove perde contro Steven Richards, Charlie Haas e Shelton Benjamin.\nA un house show nel 2004, Stevens e Nova sconfiggono Caylen Croft e Tank Toland vincendo gli OVW Southern Tag Team Championship.\nIl 4 gennaio 2006, Stevens vince l'OVW Television Championship in un Triple Treath Match contro Brent Albright e il campione CM Punk. In realt\u00e0, il match non doveva comprendere Stevens ma Ken Doane che per\u00f2 si infortun\u00f2 e non pot\u00e9 combattere. L'8 marzo perde il titolo contro Seth Skyfire.\nMatch sporadici e licenziamento (2006).\nIl 4 agosto 2006, Stevens fa il suo debutto a \"SmackDown!\" introdotto da Michelle McCool insieme a KC James, sconfiggendo con quest'ultimo la coppia formata da Funaki e Scotty 2 Hotty. La settimana successiva, Stevens e James sconfiggono i WWE Tag Team Champions Paul London e Brian Kendrick in un match non titolato, ottenendo dunque una title shot al WWE Tag Team Championship. Stevens e James ebbero anche una faida con i Pit Bulls (Kid Kash e Jamie Noble), anche loro vogliosi di una opportunit\u00e0 per i titoli. Stevens e James vennero per\u00f2 sconfitti l'8 ottobre a No Mercy da London e Kendrick, i quali mantennero i titoli. Poco dopo, vengono rimandati in Ohio Valley Wrestling per ulteriore allenamento.\nDopo una breve permanenza a \"SmackDown!\", Stevens torna in OVW. Qui, il 14 marzo 2007, sconfigge Paul Burchill conquistando l'OVW Heavyweight Championship. Perde il titolo il 9 maggio sempre contro Burchill. L'8 giugno diventa contendente numero 1 al titolo OVW ma non user\u00e0 mai questa title-shot a causa del suo licenziamento, che avviene il 6 agosto 2007.\nRitorno in OVW (2008\u20132009).\nStevens ritorna a sorpresa il 12 novembre 2008 in OVW sconfiggendo Anthony Bravado, detentore del titolo OVW. Il 26 novembre sconfigge Bravado e conquista per la seconda volta l'OVW Heavyweight Championship, che perde il 14 gennaio 2009 contro Vaughn Lilas.\nWorld Wrestling Council (2009\u20132010).\nStevens approda in World Wrestling Council nel febbraio 2009, sconfiggendo al debutto Angel. Conquista il WWC Puerto Rico Heavyweight Championship sconfiggendo BJ ma lo perde contro Shane Sewell. Il 15 agosto 2009, Stevens e Shawn Spears vincono il WWC World Tag Team Championship contro Thunder e Lightning.\nRitorno in WWE (2010\u20132016).\nFlorida Championship Wrestling (2010\u20132012).\nIl 14 luglio 2010, Stevens firma un nuovo contratto di sviluppo con la WWE e viene mandato in Florida Championship Wrestling, dove assume il nome di Damien Sandow. L'11 novembre, vince una over the top rope battle royal a 5 uomini, sconfiggendo Bobby Dutch, Big E Langston, Roman Leakee e Marcus Owens. Il 3 dicembre 2010, in coppia con Titus O'Neil, vince l'FCW Florida Tag Team Championship sconfiggendo Xavier Woods e Mason Ryan in un incontro che stabiliva i nuovi campioni, dato che gli ex-campioni (lo stesso Woods e Wes Brisco) erano stati costretti a rendere i titoli vacanti a causa dell'infortunio di Brisco. Durante il loro regno da campioni, Sandow e O'Neil iniziano un feud con la coppia formata da Richie Steamboat e Seth Rollins contro i quali difendono le cinture il 23 gennaio 2011. Il 2 febbraio, sconfigge Xavier Woods ad un match singolo. Il 25 marzo 2011, Sandow &amp; O'Neil perdono le cinture di coppia FCW contro Seth Rollins e Richie Steamboat. Nei tapings FCW del 7 aprile, Damien Sandow viene sconfitto da Hunico. Ha poi una faida con il suo ex tag team partner Titus O'Neil e i due si affrontano nei tapings del 28 aprile, dove \u00e8 Sandow ad avere la meglio. Il 26 maggio, tenta l'assalto all'FCW Florida Heavyweight Championship, ma perde contro il campione Bo Rotundo. All'FCW Gainesville Show dell'8 luglio, Damien Sandow perde un 6-man tag team match insieme a Lucky Cannon e Dean Ambrose contro Bo Rotundo, Seth Rollins e Titus O'Neil. Il match \u00e8 stato deciso da John Morrison che era ospite speciale dello show poich\u00e9 Cannon, Ambrose e Sandow si dicevano stufi di vedere la faccia di Morrison ovunque. Nei tapings del 1\u00ba settembre, Sandow partecipa al torneo per decretare il nuovo campione FCW: dopo aver sconfitto Leakee, accede alla finale, un Fatal 4-Way match che per\u00f2 viene vinto da Leo Kruger. Tre settimane dopo, tuttavia, si riscatta vincendo l'FCW 15 Championship contro Seth Rollins. Perde il titolo il 12 gennaio 2012, quando a strapparglielo \u00e8 Richie Steamboat. Il 2 marzo, tenta l'assalto di nuovo al titolo FCW ma a sconfiggerlo \u00e8 il campione Seth Rollins.\nTeam Rhodes Scholars (2012\u20132013).\nNella puntata di WWE SmackDown del 6 aprile, Sandow fa il suo debutto in un promo, dicendo di essere un uomo di classe e di cultura e che \u00e8 pronto a portare la civilt\u00e0 nei ring WWE, annunciando che il suo debutto avverr\u00e0 a breve. Avrebbe dovuto debuttare nella puntata del 4 maggio di SmackDown contro Derrick Bateman, ma invece tiene un promo dove dice che non si esibir\u00e0 finch\u00e9 non affronter\u00e0 un avversario secondo lui degno. Nella puntata di WWE SmackDown dell'11 maggio viene intervistato da Matt Striker nel backstage e anche qui tiene un promo. Nella puntata di SmackDown del 18 maggio incontra nel backstage Zack Ryder, intento a registrare una delle sue puntate di \"Z! True Long Island Story\" e rimane disgustato dal linguaggio e dall'abbigliamento di quest'ultimo. Successivamente avrebbe dovuto combattere contro Yoshi Tatsu, ma anche questa volta non ritiene l'avversario degno. In risposta, Tatsu lo insulta chiamandolo pollo; cos\u00ec Sandow, irritato, lo attacca alle spalle e lo mette K.O.con la sua finisher, la \"Terminus\". Nella puntata di WWE SmackDown del 25 maggio combatte il suo primo match ufficiale e sconfigge agilmente Yoshi Tatsu.\nDopo una brevissima rivalit\u00e0 con Tyson Kidd, nella puntata di WWE SmackDown del 29 giugno, sconfigge Zack Ryder e si qualifica per il Money in the Bank Ladder Match di SmackDown. Nella puntata speciale SmackDown: Great American Bash perde una 20-man Over The Top Rope Battle Royal per decretare il nuovo General Manager di SmackDown venendo eliminato da Zack Ryder e alla fine sar\u00e0 proprio lui a essere il prossimo General Manager. A Money in the Bank non riesce a conquistare l'ambiziosa valigetta, la quale \u00e8 stata vinta da Dolph Ziggler. Nella puntata di 1000 di Raw del 23 luglio, interrompe la D-Generation X ma viene poco dopo attaccato da essa. La settimana successiva inizia un feud con Brodus Clay e il 6 agosto lo attacca infortunandolo al ginocchio. Nella puntata di Raw del 13 agosto, viene distratto da Brodus Clay durante il suo match contro Christian, ma riesce comunque a vincere il match. La settimana successiva a Raw, sconfigge Clay.\nDopo qualche match di rilievo contro Sheamus e Randy Orton, dai quali Sandow si tira indietro, si allea con Cody Rhodes formando il Team Rhodes Scholars. Nella puntata di Raw del 24 settembre, Damien e Cody Rhodes, attaccano alle spalle Kane e Daniel Bryan. Nella puntata di WWE SmackDown del 28 settembre i Rhodes Scholars sconfiggono gli Usos, avanzando nel torneo che decreta i primi sfidanti ai titoli di coppia per Hell in a Cell. A Raw dell'8 ottobre, sconfiggono anche Zack Ryder e Santino Marella, avanzando alla finale del torneo. Prima della finale a SmackDown il 19 ottobre, sconfiggono Epico e Primo in un match di preparazione, dato che questi erano gi\u00e0 stati eliminati dal torneo. Nella puntata di Raw del 22 ottobre, vincono la finale del torneo contro Rey Mysterio e Sin Cara, e sfideranno Kane &amp; Daniel Bryan per i WWE Tag Team Championship a Hell in a Cell, dove riescono a vincere, ma solamente per squalifica per eccessiva aggressivit\u00e0 da parte di Kane. Nella puntata di WWE Main Event del 14 novembre, i Rhodes Scholars tentano ancora l'assalto ai titoli, ma vengono sconfitti da Bryan e Kane. Alle Survivor Series, Sandow fa parte del Team Ziggler che sconfigge il Team Foley. Nella puntata di SmackDown post Survivor Series, ha l'opportunit\u00e0 di conquistare il titolo intercontinentale, ma perde contro il campione Kofi Kingston. A Main Event ha un match contro John Cena, che viene vinto dal bostoniano con la \"STF\". Nella puntata di Raw del 10 dicembre combatte con Cody Rhodes e vince un Fatal 4-Way Tag Team Match contro gli Usos, i Prime Time Players e Primo ed Epico, ottenendo un match valido per decretare i 1st contenders ai i WWE Tag Team Championship a TLC contro Rey Mysterio e Sin Cara in un Tag Team Tables match. A TLC riescono a sconfiggere i due messicani, grazie ad una spinta di Cody Rhodes a Sin Cara facendolo precipitare su due tavoli che si rompono, ritornando cos\u00ec primi sfidanti alle corone. Incasseranno la loro title shot a WWE Main Event, non riuscendo ancora a trionfare. Alla Royal Rumble, i Rhodes Scholars non riescono a vincere i titoli di coppia. Poi partecipa anche al Royal Rumble match, entrando con il numero 20 e venendo eliminato da Ryback.\nNella puntata SmackDown del 1\u00ba febbraio, Sandow e Rhodes decidono di rompere il team e riprendere la loro carriera da singoli, aggiungendo per\u00f2 che saranno sempre migliori amici. Ad Elimination Chamber, rinnovano momentaneamente la partnership, perdendo per\u00f2 contro Brodus Clay e Tensai. Rhodes e Sandow ritornano a fare coppia fissa e, a WrestleMania 29, avrebbero dovuto affrontare in squadra con le Bella Twins, il Team composto da Brodus Clay, Tensai, Cameron e Naomi, ma il match si \u00e8 poi disputato la sera seguente a Raw ed ha visto prevalere questi ultimi. Il 15 maggio, ottiene ad NXT un match valido per l'NXT Championship contro Big E Langston, ma viene sconfitto. Nel Kick-Off di WWE Payback, perde contro Sheamus. Nella successiva puntata di Smackdown perde di nuovo con l'irlandese in un Dublin Street Fight match. Nella puntata di WWE Main Event del 3 luglio, perde contro Christian.\nMoney in the Bank (2013\u20132014).\nAl Money in the Bank pay-per-view vince l'omonimo match e conquista la valigetta con un contratto valido per il World Heawyveight Championship, tradendo il suo amico Cody Rhodes. La notte dopo a Raw, Sandow perde contro Christian e a fine match viene attaccato da Rhodes, ma riesce a fuggire con la valigetta tra le braccia. Nella puntata di SmackDown del 19 luglio, Sandow viene nuovamente attaccato da Rhodes riuscendo a fuggire anche stavolta. Nella puntata di SmackDown del 26 luglio, Rhodes ruba la valigetta da Sandow e la getta nel Golfo del Messico; Sandow si \u00e8 lanciato in acqua per recuperarla, ma ha rinunciato perch\u00e9 non sapeva nuotare. A Summerslam e la notte successiva a Raw, Sandow perde contro Rhodes. Nella puntata di SmackDown del 18 ottobre affronta il World Heavyweight Champion Alberto Del Rio, combattendo da face per l'occasione, uscendo per\u00f2 sconfitto. Nella puntata di Raw del 28 ottobre fallisce l'incasso della valigetta contro John Cena, non riuscendo a vincere il World Heavyweight Championship. Nella puntata di Raw del 2 dicembre batte Dolph Ziggler, conquistando un'opportunit\u00e0 per l'Intercontinental Championship detenuto da Big E Langston. A , Sandow perde contro Langston, non riuscendo a conquistare l'Intercontinental Championship. Nella puntata di Raw Old School, Sandow perde contro The Great Khali; dopo il match Sandow viene imprigionato nella \"Cobra Clutch\" dall'arbitro speciale del match, Sgt. Slaughter. Sandow torna nella puntata di Raw del 10 marzo 2015 per affrontare Daniel Bryan, ma Sandow si ritira dalla contesa perch\u00e9 davanti a lui c'\u00e8 lo \"Yes!\" Movement\" insieme allo stesso Bryan. Nella puntata di SmackDown del 14 marzo fa le sue scuse al COO della WWE Triple H per come si \u00e8 comportato a Raw e il COO annuncia a Sandow che affronter\u00e0 uno dei membri dello Shield, Seth Rollins, che sconfigge Sandow; dopo il match, ha subito una \"Triple Powerbomb\". Nella puntata di Raw successiva a WrestleMania XXX, Sandow viene sconfitto dal rientrante Rob Van Dam.\nAlleanza e faida con The Miz (2014\u20132015).\nIl 12 maggio a \"Raw\" perde contro Cody Rhodes. Nella puntata di \"SmackDown\" del 16 maggio viene sconfitto da Santino Marella. Continua a lottare travestendosi da vari personaggi, includendo Magneto, Sherlock Holmes, Davy Crockett, il rapper D-Sizzle, Lance Stephenson, LeBron James, Abraham Lincoln, Paul Revere, Vince McMahon, Bruce Springsteen e Bret Hart. A Money in the Bank, in versione Paul Revere viene sconfitto da Adam Rose. A Battleground, partecipa alla 19-man Battle Royal per l'Intercontinental Championship non riuscendo a vincere, il quale viene vinto da The Miz.\nA partire dal mese di agosto, Sandow forma un'alleanza con lo stesso The Miz, il quale si era auto-proclamato una star del cinema, e Sandow assume la gimmick della sua controfigura, diventando Damien Mizdow. Alle Survivor Series, i due vincono un Fatal 4-Way Tag Team Match contro Gold e Stardust, gli Usos e i Los Matadores (Diego e Fernando), conquistando il WWE Tag Team Championship. A The Miz e Mizdow vengono sconfitti gli Usos (Jimmy Uso e Jey Uso) per squalifica, mantenendo tuttavia i titoli. I due, per\u00f2, perdono i titoli contro gli Usos nella puntata di \"Raw\" del 29 dicembre.\nA WrestleMania 31 partecipa all'Andr\u00e8 the Giant memorial battle royal elimininando proprio The Miz per poi essere eliminato da Big Show. Nella puntata di \"Raw\" successiva al pay-per-view, dopo aver sconfitto Stardust, viene attaccato da The Miz che lo stende con la \"Skull Crushing Finale\". Successivamente viene sconfitto da The Miz, anche se pochi giorni dopo riesce a vendicarsi.\nNella puntata di \"Raw\" del 20 aprile, perde contro The Miz (a causa del tradimento di Summer Rae) in un match il cui vincitore avrebbe avuto l'esclusivit\u00e0 del \"Brand The Miz\", tornando ad essere Damien Sandow.\nVarie faide e licenziamento (2015\u20132016).\nNella puntata di \"Raw\" del 27 aprile, tiene un promo in cui ringrazia tutti i fan dicendo di essere un nuovo Damien Sandow, rimanendo face, ma viene interrotto da Curtis Axel il quale attaccher\u00e0 quest'ultimo. Nella puntata di \"SmackDown\" del 29 aprile, si presenta con una nuova theme song, battendo Curtis Axel.\nNella puntata di \"Raw\" dell'11 maggio combatte inizialmente con Curtis Axel, con il quale poi per\u00f2 si allea dopo l'invasione degli Ascension. Nel Kick-off di Payback Damien Sandow, versione \"Macho Mandow\", e Curtis Axel, versione Hulk Hogan hanno perso contro gli Ascension (Konnor e Viktor).\nNella puntata di \"SmackDown\" del 14 gennaio 2016 forma un team con Goldust, Jack Swagger e Zack Ryder ma i quattro vengono sconfitti dai Social Outcasts (Bo Dallas, Adam Rose, Heath Slater e Curtis Axel). Torna, dopo un periodo di assenza, a WrestleMania 32 del 3 aprile partecipando all'annuale Andr\u00e9 the Giant Memorial Battle Royal dove per\u00f2 \u00e8 stato eliminato dal cestista Shaquille O'Neal (ospite speciale di tale Battle Royal). Nella puntata di \"SmackDown\" del 28 aprile Sandow \u00e8 stato pesantemente sconfitto da Baron Corbin. Nella puntata di \"Raw\" del 2 maggio Sandow ha preso parte ad una 20-man Battle Royal per determinare il contendente n\u00b01 allo United States Championship, detenuto da Kalisto, ma \u00e8 stato eliminato da Titus O'Neil. Questo si \u00e8 rivelato essere il suo ultimo match poich\u00e9 il 6 maggio \u00e8 stato licenziato dalla WWE.\nImpact Wrestling (2016\u20132017).\nDebutta nella federazione Impact Wrestling con il ring name Aaron Rex eseguendo un segmento al microfono riguardo al suo passato in WWE.\nIl 4 aprile 2017 annuncia di non essere pi\u00f9 impegnato con Impact Wrestling.\nRitorno in NWA (2018\u2013presente).\nNella puntata di \"Power\" del 15 ottobre, fu annunciato il ritorno di Stevens nella National Wrestling Alliance. Il 14 dicembre, nello show NWA Into the Fire, Stevens ha sconfitto il precedente campione Colt Cabana e Ricky Starks in un Triple Threat match vincendo il NWA National Championship."}
{"id": "652759", "revid": "1305772", "url": "https://it.wikipedia.org/wiki?curid=652759", "title": "Domenico Contarini", "text": "Domenico Contarini \u00e8 il nome di due dogi della Repubblica di Venezia."}
{"id": "652760", "revid": "80598", "url": "https://it.wikipedia.org/wiki?curid=652760", "title": "Pittima", "text": "Pittima \u00e8 il termine con cui in passato veniva definita, particolarmente nelle repubbliche marinare di Venezia e Genova, ma anche a Napoli, una persona pagata dai creditori per seguire costantemente i loro debitori. Era una sorta di esattore che aveva come compito quello di ricordare a costoro che dovevano saldare il debito contratto.\nIl termine.\nLa pittima poteva gridare a gran voce per mettere in imbarazzo il debitore, e il suo costante pedinamento era volto a sfiancarlo cos\u00ec che si decidesse a saldare il debito, la cui riscossione gli poteva fruttare una percentuale pi\u00f9 o meno congrua.\nLa pittima vestiva di rosso, affinch\u00e9 tutti sapessero che il perseguitato dalla pittima era un debitore moroso. Questo aumentava l'imbarazzo dovuto al pedinamento della pittima.\nIn particolare nella Serenissima Repubblica di Venezia la figura della pittima era reclutata tra gli emarginati e i disagiati che fruivano di una sorta di assistenza sociale del Doge costituita da mense pubbliche e ostelli a loro riservati. Questi assistiti dovevano per\u00f2 rendersi disponibili a richiesta delle istituzioni per fare la pittima: il debitore pedinato non poteva nuocere a queste figure istituzionali pena la condanna. Il credito doveva essere difeso come il buon nome della maggiore repubblica commerciale dell'epoca.\nPittima \u00e8 divenuto in seguito sinonimo di \"persona insistente che si lamenta sempre\" (ma anche, quindi, in termini speculativi, di percentuale).\nIn lingua veneta, la frase genericamente pi\u00f9 utilizzata per definire pittima una persona \u00e8: \"\"Ti xe proprio na pittima!\" (Sei proprio uno che si lamenta di continuo per nulla), equivalente di \"T'\u00ea pr\u00f2pio 'na p\u00ectima!\"\", in lingua genovese. Il termine \u00e8 usato ugualmente in dialetto fiorentino e compare comunque tra le voci del dizionario italiano Garzanti, che ne d\u00e0 la definizione di \"una persona noiosa, che si lamenta in continuazione di piccole cose\".\nIl dizionario Treccani ne d\u00e0 lo stesso significato, dando l'etimologia (lat. tardo epith\u0115ma, dal gr. \u1f10\u03c0\u03af\u03d1\u03b5\u03bc\u03b1, propr. \u00abci\u00f2 che \u00e8 posto sopra\u00bb) e specificandone il significato originale di \"impacco a scopo terapeutico\", da cui \u00e8 derivato il significato di \"persona fastidiosa\"; viene suggerito il paragone con la parola \"impiastro\".\nNella cultura di massa.\nFabrizio De Andr\u00e9 ha intitolato una canzone dell'album \"Creuza de m\u00e4\", appunto, \"A' pittima\" (\"La pittima\").\nAnche Zucchero, nel brano \"13 buone ragioni\" contenuto in \"Black Cat\", accenna alla \"pittima del reame\", riferendosi con ironia alla sua ex-moglie."}
{"id": "652764", "revid": "287204", "url": "https://it.wikipedia.org/wiki?curid=652764", "title": "Dado Prso", "text": ""}
{"id": "652767", "revid": "253096", "url": "https://it.wikipedia.org/wiki?curid=652767", "title": "Hypholoma", "text": "\"Hypholoma\" (E. M. Fries) Kummer, F\u00fchr. Pilzk. 21, 72. 1871 (nom. cons.).\nAl genere Hypholoma appartengono funghi con il velo \"cortiniforme\".&lt;br&gt;\nLe specie sono state ridotte unicamente a quelle di consistenza \"tenace\" poich\u00e9 quelle \"fragili\" sono state incorporate nel genere Psathyrella.&lt;br&gt;\nHanno affinit\u00e0 con le Pholiota, specialmente con il genere Flammula ma il colore delle spore le avvicina a quello delle Stropharia.\nDescrizione del genere.\nCappello.\nEmisferico o campanulato.\nLamelle.\nFitte, adnate.\nGambo.\nSottile, elastico, alla base, mancante di un vero anello, sostituito da filamenti detti velo o cortina, non sempre molto visibile.\nCarne.\nDi consistenza soda ed elastica.\nOdore e sapore: non significativi, talvolta molto sgradevoli.\nSpore.\nPorporino-violette con poro germinativo, lisce.\nHabitat.\nIl genere annovera sia specie lignicole che terricole; spesso fascicolate cio\u00e8 a gruppi.\nCommestibilit\u00e0.\nSenza valore.\nL'unica specie commestibile \u00e8 la \"Hypholoma capnoides\".\nSpecie di Hypholoma.\nLa specie tipo \u00e8 il gi\u00e0 menzionato \"Hypholoma fasciculare\" (E. M. Fries : E. M. Fries) Kummer.\nALtre specie sono:"}
{"id": "652768", "revid": "2152323", "url": "https://it.wikipedia.org/wiki?curid=652768", "title": "Giovanni Pontini", "text": "Biografia.\nVive la sua infanzia a Venezia e fin da bambino d\u00e0 vita all'espressivit\u00e0, al punto di procurarsi la creta dagli scavi delle strade, dalla quale traeva le prime forme.\nUscito dalla seconda guerra mondiale si avvicina all'arte da autodidatta, affascinato dalla pittura e dalla grafica di Georges Rouault. Ben presto si far\u00e0 conoscere nell'ambiente artistico veneziano per la sua schiettezza e per la forza delle sue immagini di pescatori, di operai, di lavoratori, caratterizzate da un profondo impegno sociale e dalla grandiosit\u00e0 della plastica delle figure.\nIntanto, in occasione delle diverse Biennali a cui partecipa, ha modo di entrare in contatto con l'opera di Gino Rossi, dei muralisti messicani (tra i quali apprezzer\u00e0 soprattutto Jos\u00e9 Clemente Orozco) e di Constant Permeke.\nGli anni cinquanta.\nA partire dal 1948, inizia a esporre le proprie opere, esordendo quindi nel 1952 alle annuali Collettive dell'Opera Bevilacqua La Masa a Venezia, alle quali sar\u00e0 presente anche nel 1953, 1954, 1957, 1958, 1959, 1961 e nel 1964.\nAvvicinatosi a partire nel 1954 al movimento realista, verr\u00e0 elaborando una personale figurazione di matrice espressionista, nutrita della lezione di Gustave Courbet, ma aperta altres\u00ec all'aspro plasticismo di Mario Sironi.\nIn questi anni, oltre a grandi composizioni di figura e a numerose nature morte, dipinge una vasta serie di paesaggi industriali di Marghera e di Dalmine.\nNel frattempo partecipa nel 1952 alla Quadriennale di Roma e viene invitato al \"Premio Arbiter\" a Trieste e al Premio Michetti a Francavilla al Mare.\nNel 1953 prende parte al \"Premio Burano\" e tiene un'importante personale presso la Fondazione Bevilacqua La Masa a Venezia.\nNel 1955 tiene una personale presso la Galleria Santo Stefano di Venezia, nell'anno successivo espone alla Biennale e prende parte al Premio Dalmine a Bergamo, al Premio di Pittura Golfo della Spezia, al Premio Burano, al Premio Villa San Giovanni e al Premio dell'Antoniano di Bologna.\nNel 1956 un suo breve soggiorno in Calabria \u00e8 testimoniato dalla realizzazione di una serie di paesaggi. Nel frattempo ha conosciuto il collezionista Attilio Arduini che apprezza la sua opera e decide di sostenerlo offrendogli un contratto che gli consentir\u00e0 di dedicarsi alla pittura con maggior assiduit\u00e0.\nNel 1957 tiene due significative personali: alla Galleria Schneider di Roma, presentato da Berto Morucchio e alla Galleria La Colonna di Milano presentato da Raffaele De Grada.\nNel 1958 espone nuovamente alla Quadriennale e tiene un'importante personale presso la Esther Robles Gallery di Los Angeles.\nL'anno successivo prende parte alla Triveneta di Padova e tiene una personale presso la Galleria Rossoni di Trieste presentato da Luigi Ferrante, ha altres\u00ec una personale alla Fondazione Bevilacqua La Masa, dove torner\u00e0 ad esporre anche nel 1961.\nGli anni sessanta.\nNel 1964 tiene due importanti personali, ancora alla Galleria Rossoni di Trieste e alla Galleria Jesulum - Centro Internazionale d'arte a Jesolo, prende inoltre parte al Premio Terraferma a Mestre.\nNel 1965 ha una personale alla Bevilacqua La Masa, presentato da Armando Pizzinato. Nel frattempo la sua pittura \u00e8 andata evolvendosi in una sempre pi\u00f9 marcata sintesi espressiva, avvicinandosi anche a nuovi temi quali le Draghe e le Cattedrali-Altoforno.\nNell'aprile 1969 tiene un'importante personale presso la Galleria Comunale di Arte Contemporanea ai Molini di Portogruaro\nMuore a Venezia l'8 marzo del 1970.\n\u00c8 sepolto a Venezia, nel cimitero monumentale di San Michele.\nFortuna.\nNel 1975 la Galleria d'Arte San Marco a Venezia gli ha dedicato una retrospettiva presentata da Paolo Rizzi. Del 1978 \u00e8 la vasta Retrospettiva alla Fondazione Bevilacqua La Masa, introdotta in catalogo da scritti di Armando Pizzinato, Giorgio Trentin e da un ampio testo critico di Toni Toniato.\nNel dicembre del 1990 si tiene una retrospettiva presso il Centro D'Arte di Mestre, a cura del Circolo Culturale Gruppo 5, con il contributo del Comune di Venezia e della Cassa di Risparmio di Venezia.\nNell'ottobre 2006 gli viene dedicata una mostra ai Molini di Portugruaro introdotta da un ampio catalogo steso da Dino Marangon.\nNel 2007 vengono dedicate a Pontini una mostra alla scuola Grande di San Giovanni Evangelista a Venezia, presentata da Ennio Pouchard, una alla galleria civica \"Vittorio Emanuele II\" in Villa Croze a Vittorio Veneto, e una a settembre nella galleria \"Luigi Sturzo\" a Mestre presentata da Giulio Gasparotti.\nNel 2008 si tiene presso la Sala Badoer della Scuola Grande di San Giovanni Evangelista a Venezia una nuova mostra dedicata a Pontini e ad Ennio Finzi, dal titolo \"Dal Mecenate al Collezionista nella Ricerca dell'Astratto e del Reale\".\nSempre nel 2008 viene allestita una mostra presso il Palazzo delle Nazioni, sede delle Nazioni Unite a Ginevra, nell'ambito della Conferenza dell'Organizzazione Internazionale del Lavoro.\nPontini \u00e8 stato altres\u00ec invitato a partecipare a numerose rassegne all'estero, tra le quali:\nOpere principali.\nFonte: \"Giovanni Pontini Forza-Lavoro\", Fondamenta Treviso 2007"}
{"id": "652772", "revid": "599013", "url": "https://it.wikipedia.org/wiki?curid=652772", "title": "Andrea Parola", "text": "Caratteristiche tecniche.\nCentrocampista centrale mancino, pu\u00f2 giocare come mediano davanti alla difesa o come interno sinistro di centrocampo, con compiti sia di costruzione che di rottura del gioco. Occasionalmente \u00e8 stato schierato anche come centrocampista esterno sinistro e come centrale in una difesa a 3.\nCarriera.\nGli esordi.\nFiglio d'arte (il padre Ranieri ha militato nel ), cresce nelle giovanili nerazzurre e fa il suo esordio con la maglia pisana nel febbraio 1998, all'et\u00e0 di 18 anni; con i nerazzurri vince il campionato di Serie C2 1998-1999. Nelle stagioni successive viene ceduto in prestito, dapprima al , dove ha la possibilit\u00e0 di giocare per la prima volta da titolare, e, quindi, nel 2000 all'estero nel , su richiesta del direttore sportivo Sergio Borgo: \u00e8 il primo calciatore italiano a militare nel campionato bulgaro. Nel Naftex gioca per un anno dimostrando buone qualit\u00e0 e fa il suo debutto in Coppa UEFA, nella partita del primo turno persa per 4-2 contro il , scendendo in campo anche nel ritorno che sancisce l'eliminazione dei bulgari dalla competizione.\nNel 2001 ritorna a Pisa, dove per\u00f2 non trova spazio anche a causa di problemi fisici. Viene cos\u00ec ceduto, questa volta in compropriet\u00e0, al , militante in Serie C2, con cui disputa una stagione ad alto livello culminata con il raggiungimento dei play-off.\nTra Serie B e Serie A.\nNel 2003 viene acquistato in compropriet\u00e0 dalla , con cui esordisce in Serie B. A Trieste disputa due stagioni da titolare, e dopo la prima viene interamente riscattato dagli alabardati. Dopo la seconda annata, conclusa con la salvezza ai play-out, finisce ai margini della rosa e viene ceduto a titolo definitivo all', che lo acquista in compropriet\u00e0 insieme all'. Impiegato subito da titolare da Marco Giampaolo, alla sua prima esperienza in Serie A gioca 32 partite di campionato.\nNel 2006 passa alla , dove viene impiegato prevalentemente come riserva di Sergio Volpi e Angelo Palombo, anche a causa di diversi problemi fisici. Nell'estate 2007 si trasferisce al dove ritrova l'allenatore Giampaolo, e vi rimane per tre stagioni nelle quali viene impiegato come interno di centrocampo e successivamente come riserva di Daniele Conti. Il 31 maggio 2009 segna il suo primo gol in Serie A nella sconfitta per 6-2 subita per mano dell'Udinese.\nNell'estate 2010 rimane svincolato, e a gennaio 2011 viene ingaggiato fino al termine della stagione dal , dove ritrova Attilio Tesser che lo aveva allenato a Trieste. In Piemonte gioca 12 partite segnando una rete, e contribuisce alla promozione in Serie A dei novaresi. A fine stagione non rinnova il contratto, rimanendo cos\u00ec svincolato.\nIl finale di carriera.\nIl 31 agosto 2011 viene acquistato dal , militante in Lega Pro Prima Divisione. Con gli emiliani, con cui debutta il nella partita vinta 2-1 contro il , disputa la prima parte della stagione, totalizzando 16 presenze e una rete, nella partita casalinga vinta per 3-2 contro il .\nIl 12 gennaio 2012 viene ceduto alla , in Serie B. Fa il suo debutto con i rossoneri campani il giorno successivo nella sconfitta casalinga per 0-1 contro il ; a fine stagione colleziona tredici presenze, senza evitare la retrocessione dei campani.\nLa stagione successiva si trasferisce alla firmando un contratto biennale. A seguito di diverse frizioni con l'allenatore Lamberto Zauli, nel gennaio 2013 la societ\u00e0 e il nuovo tecnico Luigi Apolloni lo sospendono dagli allenamenti chiedendo la risoluzione del contratto; il 1\u00ba marzo successivo il Collegio Arbitrale della Lega Pro ordina il reintegro in rosa del giocatore. Nonostante ci\u00f2, non scende pi\u00f9 in campo fino al 5 maggio, dopo il ritorno di Zauli, quando gioca da titolare nella sfida pareggiata per 2-2 contro il .\nChiude la stagione con 12 presenze in campionato e una nei vittoriosi play-out contro il che valgono la salvezza alla squadra reggiana. A fine stagione la societ\u00e0 decide di metterlo sul mercato, per poi reintegrarlo su richiesta dell'allenatore Battistini. Nel gennaio 2014 prolunga il contratto con la Reggiana fino al 30 giugno 2016. Scaduto il 30 giugno 2016 il suo contratto con i granata, per i quali aveva anche vestito la fascia di capitano, resta svincolato.\nTornato a Trieste per motivi personali, nell'ottobre 2016 firma per il Sistiana Duino Aurisina, partecipante al campionato di Promozione del Friuli Venezia Giulia. Debutta con la nuova maglia il 23 dello stesso mese nella sconfitta casalinga per 1-0 ad opera del Valnatisone. Chiude la stagione, nella quale il Sistiana ottiene la salvezza diretta all'ultima giornata, con 20 presenze in campionato, e per la stagione successiva si accorda con il Kras Repen, squadra giuliana di Eccellenza. Fa il suo debutto con la nuova maglia il 2 settembre nella sconfitta per 4-0 sul campo della Virtus Corno valida per il ritorno degli ottavi di finale della fase regionale di Coppa Italia. Al termine della stagione totalizza una presenza in coppa Italia, 17 in campionato ed una nei play-out nei quali il Kras Repen ottiene la salvezza.\nTerminata la stagione si ritira dal calcio giocato.\nDopo il ritiro.\nDal luglio 2021 frequenta il corso da allenatore \"UEFA B\", ottenendo poi l'abilitazione nel successivo mese di novembre.\nStatistiche.\nPresenze e reti nei club.\n\"Statistiche aggiornate al 13 maggio 2018.\""}
{"id": "652782", "revid": "10652", "url": "https://it.wikipedia.org/wiki?curid=652782", "title": "Naematoloma", "text": ""}
{"id": "652789", "revid": "1543377", "url": "https://it.wikipedia.org/wiki?curid=652789", "title": "Krokus", "text": "I Krokus sono stati un gruppo heavy metal nato nel 1974 a Soletta, nella parte tedesca della Svizzera.\nSono da molti considerati il maggior gruppo rock svizzero. La loro musica, composta da riff semplici e cori trascinanti, era fortemente ispirata a Scorpions, Judas Priest, Saxon ma soprattutto agli AC/DC. Vennero infatti spesso accusati di essere una band clone del gruppo australiano, a causa dei riff spesso molto simili e la voce incredibilmente simile a quella di Bon Scott. Scalarono le classifiche nella prima met\u00e0 degli anni ottanta, rivolgendosi soprattutto al pubblico statunitense. Il disco di maggior successo fu \"Headhunter\" (1983).\nStoria.\nGli esordi.\nI Krokus si formarono nel 1974 come band rock sinfonico/rock progressivo sullo stile di Yes, Emerson, Lake &amp; Palmer e Genesis. La prima formazione era composta da Chris Von Rohr voce e batteria, Tommy Kiefer chitarra, Remo Spadino basso, Hansi Droz chitarra. Il debutto venne registrato tra il novembre e il dicembre del 1975. L'omonimo \"Krokus\" dalle sonorit\u00e0 prog/hard rock vide la luce nel 1976 per la Shnautz Records, un'affiliata della Phonogram. Vedendo di non riscuotere molto successo cominciarono gradualmente a spostarsi verso l'heavy metal notando molti sbocchi grazie al boom del genere in crescita.\nNel 1977, hanno luogo diversi cambi di formazione, entrano Fernando Von Arb alla chitarra, Jurg Naegeli basso e tastiere e Freddy Steady alla batteria, tutti membri provenienti dai \"Montezuma\", un'altra band di Soletta. La nuova formazione sforna \"To You All\" (1977), gi\u00e0 da questo lavoro, la band comincia a lasciarsi alle spalle l'impronta rock sinfonico/rock progressivo per dedicarsi ad un hard rock piuttosto diretto ed elementare rispetto al pi\u00f9 complicato e raffinato rock progressivo.\nNel 1978 esce \"Painkiller\", dalle sonorit\u00e0 leggermente pi\u00f9 dure del predecessore. La band comincia a farsi conoscere anche al di fuori del confine svizzero, come nella vicina Germania e nel Regno Unito. Il disco viene stampato lo stesso anno anche negli Stati Uniti, ma con titolo e copertina differente, verr\u00e0 intitolato \"Pay It in Metal\".\nIl successo.\nArriva il 1979, anno della svolta. Chris Von Rohr, fino a quel momento cantante, decide di spostarsi al basso per lasciare spazio al maltese di nascita Marc Storace, carismatico cantante dalle doti vocali notevoli, molto simili a quelle di Bon Scott, l'ancora per poco singer degli AC/DC, band riferimento per il gruppo stesso. Storace in precedenza militava in una band rock progressivo svizzera, i Tea, e successivamente in una NWOBHM band di Londra, gli \"Eazy Money\", gruppo che partecip\u00f2 alla storica compilation dedicata alla NWOBHM chiamata \"Metal for Muthas\". Naegeli, lascia il posto del basso a Von Rohr, ma collaborer\u00e0 con la band in veste di songwriter, produttore ed eventuale tastierista. La formazione con Storace pubblica \"Metal Rendez-vous\" (1980), album che otterr\u00e0 molto successo, vendendo oltre 150.000 copie nella sola Svizzera. Fu il primo grande lavoro della band che li proietter\u00e0 nella lista dei pi\u00f9 rilevanti gruppi della scena heavy metal europea, facendosi notare in Gran Bretagna e negli Stati Uniti.\nLa band infatti cominci\u00f2 a farsi notare partecipando ad una serie di concerti in Inghilterra come supporto a note band NWOBHM come le Girlschool, More e Angel Witch, inclusi diversi festival, per la promozione dell'album \"Metal-Rendez Vous\" in Inghilterra durante l'estate del 1980. Nella stessa estate, parteciparono ad un tour statunitense da spalla a Sammy Hagar, AC/DC e Cheap Trick. Dopo la morte di Bon Scott nel 1980, gli AC/DC proposero a Storace di entrare a far parte della band. Nonostante la tentazione fosse stata grande, egli prefer\u00ec continuare il progetto Krokus.\nLa continua crescita di popolarit\u00e0 li porta a incidere \"Hardware\" (1981), che si presenta come continuo del precedente. Le sonorit\u00e0 appaiono spesso spudoratamente ispirate allo stile tipico AC/DC, e arriva il momento in cui vengono accusati dalla stampa di essere una semplice band clone degli AC/DC priva di originalit\u00e0. Le accuse si ripeteranno anche in futuro nei confronti di altri album. Nonostante le dure critiche per\u00f2, lo stile dei Krokus riesce a conquistare i pi\u00f9, ottenendo il disco d'oro. Questo sar\u00e0 l'ultimo album con il chitarrista Tommy Kiefer, che lascer\u00e0 la band e morir\u00e0 suicida il 24 dicembre 1986. Verr\u00e0 sostituito da Mark Kohler.\nLa loro ascesa al successo planetario, ebbe inizio col disco \"One Vice at a Time\" (1982), anch'esso particolarmente ispirato allo stile dei fratelli Young, e nonostante le continue critiche otterr\u00e0 in ogni caso il meritato successo, ottenendo la bellezza di tre dischi d'oro. La band comincia a rivolgersi sempre pi\u00f9 al pubblico americano, anche a causa della nuova produzione di bandiera statunitense. Il disco presenta la reinterpretazione \"American Woman\" dei The Guess Who. Nel 1982 partecipano ad un tour nel nord America da spalla a Rainbow, Mot\u00f6rhead, Rush e Cheap Trick.\nSegue \"Headhunter\" (1983), considerato il loro miglior disco di sempre, che varia la formula orientandosi sullo stile di Judas Priest, Saxon, ma come al solito non manca la buona vecchia presenza di riff \"AC/DC oriented\". Grazie al produttore del disco Tom Allom, gi\u00e0 produttore dei Judas Priest con cui aveva contatti, Rob Halford partecip\u00f2 alla registrazione della traccia \"Ready To Burn\" in qualit\u00e0 di cantante assieme a Storace. Ottenne infatti due dischi di platino e un disco d'oro. Da questo disco subentra Steve Pace alla batteria al posto di Freddy Steady.\nI live continuano in Europa, al Rockplast Metal Festival del 1983 a Dortmund, Germania, al fianco di Quiet Riot, Def Leppard, Ozzy Osbourne, e M.S.G.. Nello stesso anno parteciparono a diversi tour negli Stati Uniti da spalla ai Def Leppard, nel loro \"Pyromania Tour\", ma vennero cacciati a causa du una lite tra Joe Elliott e Marc Storace. Completarono il tour con i Judas Priest.\nDopo questo lavoro, la band \u00e8 totalmente immersa nella scena heavy metal americana, e viene portata a spostare le sonorit\u00e0 su strade hair metal. Il bassista Chris Von Rohr decise di abbandonare il gruppo probabilmente a causa dei nuovi indirizzamenti musicali della band, e venne sostituito da Mark Kohler. Ma subentr\u00f2 anche il nuovo batterista Jeff Klaven.\nEd ecco la svolta orientata su uno stile statunitense: \"\"The Blitz\" (1984). Il disco presenta sonorit\u00e0 pi\u00f9 orecchiabili ed elementi riconducibili all'hair metal americano con influenze AOR. Casualmente proprio a proposito del AOR, Jimi Jamison, ex cantante dei Survivor, partecip\u00f2 come corista, mentre Bryan Adams contribu\u00ec alla composizione del brano \"Boys Nite Out\". Il risultato fu un disco d'oro negli Stati Uniti, mentre il versante europeo non fu soddisfatto del lavoro svolto. Steve Pace abbandona la batteria rimpiazzato da Jeff Klaven. Il periodo di grande successo sembra terminare qui, nel periodo d'oro la band vendette oltre 10 milioni di copie solo negli Stati Uniti. Durante il \"The Blitz\" tour\", si unir\u00e0 alla band il bassista Tommy Keiser a sostituzione di Mark Kohler, che invece passer\u00e0 alla seconda chitarra.\nSeguirono cos\u00ec numerosi tour negli Stati Uniti con artisti come Keel e Zeno, ma terminarono presto a causa dell'infortunio i Kohler alla gamba. Pi\u00f9 tardi completarono il tour da spalla ai Rough Cutt e Accept. La band continu\u00f2 i tour statunitensi anche l'anno successivo, come ospiti al \"\"Texxas Jam\" festival\" con i Van Halen.\nIl declino.\nCol disco \"Change of Address\" (1986), la band sub\u00ec un forte declino. Verso la met\u00e0 degli anni ottanta, dato il notevole successo di artisti come Bon Jovi e Def Leppard, dalle sonorit\u00e0 molto melodiche, molti gruppi ne seguirono lo stile. La casa discografica impose cos\u00ec alla band di seguire la scia di questi ultimi, abbandonando le sonorit\u00e0 che li aveva portati al successo. Il risultato fu un disco mediocre, composto da ballate di stampo pop, a cui il titolo dell'album si addiceva parecchio. Il disco fu un disastro commerciale, la band declin\u00f2 soprattutto in Europa, nonostante il singolo \"School's Out\" (cover di Alice Cooper) raggiunse negli Stati Uniti una posizione mai guadagnata. Venne da molti definito come uno tra gli album peggiori della band.\nFallito il progetto negli Stati Uniti, i Krokus tornano in Svizzera nella speranza di recuperare almeno il pubblico Europeo, che nel frattempo li aveva dimenticati. Una volta abbandonati Klaven e Kaiser, la band punta sul batterista italo-svizzero Dani Crivelli ed sul ritrovato Chris Von Rohr che nel frattempo aveva dato alle stampe, in qualit\u00e0 di solista, un full length titolato \"Hammer and Tongue\" (1987), ma che si riunir\u00e0 al gruppo proprio nel 1987. L'Arista precede questi eventi mettendo sul mercato un live album senza il consenso della band, intitolato \"Alive and Screamin\"' (1986), in cui non \u00e8 assolutamente trasposta l'energia che caratterizza le solite esibizioni live dei Krokus, la scaletta inoltre non risulta all'altezza, poich\u00e9 vede l'assenza di classici quali \"Heatstrokes\" o \"Rock City\". Nemmeno l'inedita e mediocre \"Lay Me Down\" pu\u00f2 essere considerata motivo di interesse per questo capitolo non autorizzato del quale lo stesso Von Arb ha sconsigliato, in diverse interviste, l'acquisto. Tutto ci\u00f2 li porter\u00e0 a lasciare la loro etichetta, la Arista.\nNel 1988 tornano con \"Heart Attack\", definito dalla band come \"l'ultimo tentativo di tenere insieme il gruppo minacciato da una profonda crisi\". \u00c8 il primo album per la MCA Records. Questo album si rivela in ogni caso migliore del precedente dove cercheranno di indurire le sonorit\u00e0 rifacendosi al \"Headhunter\" che li aveva resi famosi. Tuttavia l'album non venne particolarmente considerato, anche se presenta un tentativo di riconquistare il vecchio pubblico. Parteciperanno a tour in Inghilterra tra cui un concerto a Hammersmith di apertura a Ted Nugent. Seguiranno poi altri tour negli Stati Uniti. Storace abbandoner\u00e0 la band verso la fine dello stesso anno, lo seguiranno anche Kohler, Crivelli. I superstiti Von Arb e Von Rohr si organizzano ed allestiscono una nuova formazione, ma alla fine lo stesso Von Rohr sfiduciato decider\u00e0 di lasciare perdere e di abbandonare la scena. Torner\u00e0 solamente nel 1992 con un, tutto sommato discreto, full-length solista di stampo blues, titolato \"The Good The Bad And The Dog\". In seguito sar\u00e0 il produttore dei primi lavori dei Gotthard. La band ormai allo sbando decide di sciogliersi nel 1988.\nNel 1989, Fernando Von Arb assieme all'ex bassista e tastierista dei Krokus J\u00fcrg Naegeli, form\u00f2 i The Heavy's. I due musicisti erano accreditati con nomi d'arte. Von Arb con lo pseudonimo di Ben Branov, e Naegeli come Walter Hammer. Alla voce entr\u00f2 Peter Tanner con lo pseudonimo di Mark B-Lay (che poco dopo entrer\u00e0 nei Krokus per rimpiazzare Storace), e Von Rohr al basso come Rob Weiss. I The Heavys erano di fatto una \"cover band\" che pubblic\u00f2 due album composti da cover di artisti storici come Krokus, Judas Priest, AC/DC, Scorpions, Kiss, Bon Jovi, Aerosmith, Guns N'Roses, Def Leppard e molti altri. Pubblicarono Metal Marathon nel 1989 (Ariola) e More Metal Marathon nel 1992 (Ariola) reperibili per\u00f2 solo in Europa.\nAnni novanta, la rinascita.\nNel 1990, Von arb decide di rimettere in piedi i Krokus pur senza la presenza di Storace. La formazione vede un quasi totale cambiamento; Peter Tanner, gi\u00e0 reduce dall'esperienza con Von Arb nei The Heavy's, subentrer\u00e0 al posto di Storace, e l'unico membro della precedente formazione rimane Fernando Von Arb che in questo disco suoner\u00e0 il basso e la chitarra acustica. Subentrano cos\u00ec anche Tony Castell alla chitarra ritmica, Manny Maurer alla chitarra solista e Peter \"Rabbit\" Haas alla batteria. In questo anno viene cos\u00ec pubblicato \"\"Stampede\". Oltre alla formazione quindi cambia anche lo stile. La voce di Tanner, al contrario di quella di Storace, \u00e8 pi\u00f9 orientata sullo stile di Brian Johnson, e in alcuni casi a quella di Udo Dirkschneider (Ex. Accept). Lo stile viene accomunato agli AC/DC pi\u00f9 recenti, quelli di Brian Johnson. Viene descritto come tra gli album interessanti della band, ed in pratica non \u00e8 proprio da considerarsi un album dei Krokus. Jurg Naegeli, ex bassista della band, \u00e8 alla produzione del disco.\nNel frattempo viene diagnosticato un cancro a Von Arb, che fortunatamente riuscir\u00e0 a sconfiggere. Nel 1994, dopo essere completamente guarito, Von Arb richiama tutti i membri storici:\nLa mancanza di Storace lascia un vuoto incolmabile, torner\u00e0 infatti nel 1994 per le registrazione del disco successivo. Non fu l'unico membro a ritornare nella formazione. Rientra infatti anche Mark Kohler alla chitarra, che non si presentava dal 1990, e il vecchio batterista Freddy Steady, che mancava dal 1983, reduce da un'esperienza con la band di Gianna Nannini. Il risultato fu \"To Rock or Not to Be\", edito nel 1995. L'album si rivel\u00f2 un vero successo tanto da guadagnare il disco d'oro. L'album si rifaceva alle vecchie sonorit\u00e0 che li portarono al successo. Il ritorno di Storace ed alcuni altri vecchi membri, e la ripresa delle vecchie sonorit\u00e0, rese l'album molto popolare. Si riveler\u00e0 probabilmente come il miglior album del decennio. Venne prodotto da Manny Maurer, Fernando Von Arb e Juerg Naegeli.\nNel 1999, la formazione viene sconvolta nuovamente. Storace viene sostituito dal britannico Carl Sentance, ex membro dei britannici Persian Risk, band nella quale militava anche il futuro chitarrista dei Mot\u00f6rhead Phil Campbell. Senteance aveva anche partecipato ad un tour come cantante dei Tokyo Blade nel 1986. Il resto della band era composto da Fernando Von Arb e Chris Lauper alla chitarra, Many Maurer al basso e Peter Haas alla batteria (che aveva gi\u00e0 suonato in \"Stampede\"). Viene cos\u00ec realizzato \"Round 13\"\" nel '99, che presenta un cambio di stile, soprattutto vocale, che non viene molto apprezzato dai fans della vecchia guardia, tuttavia non risulta un disco da buttare. Finiscono cos\u00ec gli anni 90, un periodo non molto roseo per il gruppo, rispetto al glorioso decennio precedente.\nAnni 2000.\nNegli anni 2000, la band sembra ritrovare la motivazione e far nuovamente parlare di s\u00e9, ritornando a incarnare lo stile che li port\u00f2 alla ribalta nella prima met\u00e0 degli Ottanta.\nNel 2000 Storace torna in scena e fonda una band in pieno stile AC/DC, i \"DC World\". La formazione vedeva Marc Storace alla voce, con la partecipazione di Peter Tanner come cantante in alcune tracce, Dominique Favez chitarra, J.J. Bozzy chitarra, Tony Castell basso, Pat Holzhey batteria. Pubblicarono un album tributo agli AC/DC, \"\"A Tribute to Bon Scott &amp; AC/DC\" (2000).\nNel 2001 i Krokus di Storace con Tony Castell al basso, Dave Stettler alla chitarra e Marcel Kopp alla batteria, iniziarono qualche tour. Nel 2002, dopo aver annunciato il loro ritorno, organizzano un tour nella West Coast degli Stati Uniti e iniziano la registrazione del successivo album.\nNel 2003 i Krokus ritornano quindi con \"Rock the Block\"\" che vede il ritorno di Von Arb alla chitarra. Per il resto notiamo un non insolito cambio di \"lineup\", con Tony Castell al basso, Dominique Favez alla chitarra ritmica (entrambi derivanti dall'esperienza con Storace nei DC World), e Patrick Aeby alla batteria. L'album, edito per la WEA International, sembra ottenere subito molti consensi. Vincer\u00e0 infatti il disco di platino e otterr\u00e0 il primo posto nelle classifiche svizzere. Venne prodotto da Von Arb, Favez, Aeby e Storace.\nIl 2004 vede la pubblicazione di , un live composto da 20 brani divisi in due cd, registrati durante il \"Rock The Block Tour\" in diverse localit\u00e0: al Swedenrock Festival in Svezia, Zurigo, Herisau e Soletta. La versione europea dell'album comprende anche un bonus DVD. Come da tradizione, il disco scaler\u00e0 le classifiche svizzere e sar\u00e0 il migliore e pi\u00f9 completo live album della band mai registrato.\nNel 2005, lo storico chitarrista Von Arb, il membro pi\u00f9 duraturo della band, in attivit\u00e0 dal 1977, lascia la band e verr\u00e0 sostituito da Mandy Meyer, e anche il precedente batterista Patrick Aeby lascer\u00e0 il posto a Stefan Schwarzmann, uscente dai tedeschi Helloween.\nDopo il grande successo di \"Rock the block\", i Krokus, che ormai della vecchia formazione conservano solo il singer Marc Storace, incidono un nuovo disco, che verr\u00e0 considerato come tra i migliori della loro carriera. Esce infatti il 15 settembre 2006, \"Hellraiser\" per la AFM Records, che inoltre celebra i 30 anni di carriera dal debut. Nonostante la mancanza di Von Arb, rimane la presenza dei classici riff alla AC/DC vecchio stampo.\nAnni Dieci.\nIl 2008 \u00e8 l'anno della reunion: a Marc Storace si aggiungono nella formazione i chitarristi Fernando Von Arb e Mark Kohler, il bassista Chris Von Rohr e il batterista Freddy Steady (che uscir\u00e0 per\u00f2 di nuovo nel 2011).\nIl 17 gennaio 2010, i Krokus annunciano la pubblicazione del loro nuovo album, che prender\u00e0 il titolo di \"Hoodoo\", e sar\u00e0 realizzato il 26 febbraio.\nNel 2011 la reunion subisce alcune modifiche: alla batteria arriva momentaneamente Kosta Zafiriou in sostituzione dell'uscente Freddy Steady. Un anno dopo torna in formazione anche Mandy Meyer e per la prima volta i Krokus si troveranno ad annoverare nella propria formazione tre chitarristi di altissimo livello. Con questa line up uscir\u00e0 nel 2013 l'album \"Dirty Dynamite\".\nL'assoluto livello delle prestazioni dal vivo della band svizzera viene catturato da un album live pubblicato nel 2014 dal titolo \"\" in cui \u00e8 possibile inoltre ascoltare la prestazione del nuovo batterista Flavio Mezzodi, entrato nella formazione nel corso del 2013.\nNel 2017 i Krokus danno alla stampa un album di cover: \"Big Rocks\".\nSeguir\u00e0 un tour nel corso dello stesso anno, con diverse date svizzere che vedranno i Krokus condividere il palco per la prima volta nella storia con i Gotthard in diverse occasioni, durante le quali le due band suoneranno anche un paio di brani assieme nel bis del gruppo ticinese, in tour per il loro 25\u00ba anniversario.\nNel 2018 arriva l'annuncio dell'addio alla scena musicale dei Krokus. Adios Amigos sar\u00e0 l'ultimo tour del gruppo elvetico che partir\u00e0 nella primavera del 2019 e si concluder\u00e0 il 7 dicembre dello stesso anno con l'ultimissimo concerto all'Hallenstadion di Zurigo."}
{"id": "652791", "revid": "1070695", "url": "https://it.wikipedia.org/wiki?curid=652791", "title": "Divisione Italia", "text": "Divisione Italia fu una formazione dell'esercito popolare di liberazione della Jugoslavia costituita nella seconda guerra mondiale dopo l'8 settembre 1943 nell'allora Jugoslavia da militari italiani sbandati dopo l'armistizio, che oper\u00f2 sotto il comando di Josip Broz Tito fino al termine delle ostilit\u00e0; poi venne rimpatriata in Italia e disciolta.\nStoria.\nLa divisione si form\u00f2 dopo l'8 settembre per iniziativa dell'ufficiale italiano Giuseppe Maras, che organizz\u00f2 gli sbandati italiani riusciti a sfuggire ai rastrellamenti tedeschi. Per poter operare e superare le ovvie diffidenze del comando jugoslavo titoista, a ogni reparto venne affiancato un commissario politico jugoslavo. \nI militari furono divisi in quattro brigate, i cui nomi riflettevano le tendenze politiche dei militi in esse inquadrati; quindi la Brigata italiana partigiana \"Garibaldi\" raccolse i partigiani d'ideologia comunista (unitamente a diversi socialisti, nonch\u00e9 qualche democristiano e qualche azionista), la Matteotti quelli d'ideologia socialista, mentre le altre due accolsero repubblicani, realisti, liberali e anarchici.\nLa divisione oper\u00f2 con l'apprezzamento degli jugoslavi contro i tedeschi fino alla fine delle ostilit\u00e0, dopo di che venne disarmata e concentrata in Istria in un campo vicino alla linea di demarcazione tra territorio occupato dagli jugoslavi e territorio alleato (il costituendo AMG-FTT), a causa della crescente tensione dovuta alla contesa su Trieste.\nInfine la divisione venne rimpatriata con tutti gli onori e disciolta in Italia.\nBrigate.\nHanno composto la Divisione i seguenti battaglioni:"}
{"id": "652794", "revid": "119920200", "url": "https://it.wikipedia.org/wiki?curid=652794", "title": "Rozites", "text": "Rozites (P. Karst., Bidr. K\u00e4nn. Finl. Nat. Folk 32: xx, 290, 1879) \u00e8 un genere di funghi terricoli che crescono in boschi di aghifoglie, raramente sotto latifoglie, con cappello carnoso, brunastro, a volte stinto.\nSi distinguono per la presenza di una specie di pruina sulla superficie del cappello, color crosta di pane, per la presenza di un anello membranoso sul gambo, gambo non facilmente dissociabile dal cappello, lamelle annesse al gambo e per le spore verrucose con poro germinativo color bruno-giallo.\nSpecie di \"Rozites\".\nLa specie tipo \u00e8 Rozites caperatus (Pers.) P. Karst. (1879), altre specie sono:"}
{"id": "652796", "revid": "291713", "url": "https://it.wikipedia.org/wiki?curid=652796", "title": "Tara Fuki", "text": "Tara Fuki \u00e8 un duo musicale nato nel 2000 a Brno (Repubblica Ceca) e composto dalle violoncelliste e cantanti Andrea Konstankiewiczov\u00e1 (classe 1972, polacca) e Dorota Barov\u00e1 (classe 1975, ceca).\nLe due musiciste di formazione classica propongono sonorit\u00e0 folk contaminate da tendenze talvolta jazz talvolta sperimentali nei due album pubblicati in studio: \"Piosenki do snu\" (\"Canzoni nel sogno\") pubblicato nel 2001 e \"Kapka\" (\"Goccia\") pubblicato nel 2003, con la partecipazione di Mario Buzzi al campionatore. Entrambi gli album portano l'etichetta Indies records dell'omonima casa discografica di Brno. I testi sono in polacco (con l'utilizzo di versi del poeta Baczy\u0144ski), ceco e, in \"Kapka\", anche in francese."}
{"id": "652799", "revid": "1805445", "url": "https://it.wikipedia.org/wiki?curid=652799", "title": "Charles Godfrey Leland", "text": "Gli studi di antropologia per i quali \u00e8 noto in tutto il mondo sono:\nBiografia.\nNasce a Filadelfia nel 1824 da una ricca famiglia inglese.\nAvvicinato alla cultura stregonesca dalle domestiche irlandesi, si interess\u00f2 precocemente di esoterismo, applicandosi nella traduzione di numerosi testi.\nViaggi\u00f2 spesso in Europa per ricerche antropologiche, fermandosi in Francia e Inghilterra, e si occup\u00f2 di culture marginali: zingari e indiani d'America.\nAder\u00ec al movimento anarchico e partecip\u00f2 a insurrezioni, come il 1848 parigino e la guerra di secessione americana.\nNel 1888 si trasfer\u00ec a Firenze, dove mori il 20 marzo 1903.\nSopravvivenze etrusche e romane nelle tradizioni popolari.\nIl volume di Leland comincia con la lapidaria affermazione:\n\"C'\u00e8 nel Nord Italia una zona montagnosa conosciuta come la Romagna Toscana, i cui abitanti parlano una forma grezza di dialetto bolognese. Questi Romagnoli sono evidentemente una razza molto antica e pare abbiano preservato tradizioni ed usi quasi immutati da un periodo di tempo incredibilmente antico\".\nSenza citare le sue fonti, Leland sostiene che in quegli ultimi anni si era disquisito sulla possibile origine etrusca dei Bolognesi: \"pare si sia deciso che non lo sono. Nulla da dire, a questo riguardo: probabilmente loro erano l\u00ec prima degli Etruschi\".\nTuttavia, secondo Leland, gli Etruschi, che per un certo periodo dominarono gran parte dell'Italia, probabilmente lasciarono in zone remote \"quelle tracce della loro cultura di cui parla questo libro\".\nPi\u00f9 precisamente, nel territorio di cui parla Leland, esteso tra Forl\u00ec e Ravenna si sarebbero conservati antichi culti pagani, poi diventati stregoneria. Scrive il folclorista statunitense:\n\"Tra questa gente la stregheria o stregoneria - o, come ho udito chiamarla, \"la vecchia religione\" - esiste ad un grado tale che molti Italiani ne rimarrebbero stupiti. Questa stregheria, o vecchia religione, \u00e8 qualcosa di pi\u00f9 della magia e qualcosa di meno di una fede. Consiste nelle rimanenze di una mitologia di spiriti, i principali dei quali conservano i nomi e gli attributi degli antichi Dei Etruschi come Tinia o Jupiter -, Faflon - o Bacco - e Teramo (in Etrusco Turms) - o Mercurio. Accanto ad essi continuano ad esistere, nei ricordi di pochi, le Divinit\u00e0 rurali Romane pi\u00f9 antiche come Silvanus, Palus, Pan ed i Fauni. A tutti loro vengono tuttora indirizzate - o almeno conservate - le invocazioni o preghiere in grezze forme metriche\".\nProprio a tali divinit\u00e0, ai loro attributi, alle leggende ed alle invocazioni loro riservate, \u00e8 dedicata quest'opera di Leland.\nL'importanza degli studi di Leland sull'origine di alcune tradizioni della Romagna furono riconosciute valide, in un primo tempo, da studiosi come Corso e Petazzoni; successivamente subirono un ridimensionamento forse dovuto, pi\u00f9 che ad effettive carenze degli studi stessi, a questioni politico-sociali, e anche dal comportamento antiaccademico del Leland.\nOggi si \u00e8 aperta un'opera di revisione pi\u00f9 pacata del suo lavoro, che ha identificato elementi di interesse, anche se non cos\u00ec sostanziali come lo stesso Leland voleva credere.\nVangelo di Aradia.\n\u00c8 a Firenze, nel 1886 che, secondo il suo racconto, fu per lungo tempo a contatto con una donna italiana chiamata Maddalena, una presunta strega, che gli forn\u00ec la giusta interpretazione del \"Vangelo delle streghe\". Egli lo tradusse con il titolo di: \"Aradia, or Gospel of the Witches of Italy\", ancora oggi usato come testo di riferimento nel neopaganesimo ed in particolare nella corrente della Stregoneria e della wicca.\nIl vangelo \u00e8 stato pubblicato in inglese, traducendo i riti del manoscritto italiano. Le illustrazioni sono di Leland stesso, ispirate all'iconografia pagana e all'occultismo, che si possono trovare nella prima edizione italiana del 1994 e successive ristampe della Editrice Rebis e nella versione del 2001 curata da Stampa Alternativa.\nIn esso emerge in molti punti l'immagine cristiana distorta della stregoneria rurale di quel periodo. Nel libro del Leland, le streghe italiane adorano la dea Diana e il dio Lucifero (o Splendor) e vengono a contatto tra di loro in consessi notturni chiamati \"tregende\" o sabba per i rituali di Luna piena e celebrano i loro d\u00e8i con il canto, la danza e l'accoppiamento. Le loro celebrazioni inoltre includono una sorta di \"eucaristia\" per la comunione con le divinit\u00e0 mediante banchetti sabbatici a base di torte dolci e buon vino, particolare gi\u00e0 messo in evidenza da Francesco Maria Guaccio nel suo \"Compendium maleficarum\".\nDurante questo periodo Leland fu coinvolto nello studio del folclore stregonesco italiano e da questo lavoro emergono alcuni elementi della stregoneria con marcati parallelismi alle pratiche pagane del culto magico pre-cristiano ed un nuovo punto di vista molto interessante di stregoneria pre-gardneriana."}
{"id": "652800", "revid": "125399153", "url": "https://it.wikipedia.org/wiki?curid=652800", "title": "Findus", "text": "Findus \u00e8 un marchio che produce cibo surgelato destinato alla commercializzazione al dettaglio.\nIn Italia \u00e8 leader di mercato nel settore del pesce prefritto surgelato e con il marchio \"4 Salti in Padella Findus\" in quello dei piatti pronti surgelati (contorni, primi e secondi).\nStoria.\nIl marchio Findus fu originariamente creato a Bjuv in Svezia dalla Food Industries (dal cui acronimo deriva il nome). \nFondata nel 1903 come Skanska Fruktvin &amp; Likarfabriken, la societ\u00e0 nel 1941 cambia nome e viene poco dopo ceduta all'azienda alimentare svedese Marabou che nel 1962 cede il marchio alla multinazionale svizzera Nestl\u00e9. Nel 1970 Nestl\u00e9 decide di formare una joint venture con la compagnia anglo-olandese Unilever (che deteneva nel ramo del freddo il marchio Iglo) per la gestione del marchio nei mercati di Austria, Germania e Italia, nella quale Unilever detiene il 75% delle quote, Nestl\u00e9 il rimanente 25% del capitale. Le due compagnie preferirono poi promuovere il marchio Iglo sul mercato austriaco e tedesco, lasciando Findus come marchio di punta solo su quello italiano. \nNestl\u00e9 rimase proprietaria del marchio Findus nel resto del mondo. Nel 1985 Nestl\u00e9 decide di cedere la sua quota di minoranza nella joint venture a Unilever e la relativa compropriet\u00e0 del marchio, che diventa cos\u00ec di sua esclusiva propriet\u00e0 nei mercati dove era in partnership con il gruppo svizzero. Nel 2000 il fondo svedese EQT rileva la propriet\u00e0 del marchio in tutti i mercati ad esclusione di quello svizzero (dove rimane di propriet\u00e0 di Nestl\u00e9) e di quello italiano (dove rimane di propriet\u00e0 di Unilever). \nNel 2006, EQT cede la propriet\u00e0 del marchio al gruppo alimentare britannico Foodvest (controllato dal fondo CapVest) che cambia nome in Findus Group; a sua volta Findus Group viene rilevato nel 2008 dal fondo di private equity britannico Lion Capital LLP. Nel 2010 Unilever effettua uno \"spin off\" costituendo la societ\u00e0 C.S.I. che diventa titolare del marchio in Italia e che nello stesso anno viene ceduta alla finanziaria di investimenti inglese Permira (che nel 2006 aveva gi\u00e0 rilevato da Unilever i marchi Iglo e Birds Eye formando Iglo Group). \nNel 2015 la propriet\u00e0 e i diritti del marchio Findus in tutti i mercati dell'Europa continentale vengono ceduti da Findus Group a \"Nomad Foods Ltd.\", societ\u00e0 con sede nelle Isole Vergini Britanniche, ad eccezione del mercato svizzero (dove la propriet\u00e0 rimane a Nestl\u00e9); in quello del Regno Unito il marchio rimane di propriet\u00e0 di Lion Capital, la quale, dopo l'acquisizione, mette il marchio nel mercato del Paese britannico sotto la gestione di Young's Seafood Ltd, azienda del Regno Unito operante nel ramo del freddo titolare dell'omonimo marchio di surgelati anglosassone e fino ad allora facente parte di Findus Group (di cui rimane l'unico ramo ancora attivo). Nel 2016 Nestl\u00e9 cede la propriet\u00e0 del marchio Findus in Svizzera a Froneri, joint venture del ramo di freddo in cui \u00e8 socia al 50% insieme al gruppo inglese R&amp;R. Nello stesso anno, Young's Seafood annuncia di voler sopprimere il marchio Findus nei mercati della Gran Bretagna (dove era presente dal 1958) sostituendolo con quello Birds Eye.\nIl marchio Findus in Italia.\nNel 1967 vengono lanciati sul mercato i \"bastoncini di pesce\", colonna portante della gamma firmata \"Capitan Findus\", arricchita nel corso degli anni da diverse preparazioni di pesce panato, come ad esempio le \"Croccole \" e i \"Filetti di platessa\" e dai \"bastoncini al salmone\" Nel 1975 nascono i \"Sofficini\", prodotto al quale nel corso degli anni sono state aggiunte numerose varianti, e accompagnati dal 2005 dalla linea \"Che\": \"Che Suppl\u00ec\", \"Che Crocch\u00e8\", \"Che Mozzarella\". Nel 1996 viene lanciato un altro prodotto storico dell'azienda: \"4 Salti in Padella\", una linea di primi piatti, secondi di carne e contorni.\nControversie.\nNel 2013 Findus UK ha dovuto ritirare dal mercato inglese la maggior parte dei surgelati dichiarati di carne bovina, poich\u00e9 test sul DNA hanno rilevato che in essi era contenuta carne di cavallo in percentuale variabile dal 60% al 100%.\nFindus Italia si era dichiarata totalmente estranea alla vicenda, in quanto si trattava di aziende completamente diverse. Infatti in Italia il marchio era di propriet\u00e0 della CSI (Compagnia Surgelati Italiana), allora di propriet\u00e0 del gruppo europeo Iglo Group.\nCapitan Findus.\nIl personaggio \u00e8 il protagonista di moltissime pubblicit\u00e0 volte a promuovere i filetti di merluzzo impanati, il cui successo, oltre agli spot riusciti, fu dovuto principalmente alla capacit\u00e0 che ebbe il prodotto di entrare nelle case aiutando i genitori a far mangiare pesce ai propri figli. \"Capitan Findus\", la cui voce in Italia \u00e8 quella di Carlo Bonomi, era solito chiosare gli spot con il motto di \"Parola di Capitan Findus!\". Rappresentato con lo stereotipo del marinaio bonaccione e di lunga esperienza marittima, Capitan Findus appariva con barba e capelli bianchi e un'uniforme blu simile a quella di un ufficiale della Marina.\nDal 1967 l'interprete fu John Hewer che rimase nell'immaginario collettivo come il \"vero\" Capitan Findus. Egli aveva interpretato il personaggio in Paesi diversi (anche se i suoi filmati pubblicizzavano marche diverse a seconda del paese), dopodich\u00e9 si decise che ogni Paese, da allora in poi, avrebbe avuto il proprio interprete per il personaggio. In Italia, fu scelto l'attore Stefano Seno, pi\u00f9 giovane, con la barba incolta, i capelli neri e un'uniforme pi\u00f9 moderna. Nonostante si trattasse di un attore italiano, era doppiato da Roberto Pedicini. L'operazione, volta a ringiovanire l'immagine del prodotto, anche trasformando il personaggio in un eroe in perpetua lotta contro la strega Murena, ebbe vita breve e, nel 2003, si scelse nuovamente un Capitan Findus pi\u00f9 anziano dai capelli bianchi e la barba pi\u00f9 curata, ma bianca, rimasto in questo ruolo fino al 2011. A differenza delle due precedenti versioni del personaggio, questa non parl\u00f2 mai durante gli spot, che, in questa fase, si concentravano sui pensieri di un ragazzino seguace del capitano.\nIl personaggio di Capitan Findus divenne cos\u00ec famoso da diventare esso stesso il marchio del prodotto, prima sotto le spoglie degli attori sopra citati e, dal 2015, rappresentato sotto forma di vignetta sulle confezioni."}
{"id": "652805", "revid": "125473012", "url": "https://it.wikipedia.org/wiki?curid=652805", "title": "Enzo Andronico", "text": "Biografia.\nNel 1944, dopo una lunga frequentazione del Bar degli artisti di Palermo, fonda con l'amico Ciccio Ingrassia e il comico Ciampolo il \"Trio Sgambetta\" che debutta in settembre a Termini Imerese, cominciando cos\u00ec a calcare le scene dell'avanspettacolo. L'anno seguente, quando gli americani liberano l'Italia, il Trio, grazie ad una certa fama conquistata in Sicilia, approda anche al nord, iniziando da Torino, partecipando a diversi spettacoli di piazza e in teatrini di Provincia. Ha fatto parte anche della compagnia del comico Goffredo Pistoni, nella quale ha recitato assieme a Nino Lembo, Luca Sportelli, Nino Nini e Dino Cassio.\nUna volta raggiunta una certa popolarit\u00e0, ha modo di entrare nel mondo del cinema, dove debutta ne \"I vitelloni\" (1953) di Federico Fellini, ma \u00e8 solo una parentesi. Per il grande pubblico, infatti, sar\u00e0 la spalla di Franco Franchi e Ciccio Ingrassia, divenendo una presenza fissa nei loro film. \u00c8 infatti presente in quasi tutte le loro pellicole, da \"2 samurai per 100 geishe\" del 1962 a \"Il giustiziere di mezzogiorno\" del 1975 fino ai variet\u00e0 televisivi \"Due ragazzi incorreggibili\" (1976), \"Un uomo da ridere\" (1980), \"Patatrac\" (1981) e \"Risatissima\" (1985). I suoi personaggi sono spesso dei villani, nervosi e pieni di tic, costruiti con un accumulo di tratti: le sopracciglia e gli occhiali sembrano disegnati sul volto insieme alla barbetta che gli conferiva un aspetto mefistofelico, il sorriso \u00e8 spesso un ghigno sadico. \nTerminata la collaborazione cinematografica con il duo siciliano verso la fine degli anni settanta, si cimenta in ruoli pi\u00f9 impegnativi che gli permettono di lavorare sotto la guida di famosi registi; nel tempo si afferma come uno dei pi\u00f9 valenti e prolifici caratteristi del cinema italiano, recitando in numerosi cult movie della commedia sexy, ma anche in diverse produzioni del filone poliziottesco. Ha infatti collaborato con attori come Lino Banfi, Renzo Montagnani, Tomas Milian, Bombolo, Diego Abatantuono, Renato Pozzetto e Carlo Verdone.\nHa svolto anche l'attivit\u00e0 di doppiatore, specializzandosi nel doppiare i cartoon giapponesi e diversi caratteristi, prestando la sua voce ad alcuni personaggi delle prime edizioni della serie televisiva \"La piovra\". Un anno prima della morte rientra nel cinema d'autore con \"I cavalieri che fecero l'impresa\" (2001) di Pupi Avati.\nAmmalatosi, nell'ultimo periodo della sua vita torn\u00f2 a Palermo dove mor\u00ec nel 2002, poco dopo aver terminato le riprese del suo ultimo film \"Andata e ritorno\", uscito postumo. La notizia passa inosservata: \u00e8 solo la rivista specializzata Nocturno a comunicare, in un articolo del 2003, la scomparsa dell'attore all'et\u00e0 di 78 anni. Riposa al cimitero Sant'Orsola di Palermo.\nVita privata.\nCelibe e senza figli, dalla Sicilia si era trasferito a Roma ma, libero da impegni, tornava spesso nella sua citt\u00e0 natale dove vivevano il fratello e i nipoti."}
{"id": "652809", "revid": "1649409", "url": "https://it.wikipedia.org/wiki?curid=652809", "title": "John Howard (politico)", "text": "Biografia.\nA seguito delle elezioni del 2 marzo 1996 ha ricoperto la carica di Primo ministro del Commonwealth dell'Australia, dall'11 marzo 1996 fino al 2007. Dal 1995 \u00e8 capo del Partito Liberale d'Australia. Alle elezioni del 24 novembre 2007 Howard viene sconfitto dal Partito Laburista Australiano di Rudd, e perde dopo 33 anni il suo seggio parlamentare di Bennelong."}
{"id": "652813", "revid": "21880", "url": "https://it.wikipedia.org/wiki?curid=652813", "title": "Panthera leo azandaica", "text": ""}
{"id": "652817", "revid": "1023546", "url": "https://it.wikipedia.org/wiki?curid=652817", "title": "Sistema di scrittura artificiale", "text": "Un sistema di scrittura artificiale, o neografia, \u00e8 un sistema di scrittura che, anzich\u00e9 essersi evoluto naturalmente come parte di una lingua o una cultura, \u00e8 stato creato specificamente da un solo individuo o un gruppo ristretto di persone. Spesso vengono progettati per essere utilizzati con le lingue artificiali, tuttavia molti vengono utilizzati nella sperimentazione linguistica o per molti altri fini pratici. Il pi\u00f9 prominente sistema di scrittura artificiale \u00e8 l'alfabeto fonetico internazionale. Alcuni, come l'alfabeto shaviano, l'alfabeto 26 e l'alfabeto Deseret, vennero inventati per fungere da riforma ortografica della lingua inglese. Altri, tra cui il Visible Speech di Alexander Melville Bell e l'Unifon di John Malone vennero sviluppati per l'uso pedagogico. Blissymbols venne sviluppato come lingua ausiliaria internazionale scritta. I sistemi stenografici possono essere considerati sistemi di scrittura artificiali.\nDescrizione dei sistemi di scrittura artificiali.\nPer lingue precedentemente non scritte.\nAlcuni, come l'alfabeto armeno, l'hang\u016dl, l'alfabeto glagolitico, il sillabario cherokee, lo N'Ko, il fraser, e l'alfasillabario Pollard, vennero creati per permettere a certe lingue naturali parlate, che non avevano mai avuto un proprio sistema di scrittura, di essere scritte. Il Fu\u00feark antico e l'alfabeto ogamico si presuppone siano stati progettati da un singolo individuo ciascuno.\nSistemi di scrittura naturali tradizionali.\nTutti i sistemi di scrittura, inclusi quelli \"tradizionali\" come il cinese o l'alfabeto arabo, sono di certo creazioni umane. Tuttavia, i sistemi di scrittura in genere si evolvono da altri sistemi di scrittura anzich\u00e9 essere progettati a tavolino da un individuo o da un gruppo di progettisti. Nella maggior parte dei casi gli alfabeti vengono \"adottati\"; ad esempio all'inizio una lingua viene scritta con il sistema di scrittura di un'altra lingua e solo gradualmente, col passare dei secoli, sviluppa peculiarit\u00e0 specifiche (come \u00e8 avvenuto per le lettere w e j aggiunte all'alfabeto latino col passare del tempo). La costruzione di un sistema di scrittura richiede che l'autore sia a conoscenza almeno di un altro sistema di scrittura. Altrimenti l'invenzione non comprenderebbe solo il sistema di scrittura ma anche il concetto di scrittura stesso.\nDi conseguenza, un sistema di scrittura artificiale \u00e8 sempre informato di almeno un altro sistema di scrittura, rendendo difficile in alcuni casi decidere se una nuova scrittura \u00e8 semplicemente un'adozione o una nuova creazione (per esempio l'alfabeto cirillico e gli alfabeti gotici sono quasi identici all'alfabeto greco ma furono senz'altro progettati da autori individuali).\nNei rari casi in cui un sistema di scrittura non si sia evoluto a partire da un sistema di scrittura precedente, ma da una proto-scrittura (i soli casi conosciuti sono la scrittura cuneiforme, i geroglifici egizi, la scrittura cinese e probabilmente la scrittura maya) il processo fu senz'altro un'evoluzione graduale di un sistema di simboli, non una creazione per progettazione.\nPer lingue artistiche.\nI sistemi di scrittura artificiali meglio conosciuti dedicati alle lingue artistiche sono le Tengwar e le Cirth elaborate da JRR Tolkien, ma ne esistono molti altri, come il KLI piqaD del Klingon, l'aurebesh e lo d'ni.\nPer scopi tecnici.\nMolte neografie sono state inventate per scopi tecnici da specialisti in vari campi. Uno dei pi\u00f9 noti tra questi \u00e8 l'alfabeto fonetico internazionale (International Phonetic Alphabet, IPA), usato dai linguisti per descrivere i suoni del linguaggio umano con un dettaglio esaustivo. Nonostante sia basato sull'alfabeto latino, l'IPA contiene anche lettere inventate, lettere greche e numerosi segni diacritici.\nUnicode.\nAlcune neografie sono state codificate in Unicode, in particolare l'alfabeto shaviano e l'Alfabeto Deseret. Una proposta per il pIqaD klingon venne rigettata poich\u00e9 la maggior parte dei locutori della lingua klingon in genere si serve dell'alfabeto latino per scrivere, ma sia le Tengwar che le Cirth al momento sono sotto esame.\nEsiste un progetto non ufficiale per coordinare l'assegnazione di combinazioni di bit ai caratteri dei sistemi di scrittura artificiali nell'area d'uso privata Unicode (da U+E000 a U+F8FF e da U+000F0000 a U+0010FFFF), conosciuto come ConScript Unicode Registry."}
{"id": "652818", "revid": "287204", "url": "https://it.wikipedia.org/wiki?curid=652818", "title": "Hebeloma", "text": "\"Hebeloma\" (Fr.) P. Kumm., F\u00fchrer f\u00fcr Pilzfreunde (Zwickau): 22, 80 (1871) \u00e8 un genere di funghi con le seguenti caratteristiche.\nDescrizione del genere.\nCappello.\nCarnoso, confluente col gambo con margine incurvato da giovane.\nLamelle.\nFitte, sinuose, color bianco sporco oppure ocra.\nGambo e Velo.\nFibrilloso, sodo. Velo fugace o persistente in anello.\nSpore.\nOcracee oppure bruno-ferruginee in massa, ovoidali, verrucose, senza veri cistidi.\nCommestibilit\u00e0 delle specie.\nTrascurabile. Molte le specie non eduli, alcune velenose (es. \"H. sinapizans\"), poche quelle commestibili che tra l'altro sono di qualit\u00e0 mediocre.\nSpecie di \"Hebeloma\".\nLa specie tipo \u00e8 \"Hebeloma fastibile\" (Pers.) P. Kumm. [as 'fastibilis'] (1871), altre specie sono:"}
{"id": "652819", "revid": "2043462", "url": "https://it.wikipedia.org/wiki?curid=652819", "title": "Inigo Campioni", "text": "Carriera militare.\nNato a Viareggio nel 1878, Campioni entr\u00f2 nell'Accademia Navale di Livorno nel 1893, uscendone tre anni dopo con il grado di guardiamarina. Nel 1898 fu promosso sottotenente di vascello, e nel 1905 tenente di vascello; nel 1911-1912 partecip\u00f2 alla guerra italo-turca a bordo dell'incrociatore corazzato \"Amalfi\".\nDurante la prima guerra mondiale fu imbarcato sulle corazzate \"Conte di Cavour\" ed \"Andrea Doria\". Promosso capitano di corvetta nel 1916, ricevette il comando del cacciatorpediniere \"Ardito\", col quale scort\u00f2 numerosi convogli in Adriatico; nel settembre 1917 partecip\u00f2 ad un combattimento navale in Alto Adriatico in seguito al quale fu decorato con la Medaglia di Bronzo al Valor Militare. Nel dicembre 1918, poco dopo la conclusione del conflitto, fu insignito anche della Croce al merito di guerra.\nNel periodo interbellico fu promosso capitano di fregata nel 1919, comandando l'esploratore \"Tigre\" dal 16 agosto 1924 al 22 ottobre 1925 e capitano di vascello nel 1926; prest\u00f2 servizio come addetto navale all'Ambasciata d'Italia a Parigi e nel 1929 assunse il comando della corazzata \"Duilio,\" dal 3 aprile al 24 ottobre. Serv\u00ec poi come capo di Stato Maggiore della 1\u00aa Squadra Navale dal 25 ottobre 1929 al 9 maggio 1930, e nel periodo 10 maggio 1930 - 16 maggio 1931 comand\u00f2 l'incrociatore pesante \"Trento\". Promosso contrammiraglio nel 1932 ed ammiraglio di divisione nel 1934, comand\u00f2 la V Divisione Navale nel periodo 21 settembre 1935 - 21 settembre 1936, durante la guerra d'Etiopia. Nel 1936 fu promosso ammiraglio di squadra, e due anni dopo divenne sottocapo di Stato Maggiore della Marina; Il 15 agosto 1939 assunse il comando della 1\u00aa Squadra Navale, incarico che deteneva alla data dell'ingresso dell'Italia nella seconda guerra mondiale.\nComand\u00f2 dunque la flotta italiana nei primi sei mesi del conflitto, durante le battaglie di Punta Stilo e Capo Teulada e durante le uscite a contrasto delle operazioni britanniche Hats e White. Contestato per un approccio di combattimento considerato eccessivamente prudente, come nella battaglia di Punta Stilo, il 9 dicembre 1940 fu sostituito al comando della Squadra Navale dall'ammiraglio Angelo Iachino, venendo nuovamente destinato all'incarico di sottocapo di Stato Maggiore della Marina.\nA sua parziale discolpa va riportato che Campioni era ben cosciente dell'inferiorit\u00e0 tattica della nostra marina, non dotata di portaerei e con scarsissima coordinazione con l'Aeronautica Militare, che infatti a Punta Stilo bombard\u00f2 le nostre stesse unit\u00e0; .\nLo scrittore neofascista Antonino Trizzino, nel suo noto libro \"Navi e poltrone\", afferm\u00f2 che \u00ab\u2026non si pu\u00f2 omettere di dire che la sua condotta, come comandante in capo delle forze navali, non fu esente da gravi mende.\u00bb\nGovernatore del Dodecaneso e la morte.\nNel 1939 fu nominato Senatore della XXX legislatura del Regno d'Italia. Successivamente, nel luglio 1941, posto in pensione per limiti di et\u00e0, venne nominato governatore del Dodecaneso, allora territorio italiano, dove si trovava l'8 settembre 1943. Trovandosi a Rodi, comand\u00f2 le forze italiane nella breve difesa contro l'invasione tedesca dell'isola, ma l'11 settembre firm\u00f2 la resa delle proprie truppe dinanzi all'avanzata tedesca e alla minaccia di un bombardamento della Luftwaffe sulla citt\u00e0 di Rodi. Dopo un periodo di prigionia in Germania, venne consegnato alla Repubblica Sociale Italiana e sottoposto ad un processo farsa (nel cosiddetto Processo degli ammiragli) presso il Tribunale speciale per la sicurezza dello Stato, a Parma, il 22 maggio 1944: il \"reato\" imputato, alto tradimento, consisteva nell'aver obbedito agli ordini del legittimo governo italiano ed aver difeso Rodi dall'invasione tedesca. Condannato a morte mediante fucilazione al petto, anzich\u00e9 alla schiena perch\u00e9 l'accusa fu derubricata a lesione degli interessi dello stato (la sentenza fu influenzata dalla volont\u00e0 di Mussolini, che voleva puntare il dito contro la Marina come causa principale della disfatta italiana), Campioni venne fucilato il 24 maggio nel poligono di tiro di Parma, insieme al contrammiraglio Luigi Mascherpa. Prima di morire dichiar\u00f2 che \"bisogna saper offrire in qualunque momento la vita al proprio Paese, perch\u00e9 nulla vi \u00e8 di pi\u00f9 alto e pi\u00f9 sacro della Patria\". Fu decorato alla memoria con la Medaglia d'oro al Valor Militare.\n\u00c8 sepolto al cimitero monumentale di Assisi."}
{"id": "652823", "revid": "21880", "url": "https://it.wikipedia.org/wiki?curid=652823", "title": "Leone del Sudafrica", "text": ""}
{"id": "652825", "revid": "196390", "url": "https://it.wikipedia.org/wiki?curid=652825", "title": "Ultra High Definition Video", "text": ""}
{"id": "652826", "revid": "21880", "url": "https://it.wikipedia.org/wiki?curid=652826", "title": "Panthera leo melanochaitus", "text": ""}
{"id": "652828", "revid": "1005847", "url": "https://it.wikipedia.org/wiki?curid=652828", "title": "Stefano Losurdo", "text": "Biografia.\nLaureato in Giurisprudenza, svolse l'attivit\u00e0 di avvocato civilista a Pavia.\nCarriera politica.\nNel 1996 fu eletto alla Camera dei deputati per Alleanza Nazionale. Nel 2001 fu rieletto alla Camera dei deputati, diventando componente della XIII Commissione (agricoltura) fino alla fine della XIV legislatura (27 aprile 2006).\nNel 2006 fu eletto al Senato della Repubblica. \u00c8 stato membro della 9\u00aa Commissione permanente (Agricoltura e produzione agroalimentare) dal 6 giugno 2006 al 28 aprile 2008.\nNel 2007 lasci\u00f2 Alleanza Nazionale per contrasti con la dirigenza regionale di Romano La Russa e ader\u00ec al partito La Destra (Gruppo misto), fondato quell'anno da Francesco Storace, da cui si allontan\u00f2 dopo pochi mesi per contrariet\u00e0 all'arroccamento estremistico.\nNel 2010 fu tra i fondatori di Futuro e Libert\u00e0 per l'Italia.\nMor\u00ec nel 2013 all'et\u00e0 di 72 anni dopo una lunga malattia."}
{"id": "652829", "revid": "196390", "url": "https://it.wikipedia.org/wiki?curid=652829", "title": "UHDV", "text": ""}
{"id": "652831", "revid": "72810388", "url": "https://it.wikipedia.org/wiki?curid=652831", "title": "Ultra HD", "text": ""}
{"id": "652834", "revid": "989706", "url": "https://it.wikipedia.org/wiki?curid=652834", "title": "Televisione a ultra alta definizione", "text": "La televisione a ultra alta definizione (Ultra High Definition Television (UHDTV), o Ultra HDTV, e 4320p) \u00e8 un formato video digitale attualmente in fase sperimentale proposto dalla rete televisiva giapponese NHK, che lo ha sviluppato insieme a BBC, Rai, ORF, SRG SSR, ARD e ZDF.\nNHK propose di chiamare questo sistema Super Hi-Vision (SHV). All'inizio del 2013, sempre NHK ha dichiarato di non voler lavorare pi\u00f9 a ulteriori sviluppi di standard per immagini e video in 2D, affermando che, per i parametri della percezione visiva umana, non avrebbe senso andare oltre e che preferisce concentrarsi sullo sviluppo di tecnologie 3D.\nCaratteristiche tecniche.\nUno schermo di 30 pollici UHDTV 8k avrebbe una densit\u00e0 300 ppi.\nUn film in UHDTV prevede il formato 16:9 utilizzato anche per l'HDTV (\"Full HD\"), ma mentre quest'ultimo ha una risoluzione massima di 1920\u00d71080 pixel, il UHDTV 8K arriva fino a 7680\u00d74320 pixel (per un totale di circa 33,2 megapixel). Un singolo fotogramma UHDTV contiene quindi in altezza e larghezza 16 volte il numero di pixel di un fotogramma \"full HD\".\nBit rate e compressione.\nUn segnale UHDTV non compresso necessita di una bit rate 47,7 Gbit/s, che sale a 95,5 Gbit/s trasmettendo a 120 fps.\nIn una dimostrazione pubblica nel maggio 2013, presso la NHK Science &amp; Technology Research Laboratories a Setagaya, Tokyo, fu mostrato un video UHDTV compresso con un codec HEVC (H.265) con bitrate di 85 Mbit/s, quindi raggiungendo un rapporto di compressione di poco inferiore a 350:1.\nStoria e sviluppi.\nIn occasione dell'Expo 2005, tenutosi nel settembre 2005, i ricercatori NHK mostrarono un prototipo costituito da un vettore di 16 registratori HDTV con i quali era stato ripreso un unico filmato di 18 minuti a 60 fotogrammi al secondo e ben 22.2 canali audio. A parte la risoluzione quindi, a differenziare l'UHDTV dall'attuale HDTV concorrono anche il framerate raddoppiato e l'audio che passa da 5.1 canali (o 7.1 in alcuni casi) a 22.2. La telecamera era costituita da 4 CCD da (), ciascuno di risoluzione pari a 3840 \u00d7 2048. Ogni sensore registrava quindi un quarto dell'intera scena e, successivamente in laboratorio, \u00e8 stato possibile ri-combinare le informazioni registrate attraverso ciascun sensore per ottenere un unico segnale a piena risoluzione UHDTV; in settembre NHK effettu\u00f2 la trasmissione di un filmato in Super Hi-Vision su una distanza di per mezzo di una rete in fibra ottica. Utilizzando un collegamento DWDM (Dense Wavelength Division Multiplexing) riuscirono a raggiungere di velocit\u00e0 con un totale di 16 diverse lunghezze d'onda dei segnali.\nIl 31 dicembre 2006, NHK present\u00f2 un prototipo di uno schermo Super Hi-Vision alla loro annuale K\u014dhaku Uta Gassen over IP da Tokyo a 450 pollici (11,4 metri) di diagonale. Il video era compresso da a ed utilizzava un codec sviluppato dalla NHK, mentre l'audio era compresso da a 7,28 Mbit/s. Senza compressione, 20 minuti di trasmissione avrebbero richiesto circa 3,5 TB di dati.\nNel 2012 sono state fatte delle trasmissioni sperimentali alle Olimpiadi di quell'anno e al Festival di Cannes con il corto \"Beauties \u00c0 La Carte\"; in febbraio NHK annunci\u00f2 la realizzazione del primo sensore CMOS per le videocamere, in grado di registrare nativamente in formato UHDTV. Si trattava di un sensore da \u00d7 21,2\u00a0mm con una risoluzione pari a 33\u00a0Mpx (7680 \u00d7 4320 pixel), e in grado di riprendere a 120 fps, Un sensore simile era gi\u00e0 stato presentato in precedenza ma era limitato a 60 fps; la Sharp present\u00f2 al Consumer Electronics Show (CES) di Las Vegas il primo prototipo di televisore 8K da 85 pollici e, anch'esso, da 33 milioni di pixel. Una delle prime telecamere cinematografiche 8K sviluppate fu la Canon Cinema EOS System S35MM 8K.\nNel 2015 Red Digital Cinema Camera Company annunci\u00f2 la cinepresa Red Weapon 8K VV; il 30 ottobre dello stesso anno la Sharp present\u00f2 il primo televisore commerciale a 8K, prodotto nel taglio da 85 pollici, disponibile in Giappone ad un prezzo di poco inferiore a 118.000 euro.\nIl 6 gennaio, 2016, il regista James Gunn rivel\u00f2 che il film in uscita nel 2017 \"Guardiani della Galassia Vol. 2\" sarebbe stato il primo film ad essere girato in 8K usando una cinepresa Red Weapon 8K VV. \"Villain\" \u00e8 il primo film indipendente ad essere girato completamente in 8K.\nLa seconda stagione della Serie TV \"Stranger Things\" mandata in onda il 27 ottobre 2017 \u00e8 stata registrata in 8K. In Giappone, Corea del Sud e Brasile si sono effettuati i primi test di trasmissioni 8K attraverso il digitale terrestre.\nIl 1\u00ba dicembre 2018 la NHK ha inaugurato \"BS8K\", il primo canale dedicato a regolari trasmissioni in 8K. Tale canale \u00e8 diffuso via satellite in quanto attualmente si tratta dell'unica tecnologia in grado di trasmettere i circa 100 Mbit/s richiesti dal segnale. La sua ricezione richiede l'uso di antenne e ricevitori specificamente progettati. Inoltre, visto che lo standard HDMI 2.1 non \u00e8 stato ancora implementato in alcun apparecchio, per collegare il ricevitore al televisore sono necessari 4 cavi HDMI 2.0. Il canale trasmette per 12 ore al giorno, e il primo film ad essere stato trasmesso \u00e8 \"\", che per l'occasione la Warner Bros. ha scansionato a 8K a partire dai negativi originali. La prima trasmissione in diretta \u00e8 avvenuta il giorno successivo (2 dicembre): le immagini sono state trasmesse in HEVC e in Hybrid Log-Gamma a 60 fps dalla Citt\u00e0 del Vaticano utilizzando un satellite Eutelsat.\nNHK ha ripreso e trasmesso in 8K le Olimpiadi del 2020.\nYouTube e piattaforme di streaming analoghe supportano pienamente l'8K."}
{"id": "652836", "revid": "765341", "url": "https://it.wikipedia.org/wiki?curid=652836", "title": "Francone da Colonia", "text": "Fu uno dei massimi teorici musicali del tardo Medioevo e il primo a proporre l'idea di trasformare la notazione musicale. Introdusse il principio che la durata di ogni nota possa essere rappresentata graficamente da una corrispettiva figura, che ora acquisisce valore oggettivo, a differenza della semiografia precedente in cui i valori potevano variare anche in base al solo contesto in cui erano inseriti. La codificazione delle \"ligaturae\" statuita da Francone, fu quella ufficialmente accettata dai teorici e dai compositori, dal Rinascimento fino al XVII secolo.\nBiografia.\nPochi dettagli sono noti sulla sua vita ed alcuni altri possono essere interpretati. In un suo trattato descrive se stesso come cappellano papale e precettore dei Cavalieri Ospitalieri di San Giovanni a Colonia, una posizione molto preminente nel nord Europa nel XIII secolo. Altri documenti dell'epoca si riferiscono a lui come \"Franco di Parigi\" o \"Franco il teutonico\"; da allora il suo nome \u00e8 legato intimamente alla Scuola di Notre Dame di Parigi e la sua origine teutonica \u00e8 menzionata in diversi documenti. Egli era probabilmente tedesco, probabilmente viaggi\u00f2 fra Colonia e Parigi, che a quel tempo avevano strette relazioni e forse aveva una posizione nella Scuola di Notre Dame come insegnante, compositore o maestro di canto.\nJacopo di Liegi, nel suo trattato dei primi del XIV secolo \"Speculum musicae\", in una appassionata difesa dell\"Ars antiqua\" del XIII secolo contro la \"nuova e dissoluta lascivia\" dell\"Ars nova\", menziona una composizione di Francone da Colonia, un mottetto a tre voci. Nessuna musica di Francone, o a lui attribuita, \u00e8 pervenuta ai nostri giorni, anche se alcuni lavori del tardo XIII secolo provenienti da Parigi e scritti in stile tedesco gli sono stati attribuiti.\nI suoi lavori.\nIl suo maggior lavoro fu \"Ars cantus mensurabilis\", un lavoro che fu molto copiato e circol\u00f2 in tutta Europa influenzando la scrittura musicale per oltre cento anni. Contrariamente a molti trattati del XIII secolo, esso fu una guida pratica e scevro da speculazioni metafisiche; esso fu scritto per i musicisti e pieno di esempi pratici per spiegare le idee trattate.\nLe problematiche in esso trattate si riferivano all\"organum\", al \"discanto\", alla \"clausula\" e chiaramente a tutte le tecniche di composizione della Scuola di Notre Dame. I modi ritmici sono scritti in dettaglio nonostante Francone avesse uno schema diverso che era descritto nel trattato anonimo \"De mensurabili musica\" scritto nello stesso periodo. Questo trattato venne attribuito a Giovanni di Garlandia, ma da uno studio del 1980 \u00e8 stato accertato che egli fece stampare un manoscritto anonimo del tardo XIII secolo.\nLa parte preminente del trattato di Francone, e forse la pi\u00f9 famosa, \u00e8 che le singole note possono definire la loro durata. Precedentemente, sotto il sistema dei modi ritmici, la durata era basata sul contesto: una sequenza di note su di una pagina sarebbe stata interpretata come una serie di note lunghe e brevi attraverso l'istruzione del cantore basata su una serie di regole imparate. Mentre con il vecchio metodo occorrevano studi lunghi decine di anni per acquisire le necessarie abilit\u00e0, con il metodo di Francone ogni nota aveva la sua forma che rappresentava anche la sua durata nel tempo. Dall'evidenza risultante dai suoi trattati e dagli scritti degli studiosi degli anni seguenti sembra che questa innovazione sia subito stata ben accolta; oltretutto Francone era cappellano papale e precettore di un potente ordine di cavalieri, e forse l'accettazione del metodo pu\u00f2 aver avuto poco a che fare con la democrazia. \nSecondo molti studiosi di teoria musicale del medioevo, l\"Ars cantus mensurabilis\" \u00e8 del 1280 mentre il \"De mensurabili musica\" data circa 1240, e quindi non molto lontana dall'altra; chiaramente la met\u00e0 del XIII secolo fu un periodo di progressi nel campo della notazione musicale e della teoria.\nIl compositore che segu\u00ec Francone fu Petrus de Cruce uno dei maggiori compositori di mottetti della tarda \"Ars antiqua\" (uno dei pochi di cui si \u00e8 conosciuto il nome; infatti molti dei lavori di quel tempo sono anonimi.)"}
{"id": "652838", "revid": "729019", "url": "https://it.wikipedia.org/wiki?curid=652838", "title": "Luigi Ramponi", "text": "Biografia.\nLa vita militare.\nHa frequentato l'Accademia Militare di Modena nel 1949-1951 e successivamente la Scuola d'Applicazione d'Arma a Torino. \u00c8 stato nominato sottotenente dei Bersaglieri nel 1951. Dopo aver frequentato il corso di abilitazione al lancio con paracadute e quello di pilota osservatore dell'Esercito, ha comandato reparti aerei del 4\u00ba e 8\u00ba Reggimento di Artiglieria, del Centro Addestramento Aviazione dell'Esercito e, successivamente l'XI Battaglione Bersaglieri della Divisione meccanizzata \u201cFolgore\u201d.\nHa frequentato dal 1965 al 1968 la Scuola di Guerra dell'Esercito e ha ricoperto incarichi di Stato Maggiore presso il 5\u00ba Corpo d'armata. \u00c8 stato insegnante presso la Scuola di Guerra e dal 1977 al 1980 ha ricoperto l'incarico di Addetto Militare presso l'Ambasciata d'Italia a Washington. Promosso colonnello nel 1972, ha comandato il 1\u00ba Reggimento Bersaglieri.\nNominato generale di brigata nel 1979, ha comandato la Brigata meccanizzata \u201cGaribaldi\u201d e dal 1982 al 1985 \u00e8 stato Comandante della Regione Militare della Sardegna.\nDal 5 dicembre 1985 ha ricoperto la carica di Capo Ufficio del Segretario generale della Difesa e Direttore Nazionale degli Armamenti.\nGenerale di corpo d'armata, il 1\u00ba aprile 1988 \u00e8 stato nominato Sottocapo di Stato Maggiore della Difesa.\nDall'11 gennaio 1989 al 31 agosto 1991 \u00e8 stato Comandante generale della Guardia di Finanza.\nDal 20 agosto 1991 \u00e8 stato direttore del SISMI, l'intelligence militare, fino al 21 luglio 1992, quando \u00e8 stato sostituito dal neo ministro della difesa Salvo And\u00f2. Malpica dichiar\u00f2 che la Commissione Parlamentare di inchiesta sui servizi segreti presieduta da Gerardo Chiaromonte concluse che non vi erano fondati motivi per rimuoverlo dall'incarico dopo appena undici mesi. Al suo posto fu insediato Cesare Pucci, amico personale di Giuliano Amato e \"protetto\" del craxiano Fulvio Martini, gi\u00e0 direttore del Sismi per sette anni e quattro mesi (aprile 1984/agosto 1991).\nLa carriera politica.\nNel 1994 \u00e8 eletto al Senato della Repubblica nel collegio di Roma Primavalle per Alleanza Nazionale ed \u00e8 in quella legislatura Vicepresidente della Commissione parlamentare Antimafia..\nNel 1996 si candida al Senato nel collegio di Roma Primavalle tra le file del Polo per le Libert\u00e0, ma ottiene solo il 43,3% e viene sconfitto dal candidato dell'Ulivo Giorgio Mele.\nNel 2001 \u00e8 eletto alla Camera dei deputati per Alleanza Nazionale nel collegio uninominale Veneto X ed \u00e8 Presidente della IV Commissione Difesa.\nNel 2006 \u00e8 rieletto al Senato della Repubblica per AN. \u00c8 membro della 4\u00aa Commissione permanente (Difesa) e nel 2008 \u00e8 ancora rieletto al Senato nelle file de Il Popolo della Libert\u00e0 dove resta fino al 2013.\nRamponi \u00e8 stato membro della Commissione Trilaterale.\nNel 2004 ha fondato il Centro Studi Difesa e Sicurezza, think tank riconosciuto dal Ministero della difesa.\n\u00c8 morto il 5 maggio 2017 all'Ospedale militare del Celio, dov'era ricoverato."}
{"id": "652841", "revid": "17654", "url": "https://it.wikipedia.org/wiki?curid=652841", "title": "Into The Rush", "text": ""}
{"id": "652842", "revid": "125825287", "url": "https://it.wikipedia.org/wiki?curid=652842", "title": "Medaglia Otto Hahn per la Pace", "text": "La medaglia d'oro Otto Hahn per la Pace \u00e8 intitolata al chimico nucleare tedesco e premio Nobel Otto Hahn, cittadino onorario di Berlino, in memoria del suo impegno politico e umanitario per la pace a livello mondiale, particolarmente dopo il lancio delle bombe atomiche americane su Hiroshima e Nagasaki, nell'agosto 1945.\n\u00c8 stata istituita da suo nipote Dietrich Hahn nel 1988 e viene conferita dalla \"Societ\u00e0 tedesca per le Nazioni Unite\" (Deutsche Gesellschaft f\u00fcr die Vereinten Nationen, DGVN) a personalit\u00e0 o istituzioni che hanno conseguito \"meriti eccezionali in favore della pace e della comprensione fra i popoli\". La medaglia d'oro (accompagnata da un diploma con legatura in pelle e intarsio in oro), viene consegnata ogni due anni dal sindaco di Berlino e dal(la) presidente della DGVN, regione Berlino-Brandeburgo, nel corso di una tradizionale cerimonia, che ha luogo a Berlino il 17 dicembre.\nIl 17 dicembre 1938 Otto Hahn e il suo assistente Fritz Strassmann scoprirono, a Berlino-Dahlem, la fissione nucleare dell'uranio e ne dimostrarono il processo radiochimico; si trattava delle basi scientifiche e tecnologiche per l'uso dell'energia nucleare. Il 17 dicembre 1938 segna, quindi, l'inizio dell'era atomica, che ha profondamente cambiato il mondo dal punto di vista scientifico, politico, economico, sociale e filosofico."}
{"id": "652843", "revid": "125261070", "url": "https://it.wikipedia.org/wiki?curid=652843", "title": "NHK", "text": "La , conosciuta anche sotto l'acronimo NHK, \u00e8 il servizio pubblico radiotelevisivo giapponese.\nOpera con due servizi televisivi terrestri (\"NHK General TV\" e \"NHK Educational TV\"), 3 servizi satellitari (\"NHK BS-1\", \"NHK BS-2\", e \"NHK Hi-Vision\" in alta definizione), 3 stazioni radio (\"NHK Radio 1\", \"NHK Radio 2\", \"NHK FM\") e il servizio internazionale \"NHK World\".\nLa NHK possiede anche una propria casa editrice: la \"Japan Broadcast Publishing\".\nStoria.\n\u00c8 stata fondata nel 1926 sul modello della BBC, e nel 1941 \u00e8 stata nazionalizzata dall'Esercito Imperiale Giapponese. Nel 1953 ha iniziato le prime trasmissioni televisive, a cui \u00e8 seguita l'adozione del colore nel 1960. Dal 2000 trasmette in digitale.\nMascotte.\nLa popolare mascotte della NHK si chiama : apparsa inizialmente in brevi sketch per segnalare la stazione, \u00e8 un mostriciattolo quadrangolare nato da un uovo; \u00e8 basso, peloso e marrone con degli occhi a palla neri, ed ha la particolarit\u00e0 di non poter chiudere la bocca, mostrando cos\u00ec perennemente i suoi denti appuntiti.\nNHK World.\nSotto il nome di \"NHK World\" rientrano le trasmissioni dirette agli ascoltatori d'oltremare, composte da servizi televisivi (tra cui NHK World TV, NHK World Premium) e radiofonici (NHK World Radio Japan) in ventidue lingue."}
{"id": "652845", "revid": "1543377", "url": "https://it.wikipedia.org/wiki?curid=652845", "title": "Petrus de Cruce", "text": "Il suo maggiore contributo fu nel sistema della notazione musicale. \nBiografia.\nCompositore del XIII secolo, teorico e studioso, Petrus de Cruce nacque, molto probabilmente, ad Amiens o nelle sue vicinanze, nel centro-nord della Francia. Poco si sa sui primi anni della sua vita se non che era attivo attorno al 1290. Egli ebbe il titolo di \"magister\" ad indicare che probabilmente studi\u00f2 all'universit\u00e0 della Sorbona a Parigi. Per dare alcuni cenni sulla sua permanenza a Parigi, si pu\u00f2 dire che fu allievo di Francone da Colonia. \u00c8 certo che egli compose, nel 1298, un lavoro monofonico per la cappella reale di Parigi e che negli anni 1301-1302 prestava servizio alla corte del vescovo di Amiens come membro della cappella reale. Petrus mor\u00ec prima del 1347 data nella quale fu fatto il primo inventario dei beni della cattedrale di Amiens, dal quale risulta la presenza di un manoscritto polifonico da lui lasciato alla chiesa. Suoi contemporanei dissero bene del suo operato. Il teorico musicale Jacopo di Liegi disse di lui: \"quel musicista pratico e degno che compose cos\u00ec tanti bei pezzi di polifonia mensurale seguendo i precetti di Francone da Colonia.\"\nContributi sulla teoria musicale.\nLa notazione mensurale si svilupp\u00f2 nel corso del XIII secolo, quando per varie ragioni, la vecchia notazione divenne inadeguata con l'avvento della polifonia. L'innovazione non fu dovuta al fatto che con il nuovo sistema essa occupava meno spazio sullo spartito ma per la possibilit\u00e0 di assegnare un valore ben definito a ciascuna nota. L'inizio di questa nuova soluzione fu dato da Francone che nel suo trattato \"Ars cantus mensurabilis\" (c. 1250-1280). Al giorno d'oggi abbiamo una certa familiarit\u00e0 con questo sistema, che assegna alla \"doppia-longa\", \"longa\", \"breve\" e \"semibreve\" i valori delle note in contrapposizione del \"triplo gruppo\" della notazione precedente. In quella notazione la \"doppia\" era sempre pari a due \"longa\", ma una \"longa\" poteva essere \"perfetta\" e pertanto valere tre \"brevi\" o \"imperfetta\" e valere due \"brevi\". Questo dipendeva dalla sequenza delle note. La breve era la nota equivalente all'unit\u00e0 nella notazione mensurale. Cos\u00ec il tempo perfetto era equivalente a tre unit\u00e0 ed il tempo imperfetto era equivalente a due unit\u00e0. In teoria una breve poteva valere tre semibrevi o due nella notazione di Francone, ma se il valore era due la rimanente avrebbe avuto lunghezza doppia. Per risolvere questo grosso problema occorrer\u00e0 attendere fino a Philippe de Vitry che nel 1322 codific\u00f2 il concetto di prolazione nella sua Ars nova.\nDal 1280, la tripla (la parte pi\u00f9 acuta del mottetto ed altri pezzi polifonici) si muoveva pi\u00f9 rapidamente ed indipendentemente da prima, con il canto gregoriano basato sul tenor che si muoveva lentamente a supporto delle parti. Sin da quando i compositori vollero mantenere il ritmo delle frasi nella tripla, essi cercarono un modo per dividere il tempo in pi\u00f9 di tre semibrevi, che nella notazione moderna vorrebbe dire (terzina, quartina, cinquina etc.); i mottetti realizzati in questo stile prendono il nome di \"Petronian\". Il modo di indicare questo metodo fu quello di scrivere sopra la voce principale, in modo che il tempo fosse visibile a chi cantava la seconda voce. Questo sistema apport\u00f2 delle preziose risorse agli esecutori dei canti. Petrus, che spesso divideva la sua \"breve\" in sette \"semibrevi\", svilupp\u00f2 il punto di divisione, che era un punto posto fra semibrevi per raggrupparle assieme; cos\u00ec una serie di cinque semibrevi intervallate da punti, indicava all'esecutore che doveva eseguirle nel tempo di una breve. Nel tardo XV e nel XVI secolo, avvennero delle grosse confusioni fra questi punti di divisione e i punti che indicavano il prolungamento del valore (punto di valore) creando problemi di trascrizione per gli editori musicali.\nL'uso fatto da Petrus della divisione delle brevi apport\u00f2 nello stile musicale diverse implicazioni. Con pi\u00f9 note, le triple diventano le prominenti sulle tre voci della partitura e le altre due erano relegate ad un ruolo di supporto. Inoltre pi\u00f9 note e quindi scritture pi\u00f9 intricate tendevano a rallentare il ritmo delle esecuzioni. Le semibrevi erano eseguite pi\u00f9 lentamente di quanto avrebbero dovuto, divenendo cos\u00ec la vera unit\u00e0 di misura della battuta, e la voce inferiore perdeva vivacit\u00e0 ritmica divenendo una pura successione di brevi e longhe."}
{"id": "652847", "revid": "71155", "url": "https://it.wikipedia.org/wiki?curid=652847", "title": "Pejo", "text": ""}
{"id": "652848", "revid": "200568", "url": "https://it.wikipedia.org/wiki?curid=652848", "title": "Cassaforte", "text": "Una cassaforte \u00e8 un contenitore con serratura, particolarmente resistente alla forzatura, utilizzato per custodire in modo sicuro oggetti importanti come denaro, preziosi, documenti, medicinali o armi.\nStoria.\nLa protezione dei beni preziosi ha radici antichissime. Nell'antico Egitto i tesori dei faraoni erano protetti in luoghi deputati grazie a finte stanze del tesoro e trabocchetti. Nella Grecia antica i tesori erano collocati in stanze protette con pesanti porte di bronzo. Nella Roma antica erano in uso forzieri di legno e metallo per contenere il denaro. Nel corso del tempo sono stati sviluppati mezzi tecnici sempre pi\u00f9 raffinati e complessi per la protezione dei beni. Antenati delle casseforti erano contenitori di legno rinforzati con piastre metalliche fissate con chiodi. Questi oggetti erano prodotti artigianali realizzati da fabbri o falegnami in base all'esperienza propria o della bottega di appartenenza. \nAll'inizio del XIX secolo, con l'affermarsi della borghesia aument\u00f2 la richiesta di sistemi per proteggere il denaro. Grazie al contemporaneo svilupparsi dell'industria diversi produttori iniziarono cos\u00ec a realizzare e a mettere in commercio le prime casseforti moderne. Le casseforti a combinazione fecero la loro comparsa negli Stati Uniti prima della guerra civile americana anche se meccanismi di chiusura basati sull'allineamento di sequenze di lettere e/o numeri sono segnalati in Europa anche in periodi precedenti. Obiettivo della produzione industriale nel XIX secolo fu di ottenere materiali abbastanza duri da resistere al taglio e alla perforazione ma abbastanza flessibili da resistere se sottoposti a percussione. Nel ventesimo secolo divennero parametri essenziali per una cassaforte l'inviolabilit\u00e0 delle serrature, l'incombustibilit\u00e0 e la coibenza delle pareti; la resistenza assoluta ai cannelli ossidrico e ossiacetilenico e all'arco elettrico.\nSistemi di chiusura.\nI sistemi di chiusura delle casseforti sono generalmente quattro:\nEsistono poi casseforti con dispositivo di chiusura basato sul riconoscimento delle impronte digitali. Tutti i sistemi di chiusura hanno vantaggi e svantaggi: la chiave, estremamente semplice nell'utilizzo, pu\u00f2 per\u00f2 essere persa oppure cadere inavvertitamente e rompersi un dente (nel caso di chiave a doppia mappa).\nLa serratura con chiave e l'aggiunta della combinazione meccanica richiede lo sblocco di entrambi i sistemi di chiusura per essere aperta. In questo caso, evidentemente, i rischi di perdita della chiave sono gli stessi delle casseforti solo chiave. L'aggiunta della combinazione meccanica aumenta la difficolt\u00e0 di manipolazione da parte di un eventuale malintenzionato e consente, nei limiti del possibile, di lasciare la chiave nascosta nei locali adiacenti alla cassaforte. Infatti anche avendo la chiave \u00e8 impossibile sbloccare la serratura senza conoscere il codice della combinazione meccanica.\nLa serratura solo combinazione meccanica \u00e8 una serratura molto affidabile e non implica la necessit\u00e0 di custodire chiavi. La manutenzione \u00e8 ridotta al minimo, ma richiede una precisione molto alta nell'utilizzo. Infatti questo tipo di serratura \u00e8 penalizzata dalla relativa difficolt\u00e0 di utilizzo. I principali meccanismi a combinazione meccanica sono a dischi coassiali (nelle versioni con leva a molla, con leva a frizione o leva a gravit\u00e0), a ingresso diretto (generalmente impiegate in modelli economici) e a bottoni multipli.\nLa serratura elettronica, oggi molto diffusa tra le casseforti, garantisce la facilit\u00e0 d'uso e l'unica necessit\u00e0 di memorizzare un codice numerico. Chiaramente, come tutta l'elettronica, pu\u00f2 essere soggetta a malfunzionamenti che potrebbero richiedere l'intervento di un tecnico specializzato per lo sblocco.\nLa cassaforte tradizionale, sia essa ad uso residenziale, hotel o professionale, non protegge mai il contenuto da un eventuale incendio. Per questi casi esistono casseforti appositamente studiate per resistere sia ai tentativi di effrazione che ad eventuali incendi. In questo caso la certificazione alla quale il prodotto sar\u00e0 conforme sar\u00e0 la UNI EN 1047 (contro il fuoco) e la UNI EN 1143-1 contro l'effrazione.\nUtilizzo.\nEsistono diversi tipi di casseforti: ad uso privato/residenziale, uso hotel ed uso professionale. Le prime, le pi\u00f9 diffuse nelle abitazioni, sono a loro volta di due tipi: \"a muro\" (da incassare nel muro) o \"a mobile\" (fissabili con tasselli al muro ed al pavimento). Normalmente questo tipo di cassaforte ha spessori della porta e del frontale che vanno da 8\u00a0mm a 10\u00a0mm e hanno lo spessore del corpo che va da 2\u00a0mm a 10\u00a0mm. Generalmente le casseforti a muro hanno un corpo dello spessore di 2\u00a0mm, quelle a mobile hanno lo spessore del corpo da 3mm a 10mm. Lo spessore del corpo \u00e8 molto importante per le casseforti a mobile in quanto esse hanno quasi tutti i lati esposti all'eventuale attacco del malintenzionato e devono quindi avere il corpo con una resistenza maggiore. Per le casseforti a muro, invece, lo spessore di 2\u00a0mm del corpo \u00e8 gi\u00e0 sufficiente in quanto sar\u00e0 il conglomerato cementizio ad offrire la resistenza agli attacchi al corpo della cassaforte del malintenzionato. La porta ed il frontale, per entrambi i tipi di cassaforte, devono avere spessori di almeno 8\u00a0mm per offrire un'adeguata resistenza agli attacchi. \u00c8 molto importante per le casseforti ad uso privato la resistenza che queste possono offrire alla manipolazione ed all'attacco con martello. \nLe casseforti ad uso hotel, invece, prediligono alla sicurezza del prodotto, la facilit\u00e0 d'uso e gestione della stessa. Generalmente queste casseforti hanno spessore della porta che va da 4 a 6\u00a0mm e spessore delle pareti del corpo che vanno da 2 a 3\u00a0mm. Il tentativo di scassinamento di una cassaforte per hotel \u00e8 pi\u00f9 difficile da realizzare da parte di un eventuale malintenzionato. Infatti per attaccare una cassaforte con mezzi meccanici \u00e8 naturale generare del rumore che all'interno di una struttura ricettiva \u00e8 immediatamente individuabile. La facilit\u00e0 d'uso per l'ospite della struttura e la facilit\u00e0 di gestione della cassaforte da parte della direzione dell'albergo sono fattori molto importanti.\nMetodi di scasso.\nPer accedere a una cassaforte la criminalit\u00e0 pu\u00f2 impiegare diversi metodi. Essi comprendono tentativi di deduzione della combinazione utilizzata (molto raramente), l'uso di grimaldelli, lo sfondamento dello sportello o le pareti mediante mazze, lo scardinamento mediante leve, il taglio mediante smerigliatrice angolare con disco da taglio (detto in gergo \"flessibile\" o \"frullino\"), il taglio mediante cannello ossiacetilenico o la lancia termica. La trapanazione \u00e8 uno dei metodi pi\u00f9 comunemente usati dai centri assistenza tecnica per aprire una cassaforte in caso di guasto.\nNormativa.\nLe casseforti ad uso professionale sono prodotti che vengono realizzati secondo determinate normative.\nIn Italia, fino al 1976, le classificazioni delle casseforti si riferivano esclusivamente al loro peso. Successivamente, nel 1976, l'Associazione Nazionale fra le Imprese Assicuratrici (ANIA) propose delle normative di classificazione basate sulla resistenza all'effrazione. Nel 1994 venne adottata la certificazione ICIM che faceva riferimento al pr. EN1143-1, integrata dalle norme particolari ICIM 70R002. Nel 1997, venne pubblicata la normativa europea UNI EN 1143-1, norma di riferimento per le casseforti uso gioielleria o banca, relativamente alla resistenza al furto. Le caratteristiche principali delle casseforti professionali sono l'estrema resistenza agli attrezzi da scasso, sia meccanici che termici, il peso, quasi sempre oltre il quintale fino a decine di quintali e l'assicurabilit\u00e0 del contenuto. Nel 2005, infine, venne pubblicata la prima normativa europea dedicata alle casseforti ad uso domestico, la UNI EN 14450. Per la prima volta venivano classificate anche le piccole casseforti da casa."}
{"id": "652850", "revid": "125842757", "url": "https://it.wikipedia.org/wiki?curid=652850", "title": "Attilio Momigliano", "text": "Attraverso i suoi saggi si pu\u00f2 cogliere sempre un doppio interesse, sia per l'analisi psicologica e culturale, sia per quella della struttura poetica. Tra gli studi che pi\u00f9 riflettono il suo metodo si ricordano quelli su Poliziano, su Parini, su Leopardi e su Manzoni. Il suo metodo di lavoro si distanziava singolarmente sia dallo schematismo teorico de \"La Critica\" di Benedetto Croce, sia all'opposto dal metodo erudito-filologico della Scuola Storica di Francesco De Sanctis.\nBiografia.\nFu allievo di Arturo Graf e insegn\u00f2 storia della letteratura italiana dapprima presso il Liceo classico Cavour e il Liceo Gioberti di Torino, poi all'Universit\u00e0 di Catania, quindi a Pisa e infine a Firenze.\nAccolse nel suo metodo critico i principi dell'estetica crociana, pur perseguendone uno personale volto a una forte, e al tempo stesso pacata, tensione morale. \nIl 10 aprile 1910 fu iniziato in Massoneria nella Loggia \"Vittorio Alfieri\" di Asti, presso la quale fu anche elevato ai gradi di Compagno d'arte e di Maestro nello stesso giorno della sua iniziazione.\nMomigliano fu tra i firmatari nel 1925 del \"Manifesto degli intellettuali antifascisti\", redatto da Benedetto Croce. Nel 1938, a seguito delle leggi razziali fasciste, venne espulso dall'Universit\u00e0 di Firenze; gli subentr\u00f2 Giuseppe De Robertis, dopo che Massimo Bontempelli aveva rifiutato di prenderne il posto.\nNel 1944 si salv\u00f2 dalla persecuzione razziale trovando ospitalit\u00e0 presso l'ospedale di Sansepolcro, grazie all'aiuto offertogli dal direttore, Raffaello Alessandri, dall'amico Gino Franceschini, da don Duilio Mengozzi e dall'amico ed editore Giuseppe Paci di Citt\u00e0 di Castello per la cui libreria editrice (libreria editrice Paci \"La Tifernate\" - G. Paci editore) scrisse la prefazione al volume \"Le avventure di Pinocchio\". Da Sansepolcro, come afferma Amedeo Benedetti, \u00abMomigliano e la moglie fuggirono il 18 agosto 1944, e solamente nell'aprile 1945 poterono rientrare a Firenze\u00bb.\nTra i suoi lavori pi\u00f9 significativi si ricordano quello su Carlo Porta, pubblicato nel 1910, e quello su Alessandro Manzoni, l\"Introduzione ai poeti\" del 1946. Fu autore inoltre della \"Storia della letteratura italiana\" in tre volumi e di un commento alla \"Divina Commedia\" (1945-1947)."}
{"id": "652851", "revid": "712828", "url": "https://it.wikipedia.org/wiki?curid=652851", "title": "Hokuto", "text": ""}
{"id": "652854", "revid": "767487", "url": "https://it.wikipedia.org/wiki?curid=652854", "title": "Ugo Lisi", "text": "Laureato in Giurisprudenza presso l'Universit\u00e0 degli Studi di Bologna, svolge l'attivit\u00e0 di avvocato penalista.\nBiografia.\nNel 1998 \u00e8 eletto consigliere comunale a Lecce. \u00c8 nominato Assessore alle Attivit\u00e0 Produttive con delega alle Politiche Giovanili, Spettacolo e Sport.\nDa sempre impegnato a servizio di anziani, portatori di Handicap e famiglie meno abbienti.\nNel 2001 \u00e8 eletto alla Camera dei deputati per Alleanza Nazionale. \u00c8 membro della Commissione Parlamentare Affari Sociali, della Commissione Parlamentare bilancio, della Commissione Bicamerale per l'Infanzia e l'Adolescenza e della Commissione Parlamentare d'inchiesta sulla morte della giornalista Ilaria Alpi.\n\u00c8 uno dei firmatari della proposta di Legge per l'istituzione della festa del Nonno.\nNel 2006 \u00e8 rieletto alla Camera dei deputati. \u00c8 componente della Commissione Affari Sociali.\nCommissario provinciale prima, Presidente poi, di Alleanza Nazionale (il secondo dopo Saverio Congedo)"}
{"id": "652857", "revid": "29727", "url": "https://it.wikipedia.org/wiki?curid=652857", "title": "Pesce accetta", "text": ""}
{"id": "652858", "revid": "775372", "url": "https://it.wikipedia.org/wiki?curid=652858", "title": "Bruno Kessler", "text": "Biografia.\nNato a Peio nel 1924, ma ha speso la sua infanzia a Vermiglio.\nHa ottenuto nel 1943 a Rovereto la maturit\u00e0 classica e nel 1950 si \u00e8 laureato in Giurisprudenza all'Universit\u00e0 degli Studi di Padova.\nNel 1956 \u00e8 stato eletto la prima volta al Consiglio della Provincia autonoma di Trento con la Democrazia Cristiana (rimarr\u00e0 in Consiglio fino al 1976). \u00c8 stato presidente della Provincia autonoma di Trento dal 1960 al 1974. Nel 1962 ha fondato l'Istituto trentino di cultura, primo nucleo dell'Universit\u00e0 di Trento. La facolt\u00e0 di sociologia \u00e8 la prima d'Italia in ordine di tempo. Ha sostenuto lo Statuto d'Autonomia del 1972 e il piano urbanistico provinciale. \u00c8 stato deputato nella VII e nell'VIII legislatura (1976 - 1983) e sottosegretario all'Interno nel Governo Cossiga I (1979 - 1980).\nEletto in Senato nel 1983 e nel 1987. Mor\u00ec nel 1991 durante la X legislatura, venne sostituito da Alberto Robol.\nNel 2007 l'Istituto trentino di cultura \u00e8 diventato la Fondazione Bruno Kessler.\nEra il marito di Cecilia Tommasoni e padre di Giovanni Kessler."}
{"id": "652859", "revid": "124473546", "url": "https://it.wikipedia.org/wiki?curid=652859", "title": "Carceri", "text": "Carceri (\"C\u00e0lzare\" in veneto) \u00e8 un comune italiano di abitanti della provincia di Padova in Veneto.\nUn tempo era chiamato Carceri d'Este.\nStoria.\nL'origine del nome 'Carceri' \u00e8 ancora incerta, ma di sicuro non fa riferimento alla presenza di antiche prigioni: il nome potrebbe risalire al termine \"Carceres\", cio\u00e8 piccole stalle, recinti per cavalli, anche se \"carceres\" significava anche pozzi per la raccolta dell'acqua, nonch\u00e9 piccole celle, con riferimento alle stanze con un letto ed inginocchiatoio che si affacciavano sui chiostri dell'abbazia. La tesi pi\u00f9 accreditata fa risalire il nome a \"calc\u0115us\", cio\u00e8 i calzari che i frati camaldolesi usavano vestire nei tre secoli di insediamento nell'abbazia di Santa Maria, tant'\u00e8 che nel linguaggio dialettale si usa ancora dire \"Calzare\" per fare riferimento al comune di Carceri.\nMonumenti e luoghi d'interesse.\nL'Abbazia di Santa Maria delle Carceri, che comprende il monastero camaldolese e la foresteria, rappresenta l'unica attrazione turistica di Carceri.\nL'abbazia nacque sulle ceneri di una vecchia chiesa, nel 1189 quando i canonici Portuensi consacrarono la nuova chiesa che avevano edificato sulla chiesa preesistente, antecedente all'anno Mille, cui \u00e8 ancora conservato il battistero, sostituendo il primitivo edificio con un'ampia aula romanica a tre navate. I canonici agostiniani vi rimasero infatti fino al 1407 e la loro attivit\u00e0 fu preziosissima per la bonifica delle terre, la costruzione di strade e di argini di contenimento delle acque ed in definitiva per il popolamento delle campagne di questa zona della provincia di Padova, che era spesso soggetta ad inondazioni dell'Adige. Gli agostiniani lasciarono per\u00f2 Carceri in seguito a numerose carestie e pestilenze che decimarono la comunit\u00e0. Del periodo \u00e8 rimasto un chiostrino di 24 colonnine in marmo rosso di Verona, variamente abbinate e composite, che sostengono altrettanti capitelli e archetti formando una struttura leggera ed elegante ma allo stesso tempo tanto robusta da sostenere una parete in muratura massiccia e pesante. \u00c8 un po' un'anticipazione di ci\u00f2 che avverr\u00e0 in Palazzo Ducale a Venezia, dove porticati al piano terra costruiti con strutture leggere e aggraziate reggono l'enorme massa muraria dei saloni soprastanti.\nNel 1407 papa Gregorio XII trasfer\u00ec il possesso e la cura della chiesa e del cenobio al monaci camaldolesi che la ressero fino alla fine del XVII secolo. Essi continuarono l'opera di bonifica delle terre, ampliarono le strutture dell'abbazia dotandola di quattro chiostri, costruirono la biblioteca e vi costituirono una vera e propria Accademia di Studi. L'abbazia divenne quindi un centro di potere temporale e spirituale tra i pi\u00f9 importanti del Veneto.\nDel periodo camaldolese rimangono il grande chiostro del XVI secolo, la navata della chiesa ed il coro, la foresteria, parte della biblioteca cui, dispersi i preziosi volumi, rimangono i locali oggi denominati sala degli affreschi.\nNel 1690 papa Alessandro VIII mise all'asta l'abbazia per ricavarne fondi al fine di finanziare le campagne militari dei Veneziani contro i turchi che minacciavano l'integrit\u00e0 dell'Europa. L'intero complesso fu acquistato dalla famiglia Carminati che a sua volta in seguito la cedette in locazione. A causa dei continui passaggi di propriet\u00e0 l'abbazia lentamente decadde, fu oggetto di saccheggi, furti, spoliazioni, privata di tutto ci\u00f2 che poteva servire ai poveri abitanti della zona. L'abbazia stessa e le sue adiacenza vennero trasformate in una grande fattoria ed adattate alle nuove esigenze.\nDel periodo in cui fu propriet\u00e0 della famiglia Carminati restano la villa (oggi canonica) il cui piano nobile \u00e8 decorato da affreschi ed intarsi.\nNel 1951 i conti Carminati donarono quanto rimaneva di tutto il complesso edilizio alla parrocchia di Carceri.\nDa met\u00e0 degli anni novanta un gruppo di volontari \u00e8 impegnato alla ristrutturazione del monastero e della foresteria per riportare l'Abbazia al suo antico splendore."}
{"id": "652860", "revid": "729019", "url": "https://it.wikipedia.org/wiki?curid=652860", "title": "Peripheral Component Interconnect Special Interest Group", "text": "Il PCI-SIG (Peripheral Component Interconnect Special Interest Group) \u00e8 un consorzio di industrie operanti nel campo dell'elettronica che sviluppa gli standard per bus di sistema:\nIl PCI-SIG ha pi\u00f9 di 900 membri che sviluppano dispositivi elettronici di ogni tipologia (schede audio, schede ethernet, modem ecc) sfruttando le sue specifiche.\n\u00c8 una organizzazione no profit.\nTra le varie aziende partecipanti al consorzio si citano: Intel, Microsoft, IBM, Nvidia, ATI Technologies. Il chairman \u00e8 Tony Pierce da Microsoft e il presidente \u00e8 Al Yanes un ingegnere di IBM."}
{"id": "652861", "revid": "89918", "url": "https://it.wikipedia.org/wiki?curid=652861", "title": "Tupac Inca Yupanqui", "text": ""}
{"id": "652863", "revid": "22475", "url": "https://it.wikipedia.org/wiki?curid=652863", "title": "Memphis blues", "text": "Il Memphis blues \u00e8 un genere Blues che emerse tra gli anni venti e gli anni trenta nell'area di Memphis con artisti come Frank Stokes, Sleepy John Estes, Furry Lewis e Memphis Minnie."}
{"id": "652865", "revid": "1610933", "url": "https://it.wikipedia.org/wiki?curid=652865", "title": "Sterna zampenere", "text": ""}
{"id": "652867", "revid": "1005847", "url": "https://it.wikipedia.org/wiki?curid=652867", "title": "Vittorio Messa", "text": "Laureato in Giurisprudenza, svolge l'attivit\u00e0 di avvocato.\nLa carriera politica.\nInizia la sua attivit\u00e0 politica nella Giovane Italia, per poi aderire al Movimento Sociale Italiano.\nNel 1985 \u00e8 eletto consigliere comunale a Guidonia Montecelio, venendo puntualmente riconfermato fino ad oggi.\nNel 1994 \u00e8 eletto alla Camera dei deputati.\nNel 1996 \u00e8 rieletto alla Camera dei deputati per Alleanza Nazionale.\nNel 2001 \u00e8 confermato alla Camera dei deputati. \u00c8 membro della Commissione parlamentare Bilancio e Programmazione Economica e della Commissione Bicamerale per l'attuazione della riforma amministrativa."}
{"id": "652868", "revid": "554814", "url": "https://it.wikipedia.org/wiki?curid=652868", "title": "Country blues", "text": "Il country blues (chiamato anche folk blues, rural blues, backwoods blues, downhome blues, o acoustic blues) \u00e8 una forma di blues che prevede la chitarra acustica come strumento predominante.\nIl country blues si svilupp\u00f2 principalmente nella zona del Delta, una zona a forma di \"D\" situata fra i fiumi Yazoo e Mississippi, la zona del cotone, fra Memphis e Vicksburg; e nel Texas orientale. Il country blues nacque inoltre prima del classico blues ma venne riconosciuto solo dopo. Diede origine ai vari sottogeneri relativi ad alcune localit\u00e0 come Piedmont, Atlanta, Memphis, Texas, Chicago.\nI bluesman di quella zona suonavano in condizioni ben pi\u00f9 precarie dei loro colleghi del blues classico: conservavano la chitarra acustica, e a volte l'armonica. Non avevano speranza di ottenere il successo nelle metropoli, perch\u00e9 cantavano forzando un suono nasale talvolta fastidioso; inoltre erano tutti maschi."}
{"id": "652869", "revid": "125883245", "url": "https://it.wikipedia.org/wiki?curid=652869", "title": "Arturo Graf", "text": "Biografia.\nArturo Graf nasce ad Atene da padre tedesco e madre italiana e nel 1851 si trasferisce a Trieste con la famiglia. Alla morte del padre va a vivere a Br\u0103ila, in Romania, ospite del fratello della madre e solamente nel 1863 rientra in Italia dove frequenta il liceo a Napoli. Terminato il liceo, segue le lezioni di Francesco de Sanctis, ma in seguito s'iscrive a giurisprudenza e si laurea in legge nel 1870.\nSi dedica intanto, per un breve periodo, al commercio a Braila e al ritorno in Italia si reca a Roma dove conosce Ernesto Monaci con il quale stringe una salda amicizia, iniziando approfonditi studi sul Medioevo del quale si occup\u00f2 anche in seguito, con particolare attenzione ai suoi aspetti simbolici.\nNel 1875 ottiene la libera docenza in Letteratura italiana e ottiene un incarico come docente di Letteratura italiana e di Letteratura romanza all'Universit\u00e0 di Roma. Nel 1876 gli viene affidata la cattedra di Letteratura neolatina presso l'Universit\u00e0 degli Studi di Torino, dove inizia i corsi con la conferenza \"Di una trattazione scientifica della storia letteraria\" e nel 1882 si trasferisce definitivamente in quella citt\u00e0, insegnando sempre - come professore ordinario - letteratura italiana fino al 1907. Ha tra i suoi allievi Piero Martinetti.\nNel 1883 fonda, insieme a Francesco Novati e Rodolfo Renier, il \"Giornale storico della letteratura italiana\" del quale diventer\u00e0 condirettore. Collabora anche alla rivista \"Critica Sociale\" e a \"Nuova Antologia\" sulla quale pubblica le opere in versi \"Medusa\" nel 1880 a cui seguiranno, nel 1890, \"Dopo il tramonto\" e \"Rime delle selva\" nel 1906 che rispecchiano la sua lenta e graduale conversione al razionalismo positivistico e dove si trova un primo accenno di simbolismo cristiano.\nLe dolorose vicende familiari di questo periodo, tra le quali la morte per suicidio del fratello Ottone nel 1894, lo avvicinano alla religione: Graf scrive l'opera \"Per una fede\" nel 1906, il \"Saggio sul \"Santo\"\" di A. Fogazzaro\", gli aforismi e le parabole di \"Ecce Homo\" nel 1908 e il suo unico romanzo, \"Il riscatto\", nel 1901. \"Il riscatto\" rimane uno degli elaborati pi\u00f9 caratteristici dello spiritualismo del primo Novecento, dove viene rappresentata, anche con riferimenti autobiografici, la contrapposizione fra la legge dell'ereditariet\u00e0, nella quale necessariamente ogni avvenimento deve essere determinato da quello che lo precede, e la volont\u00e0 individuale intenta a liberarsi dei legami e a fuggire.\nLa poetica.\nL'opera poetica di Graf risente dell'atmosfera cupa delle leggende medievali, tipiche del primo romanticismo con le meditazioni sulla morte, sul male del mondo, la visione di paesaggi solitari e patetiche esistenze tragiche che troppo spesso si risolvono in macabre rappresentazioni e, solo di rado, in un pi\u00f9 acuto simbolismo che consente all'autore di raggiungere un'efficace simbologia funebre, tetra, sommessa, percorsa da lunghi brividi musicali.\nEgli compose inoltre un gran numero di opere di critica letteraria che risentono del tentativo di partecipare alla filologia della scuola storica e rivelano la sapienza di un lettore sensibile ed entusiasta."}
{"id": "652870", "revid": "287204", "url": "https://it.wikipedia.org/wiki?curid=652870", "title": "Sasa Bjelanovic", "text": ""}
{"id": "652877", "revid": "1310927", "url": "https://it.wikipedia.org/wiki?curid=652877", "title": "Mario Been", "text": "Caratteristiche tecniche.\nGiocatore.\nIn campo ricopriva il ruolo di mezzapunta.\nCarriera.\nGiocatore.\nClub.\nHa debuttato nel calcio il 5 settembre 1982 in occasione di Feyenoord-NEC Nijmegen (1-0), in prima divisione olandese, e ha giocato la sua ultima partita il 17 settembre 1995, nell'Excelsior, in occasione di Haarlem-Excelsior (4-0). Ha giocato dal 1982 al 1988 con la maglia del Feyenoord, segnando 53 gol in 137 partite.\nAll'inizio della stagione 1988-1989 viene acquistato dal , espressamente richiesto dal presidente Romeo Anconetani; l'acquisto di Been si riveler\u00e0 azzeccato: con la squadra nerazzurra disputer\u00e0 due stagioni, la prima in Serie A e la seconda in Serie B. Nel 1990-1991 inizia il campionato con il club toscano, ma a novembre torna nei Paesi Bassi, destinazione Roda JC.\nL'anno successivo passa all'Heerenveen, in seconda divisione, militando successivamente un anno in Austria, nel Tirol Innsbruck, e concludendo la sua carriera da calciatore tornando nei Paesi Bassi, dal 1993 al 1996, giocando con la maglia dell'Excelsior Rotterdam, in seconda divisione olandese.\nNazionale.\nNonostante le buone doti, ha ricevuto una sola convocazione in nazionale, all'inizio della carriera, nel 1984.\nAllenatore.\nCome allenatore, \u00e8 stato il vice del dal 2000 al 2004, a fianco di Bert van Marwijk. Nella stagione 2005-2006 diventa il tecnico della prima squadra dell'Excelsior Rotterdam, con cui vince il campionato di seconda divisione olandese. Dal 2006 al 2009 \u00e8 stato alla guida del NEC Nijmegen.\nDal 2009 \u00e8 l'allenatore del Feyenoord. Nel 2010 i biancorossi subiscono la peggiore sconfitta della lorostoria, uno 0-10 sul campo del , ma Been non viene esonerato e, grazie al trio d'attacco Castaignos-Wijnaldum-Miyaichi, riesce a portare la squadra a ridosso della zona play-off; tuttavia il 13 luglio si dimette in seguito alla sfiducia datagli dalla squadra a nome del capitano Ron Vlaar.\nIl 30 agosto 2011 diventa l'allenatore del Genk, con cui nella stagione 2012-2013 trionfa nella Coppa del Belgio. Nel febbraio del 2014 viene sollevato dall'incarico.\nNel 2016/2017 \u00e8 il vice di Dick Advocaat al .\nNel luglio del 2017 allena l\u2019 per sole tre partite tra cui il superamento dei preliminari di Champions contro il .\nAl 2020 \u00e8 opinionista sui canali ESPN."}
{"id": "652878", "revid": "729019", "url": "https://it.wikipedia.org/wiki?curid=652878", "title": "Castello di Cheverny", "text": "Il castello di Cheverny si trova a Cheverny, comune francese situato nel dipartimento del Loir-et-Cher nella regione del Centro.\nLe terre dove sorge il castello furono acquistate da Henri Hurault, conte di Cheverny e tesoriere militare di Luigi XI. La propriet\u00e0 pass\u00f2 allo Stato per cause di frode fiscale e il re Enrico II la don\u00f2 a Diana di Poitiers la quale, preferendo il castello di Chenonceau, rivendette la propriet\u00e0 a Philippe Hurault, figlio del precedente proprietario il quale costru\u00ec il castello tra il 1624 e il 1630. Nei successivi 150 anni la propriet\u00e0 del castello cambi\u00f2 svariate volte e nel 1765 furono intrapresi importanti lavori di rinnovamento. La propriet\u00e0 torn\u00f2 nuovamente alla famiglia Hurault nel 1824.\nIl castello di Cheverny fu uno dei primi ad essere aperti al pubblico, nel 1914, ed \u00e8 tutt'oggi un'importante attrazione turistica, particolarmente rinomato soprattutto per la bellezza e l'importanza artistica dei suoi interni, magnificamente conservati e dotati di una eccezionale collezione di arredamenti.\n\u00c8 anche nel circuito del cosiddetto \"turismo fumettistico\", perch\u00e9 \u00e8 il castello utilizzato da Herg\u00e9 per realizzare il castello di fantasia di Moulinsart nelle avventure di Tintin.\nArchitettura.\nL'esterno.\nLa facciata principale del castello \u00e8 interamente in pietra da taglio. Come altri castelli, Cheverny \u00e8 stato costruito con blocchi di tufo calcareo bianco, la pietra di Bourr\u00e9. Tenera all'uscita della cava, questo tipo di pietra si indurisce ed imbianchisce con il passare del tempo. La facciata \u00e8 decorata con busti romani, in voga nel Rinascimento. Il piano generale di Cheverny con i suoi grandi padiglioni ad angolo sormontati da cupole ed i suoi motivi decorativi di pietra in linee sovrapposte, rappresenta una novit\u00e0 per l'epoca. Tali elementi diventeranno caratteristici dell'architettura classica francese.\nLa scala d'onore.\nLa scala a rampe con pianerottolo a mezzo piano ricorda l'influenza del Rinascimento italiano nella Valle della Loira. L'elegante arredo \u00e8 intagliato nella pietra di Bourr\u00e9. I suoi motivi sono quelli alla moda durante il regno di Luigi XIII: le balaustre, le ghirlande, gli emblemi di guerra degli Hurault e le varie arti. Sul pianerottolo sono collocate le immense corna di un Cervus megacero, antenato preistorico dell'alce.\nLa sala da pranzo.\nLo stile di questa sala \u00e8 ispirato agli arredi del XVII secolo: i soffitti, i muri rivestiti di cuoio di Cordova con gli stemmi della famiglia Hurault, il camino monumentale in pietra dorata, sovrastato da un busto del re Enrico IV. Sui muri, dei pannelli ritraggono alcune scene tratte dal romanzo di Cervantes, \"Don Chisciotte\", molto alla moda nel XVII secolo. Il mobilio in rovere intagliato venne espressamente commissionato nel XIX secolo per la sala da pranzo. Le sedie sono facilmente movibili grazie al meccanismo di rotelle in osso poste nei piedi anteriori. L'imponente credenza in rovere massiccio, con gli stemmi di famiglia, \u00e8 il capolavoro di un unico artigiano di Blois. Il tavolo allungabile pu\u00f2 accogliere fino a trenta commensali.\nL'armeria.\nQuesta sala, la pi\u00f9 grande del castello, ha conservato le dimensioni e la decorazione originale del XVII secolo. Il soffitto, dalle travi a vista \u00e8 detto \u201calla francese\u201d. Sui muri i piccoli pannelli in legno sono ornati da fiori e da frasi, indovinelli e giochi di parole in latino. Sul camino in legno intagliato e dorato, gli dei Mercurio e Venere fanno da cornice alla storia degli amori di Adone, con al centro la sua morte. Di fronte al camino un arazzo del XVII secolo, notevole per la freschezza dei colori delle tinte. L'arazzo illustra un celebre episodio citato da Omero sia nell'Iliade che nell'Odissea: il rapimento di Elena. Nella sala \u00e8 presente una collezione di armi, armature, bauli e bauletti da viaggio del XV, XVI e XVII secolo. Un baule ricoperto di cuoio di Cordova, goffrato con gli stemmi di Francia e Navarra \u00e8 appartenuto al re Enrico IV.\nIl Grande Salone.\nIl Grande Salone, restaurato nel XIX secolo, si ispira all'arredamento originale. Alcuni quadri di famiglia rendono omaggio ai primi Conti di Cheverny, tra cui: Filippo Hurault (padre di Enrico), sua moglie Anna de Thou, Elisabetta (figlia di Enrico), suo marito il Marchese de Montglas e la nuora di Elisabetta, Marie-Joanne de la Carre Saumery. Sopra le porte i ritratti dei personaggi legati a Cheverny: il re Luigi XIII; sua moglie Anna d'Austria, il fratello del re Gastone d'Orl\u00e9ans e sua figlia Anna d'Orl\u00e9ans. Infine i ritratti di Cosimo de' Medici, Granduca di Toscana e Giovanna d'Aragona, nipote naturale di Ferdinando I d'Asburgo. Il mobilio risale al XVII e al XVIII secolo: sotto lo specchio, le poltrone sono dell'epoca di Luigi XIV. Tra le finestre un rarissimo com\u00f2 di stile Luigi XIV. A destra del camino, un tavolo Luigi XVI molto pregiato.\nLa camera del re.\nQuesta sontuosa camera \u00e8 riservata al re e agli ospiti di riguardo. le immagini dell'arredo raccontano le pi\u00f9 favolose storie ed avventure romanzesche. Sul camino, sulle sovrapporte e sul soffitto a cassettoni, detto \u201call'italiana\u201d, \u00e8 dipinta la drammatica storia di Perseo ed Andromeda. Gli arazzi dell'inizio del XVII secolo raccontano le avventure di Ulisse. Il letto a baldacchino \u00e8 rivestito con tessuti di seta persiani ricamati, del XVI secolo. Le sedie e le poltrone sono di stile Luigi XIII e Luigi XIV.\nLa biblioteca.\nLa biblioteca del castello conserva 2000 libri antichi, rilegati in diverse pelli, alcuni goffrati con gli stemmi di famiglia. Il mobilio di questa sala \u00e8 in stile Primo Impero. La grande scrivania \u00e8 firmata Jacob, uno dei principali fornitori di Napoleone I. I cassetti sul piano, possono essere disposti a piacimento, a sinistra o a destra.\nIl salone degli arazzi.\nIl salone \u00e8 rivestito da cinque arazzi delle Fiandre, tessuti nel XVII secolo; su questi arazzi vi sono rappresentati vari aneddoti. La scrivania ed il secr\u00e9taire sono di stile Luigi XV. Le poltrone sono Luigi XIV e Luigi XV. Infine due mobili eccezionali: un com\u00f2 Luigi XIV in tarsia di tartaruga rossa e di ottone ed un orologio regolatore Luigi XV. Questi orologi di precisione servivano agli orologiai per regolare orologi e pendole. Questo orologio, decorato da bronzi cesellati, funziona tuttora: scandisce le ore, i minuti, i secondi, il giorno, la data e le fasi lunari.\nL'Orangerie.\nL\"'Orangerie\", del XVIII secolo, \u00e8 riservata ai ricevimenti. Inizialmente una serra, ha protetto durante la Seconda guerra mondiale una parte delle opere appartenenti al patrimonio dello Stato, tra cui la celebre Gioconda."}
{"id": "652882", "revid": "358273", "url": "https://it.wikipedia.org/wiki?curid=652882", "title": "Ana Ivanovi\u0107", "text": "In carriera ha conquistato quindici tornei WTA in singolare, compreso il Roland Garros nel 2008; nei tornei del Grande Slam ha raggiunto un'altra finale a Parigi nel 2007 e agli Australian Open nel 2008. \u00c8 stata inoltre numero uno del mondo dal 9 giugno al 10 agosto 2008 e poi dal 18 agosto al 7 settembre dello stesso anno, per un totale di dodici settimane. Dopo un periodo di scarsi risultati torna al successo nel 2014 vincendo in tutto 56 partite e tornando tra le prime dieci tenniste al mondo a distanza di sei anni dall'ultima volta.\nSi \u00e8 ritirata dal tennis professionistico alla fine del 2016, all'et\u00e0 di 29 anni.\nCarriera sportiva.\nInizi\u00f2 a giocare a tennis all'et\u00e0 di cinque anni, dopo avere visto la televisione, chiese ai genitori di essere portata alla scuola di tennis e le fu regalata una piccola racchetta. Suo idolo era la tennista serba (poi statunitense) Monica Seles.\nCresciuta nella Jugoslavia delle guerre degli anni Novanta, la sua formazione tennistica dovette affrontare difficolt\u00e0 tra cui i bombardamenti della NATO nel 1999, per evitare i quali era costretta ad allenarsi al mattino presto, o la mancanza di strutture invernali, superata, come lei stessa ha raccontato in un'intervista, giocando in una piscina abbandonata riempita di terra. La volont\u00e0 di emergere di Ana Ivanovi\u0107 \u00e8 testimoniata dal racconto di Martina Navr\u00e1tilov\u00e1 che ha rivelato quando Ana, perso il suo primo torneo, pianse per quattro ore nello spogliatoio per il timore che il suo manager finanziatore potesse abbandonarla giudicandola non abbastanza brava da diventare una professionista.\n2004: L'approdo nel professionismo.\nEsordisce come professionista nel 2003, ma conquista le prime luci della ribalta raggiungendo la finale juniores di Wimbledon nel 2004, nella quale fu sconfitta da Kateryna Bondarenko. Fa il suo debutto nel main draw di un torneo del circuito professionistico nell'ottobre del 2004, quando trascina Venus Williams a due tie-break 7-611, 7-66 nel secondo turno del torneo di Zurigo. La settimana successiva arriva fino ai quarti del torneo del Lussemburgo. Il 2004 si chiude per la giovane serba con un balzo di 608 posizioni nel \"ranking\" WTA, entrando, a 17 anni, nelle prime 100 del mondo (97\u00ba).\n2005: Primo titolo WTA.\nIl 2005 \u00e8 un anno di crescita per la giovane tennista serba: partendo dalle qualificazioni si aggiudica il primo titolo WTA a Canberra. Ottiene i quarti di finale al Tier I di Miami, arrendendosi ad Am\u00e9lie Mauresmo, sulla quale si vendica nel Roland Garros dove elimina in tre set la francese al terzo turno, venendo poi battuta ai quarti da Nadia Petrova. Verso la fine dell'anno centra due semifinali ai tornei di Zurigo e Linz, uscendo in entrambi i casi per mano di Patty Schnyder. A fine 2005 \u00e8 la 16\u00ba del \"ranking\".\n2006.\nIl 2006 \u00e8 una stagione di alti e bassi per Ana, che prosegue la scalata verso la \"top ten\" della classifica, senza tuttavia riuscire a ottenere una costanza di risultati a causa anche di qualche problema fisico. Ottiene i quarti di finale a Indian Wells, delude al Roland Garros, dove esce al terzo turno contro una Anastasija Myskina ben lontana dalla brillante giocatrice del 2004, esce al quarto turno di Wimbledon sconfitta da Am\u00e9lie Mauresmo. Sul cemento nordamericano ottiene il primo torneo Tier I, a Montr\u00e9al, annientando in finale la favorita Martina Hingis. Non si conferma allo US Open a causa di un sorteggio sfortunato che la oppone a Serena Williams gi\u00e0 al terzo turno. La stagione prosegue modestamente, a causa anche di qualche problema fisico alla spalla, per il quale subisce un piccolo intervento. A fine anno Ana \u00e8 comunque 14\u00ba nel \"ranking\" WTA.\n2007: Ingresso nella top 10.\nNella prima parte del 2007 l'incostanza del tennis della giovane tennista serba pare minacciarne il rendimento. Al torneo di Gold Coast, in Australia, Ana esce ai quarti contro un'altra bella speranza del tennis femminile, Shahar Peer, dopo tre intensi set 5-7, 6-4, 6-4. A Sydney la serba supera la Petrova che, a causa di disturbi allo stomaco, si ritira in svantaggio 6-4, 4-2, per poi affrontare nei quarti la Vaidi\u0161ov\u00e1. In questo match la serba \u00e8 dominata dalla maggiore mobilit\u00e0 della ceca, abilissima nelle prime fasi del gioco, servizio e ribattuta, finendo per essere sconfitta 6-4, 6-2 e dando l'idea di essere sempre in balia dell'avversaria. Ana disputa uno Australian Open al di sotto delle aspettative: nel terzo turno affronta la russa Vera Zvonar\u00ebva, giocatrice di buona caratura che sta tornando gradualmente ai suoi livelli migliori, che nel match contro la serba la domina dall'inizio alla fine con estrema facilit\u00e0 e velocit\u00e0, vincendo la partita con il risultato di 6-1, 6-2 e scatenando delicati interrogativi sulla maturit\u00e0 della serba.\nAna si riscatta disputando un buon torneo al Tier I di Tokyo, in cui supera nei quarti la connazionale Jankovi\u0107 recuperando un set, poi in semifinale affronta la \u0160arapova che accusa qualche problema fisico, finendo per ritirarsi sul 6-1, 0-1 in favore della serba. In finale Ana ingaggia un duello serrato contro Martina Hingis fino al 4-4 del primo set, ma complice la perdita di concentrazione della serba, e una Hingis in ottime condizioni che si dimostra superiore alla serba sia da fondo campo che per lucidit\u00e0, la Ivanovic subisce un parziale di otto game a due. La Hingis, giocando senza sbavature, rende impossibile alla serba esprimere ancora il suo gioco aggressivo imprigionandola nelle proprie geometrie. Il risultato finale premia la ex numero uno del mondo svizzera, che vince il quinto titolo a Tokyo con il punteggio finale di 6-4, 6-2. Ana ottiene i quarti al torneo di Anversa, dove per\u00f2 subisce una pesante sconfitta per mano della padrona di casa, Kim Clijsters che le concede la miseria di soli tre giochi in una partita che non ha mai avuto storia.Appare deludente anche il torneo di Indian Wells, in cui Ana esce ai quarti per mano di una giocatrice sulla carta a lei decisamente inferiore, Sybille Bammer: se nel primo set regna l'equilibrio che Ana riesce a spezzare solo nel tie-break, ma nel secondo accusa un grande passaggio a vuoto che la porta a perdere anche il terzo set vincendo solo tre game. Appare ancora pi\u00f9 inaspettata la sconfitta al secondo turno contro una giocatrice in forte ascesa, Jaroslava \u0160vedova, la n.84 del \"ranking\" WTA, capace di prevalere sulla serba 7-5, 6-4. Ad Amelia Island la serba disputa un buon torneo, caratterizzato dalla vittoria contro la connazionale Jankovi\u0107 ai quarti, in cui dopo il primo equilibrato set, terminato 7-5, Ana fa valere la sua potenza aggiudicandosi il secondo per 6-3. In semifinale affronta Tatiana Golovin che si presenta in un ottimo stato di forma: le due giovani promesse disputano un match intenso ed equilibrato che si risolver\u00e0 soltanto nel terzo set con un 6-4 a favore della francese. Al Tier I di Charleston la sua corsa si interrompe invece al terzo turno contro Vera Zvonar\u00ebva, che si aggiudica nettamente il match con un doppio 6-3. La serba in Europa disputa un buon torneo nel Tier I di Berlino: al terzo turno supera Al'ona Bondarenko che si ritira sotto di un set e 5-0 nel secondo, mentre nei quarti ha la meglio contro Patty Schnyder 6-4 al terzo in un match molto equilibrato.\nIn semifinale la serba \u00e8 assistita dalla buona sorte. La Vakulenko \u00e8 costretta al ritiro sul 4-3 del primo set, pertanto Ana giunge in finale fresca, soprattutto con un netto vantaggio rispetto a Svetlana Kuznecova che nella stessa mattinata ha dovuto concludere il match di semifinale contro Justine Henin. La finale \u00e8 caratterizzata da questo handicap: la russa si aggiudica il primo per poi calare inevitabilmente, ma la partita resta aperta anche a causa di una distorsione subita da Ana che pareggia il secondo set nel frattempo. Nel terzo set la serba fatica un po' e vanifica un vantaggio di 5-3 per poi chiudere al tie-break. Questo secondo trofeo in un Tier I le consente di fare un grande balzo nel \"ranking\" ed entrare per la prima volta nella \"top ten\", piazzandosi all'ottava posizione. Al Roland Garros conferma i recenti progressi battendo nei quarti la Kuznecova, grazie anche ad un buon avvio e mantenendo la lucidit\u00e0 anche nel terzo set, in cui doma il ritorno della giocatrice pi\u00f9 esperta. Successivamente in semifinale sconfigge Marija \u0160arapova con un netto 6-2, 6-1. Ana raggiunge la finale di Parigi contro la numero 1, Justine Henin, ma non riesce a entrare in partita e permette alla belga di conquistare una facile vittoria (6-1, 6-2). Questo risultato le consente di salire ancora e posizionarsi al sesto posto del \"ranking\" WTA, e al terzo del Race for Championship.\nA giugno partecipa al torneo di Wimbledon, dove elimina prima la Petrova (n.11 nel WTA) negli ottavi e poi la Vaidi\u0161ov\u00e1 (n.14 nel WTA). Il match comincia bene per la Vaidi\u0161ov\u00e1, che vince il primo set 6-4, ma nel secondo set c'\u00e8 il ritorno di Ana, che vince 6-2. Il terzo set \u00e8 simile al primo, e la Vaidi\u0161ov\u00e1 sul 5-3 ha tre opportunit\u00e0 di chiudere l'incontro. Ana per\u00f2 annulla i tre match point, vince il game, il set (7-5) e il match. Ana si qualifica quindi per la prima volta a una semifinale del torneo inglese, dove incontra una Venus Williams in forma che vincer\u00e0 il torneo. La statunitense conduce un primo set con padronanza del campo, mentre la serba inizia il match con titubanza, perde di fila i primi quattro game e quando entra in partita \u00e8 troppo tardi; il primo set termina 6-2 per la Williams. Nel secondo set la serba cresce, tuttavia per qualche errore di troppo, forse anche favorito da un infortunio al ginocchio destro, finisce per perdere il secondo set 6-4 e la semifinale. Il luned\u00ec successivo, 9 luglio 2007, Ana Ivanovi\u0107 \u00e8 la n.5 del \"ranking\" WTA. Dopo un infortunio al ginocchio destro, procuratosi al torneo di Wimbledon e che l'ha tenuta ferma per due settimane, la Ivanovic rientra nelle competizioni internazionali partecipando al torneo di Los Angeles.\nCon scioltezza raggiunge la semifinale, nella quale batte la connazionale Jankovi\u0107 (4-6, 6-3, 7-5), e in finale sconfigge con agilit\u00e0 (7-5, 6-4) la n.9 del \"ranking\" WTA Nadia Petrova vincendo il quarto titolo in carriera. Grazie a quest'ultimo successo il 13 agosto la giovanissima Ana raggiunge la posizione n.4 del \"ranking\" WTA. Dopo una settimana, al torneo di Toronto, non riesce a mantenere la Rogers Cup vinta l'anno precedente, uscendo addirittura al secondo turno per opera della 169 del mondo, la cinese Zi Yan (6-3, 6-1). A seguire partecipa agli US Open, dove batte la giapponese Nakamura (6-1, 6-1), la Reza\u00ef (6-3, 6-1), e la Du\u0161evina (6-1, 6-3), fino ad approdare al quarto turno (ottavi di finale) dove perde (6-4, 6-2) contro Venus Williams. Malgrado il buon risultato agli US Open, dove non era mai giunta prima cos\u00ec avanti, scende nel \"ranking\" di due posizioni raggiungendo il 10 settembre la numero 6. A fine settembre vince il quinto titolo della sua carriera, il terzo dell'anno, il Fortis di Lussemburgo (Tier II). La serba batte prima la Kremer (7-5, 6-4), poi ai quarti (6-1, 6-2) in meno di un'ora la francese Golovin (n.19 del WTA), in semifinale supera (6-4, 6-2) la russa Zvonar\u00ebva (n. 24 del WTA) e infine vince una combattuta finale con la slovacca Hantuchov\u00e1 (n.10 del WTA). Dopo avere perso il primo set 6-3, arrivata 3-0 al secondo, vince sei dei successivi sette giochi e chiude il secondo set 6-4 in suo favore; quindi cresce ulteriormente nel terzo set che vince 6-4: punteggio finale 3-6, 6-4, 6-4. Quest'ultimo successo vale alla giovane serba la posizione numero 5 del \"ranking\" WTA. In seguito partecipa ai tornei di Stoccarda e di Zurigo senza molta fortuna e conclude l'anno con la semifinale a Madrid nel torneo conclusivo Race for Championship WTA in cui partecipano le migliori otto giocatrici (infortuni a parte) di una speciale classifica. Alla fine dell'anno occupa la posizione numero 4 nella classifica WTA.\n2008: Vittoria al Roland Garros e numero 1.\nL'anno comincia bene per Ana: al torneo di Sydney arriva in semifinale dove \u00e8 battuta dalla numero 1, Justine Henin. Sempre a gennaio partecipa agli Australian Open, dove per la prima volta supera i quarti battendo per 7-6 6-4 Venus Williams, sei volte vincitrice di un torneo di Grande Slam e con la quale aveva gi\u00e0 perso nei precedenti quattro incontri senza mai vincere un set. In semifinale affronta Daniela Hantuchov\u00e1 (gli scontri diretti sono a favore della Ivanovic, 2-1, che ha vinto le ultime due). Riesce a raggiungere la finale del torneo superando la slovacca in una partita difficile, decisa al terzo set, ma perde anche questa seconda finale di uno slam, venendo sconfitta da Marija \u0160arapova in due set (7-5, 6-3).\nDopo avere perso la finale si ritrova al secondo posto nella classifica WTA ovvero la sua migliore posizione nella sua carriera. Dopo il ritiro al terzo turno, per infortunio, al torneo di Doha (Qatar) e l'eliminazione in tre set dal torneo di Dubai per mano della russa Elena Dement'eva, a marzo la serba si aggiudica il torneo di Indian Wells, sconfiggendo in semifinale la n.3 del \"ranking\" mondiale Jelena Jankovi\u0107 e in finale Svetlana Kuznecova.\nA maggio disputa gli Internazionali d'Italia a Roma e dopo essere stata qualificata di diritto al secondo turno esce subito di scena per mano della bulgara Cvetana Pironkova. La Ivanovic non disputa un bellissimo incontro: deconcentrata e imprecisa perde il primo set 4-6, alcuni sprazzi del suo tennis migliore le consentono di vincere a fatica il secondo 7-5 ma nel terzo e decisivo set Ana continua a sbagliare, non riesce a entrare in partita e la Pironkova chiude il terzo e decisivo set 6-2. Poco prima degli Internazionali di Francia la belga Justine Henin annuncia il suo ritiro dal tennis e Ana Ivanovi\u0107 torna ad essere la n.ro 2 del \"ranking\" WTA dietro a Marija \u0160arapova. Dopo circa tre settimane, al Roland Garros, Ana supera in semifinale la connazionale Jankovic 6-4, 3-6, 6-4, conquistando la sua seconda finale consecutiva, e con i punti acquisiti, insieme alle eliminazioni subite dalla Kuznecova e dalla \u0160arapova, a soli venti anni \u00e8 la prima serba e la settima pi\u00f9 giovane tennista a diventare la numero 1 del \"ranking\" WTA. La conferma che la posizione raggiunta sia meritata arriva dopo due giorni, quando Ana si aggiudica il Roland Garros, suo primo titolo del Grande Slam, battendo in finale Dinara Safina per 6-4, 6-3.\nDopo l'exploit di Parigi Ana si reca a Wimbledon dove \u00e8 pronosticata come una delle favorite, in considerazione della recente conquista del Roland Garros e della semifinale ottenuta l'anno precedente. Dopo avere vinto brillantemente (6-1, 6-2) il primo turno con Rossana De Los R\u00edos supera il secondo turno contro la Dechy grazie a un net fortunoso che la salva miracolosamente in un match point nel secondo set, concludendo il match in una maratona di oltre tre ore con il punteggio 6-7, 7-6, 10-8. Ma non ci sono miracoli al terzo turno dove Ana, come era accaduto a Roma, si smarrisce completamente in un insieme di colpi fuori misura o a rete, regalando la vittoria alla cinese Zheng, n.133 del WTA, con il punteggio finale di 6-1, 6-4, in una delle sue pi\u00f9 brutte partite. Dopo tornei nei quali \u00e8 uscita ai primi turni a Zurigo raggiunge la semifinale, perdendo poi contro Venus Williams, che vincer\u00e0 il torneo. Una settimana dopo la semifinale persa a Zurigo arriva a Linz, dove conquista il torneo battendo in finale in 50 minuti la russa Zvonar\u00ebva per 6-2, 6-1.\n2009 - 2010: Declino.\nConcluso il 2008 in maniera incerta il 2009 evolve in maniera oscura. Esce al terzo turno agli Australian Open e a febbraio a Dubai \u00e8 battuta ai quarti da Serena Williams in maniera dignitosa (6-4, 6-4). A marzo perde la finale di Indian Wells negli USA contro Vera Zvonar\u00ebva (7-6, 6-2) e da quel momento entra in un tunnel di eliminazioni: esce al terzo turno a Miami e Roma, agli ottavi al Roland Garros a Parigi e a Wimbledon, al terzo turno a Los Angeles, poi le disfatte al secondo turno di Cincinnati e Toronto e al primo turno agli US Open ad agosto. Dopo l'eliminazione al primo turno a Tokyo a settembre Ana annuncia di prendersi un periodo di riflessione e di recupero fisico. Il 2009 si chiude con la posizione 22 nel \"ranking\" WTA, 17 posizioni in meno rispetto all'inizio dell'anno.\nDopo avere perso a gennaio la semifinale del torneo di Brisbane per mano di una appena rientrata Justine Henin (6-3, 6-2) continua la serie negativa della campionessa serba, che esce al secondo turno negli Australian Open e a Indian Wells, al terzo a Miami e al primo a Stoccarda, e viene sconfitta in entrambi gli incontri in Fed Cup, raggiungendo la posizione WTA numero 58.\nA maggio partecipa agli Internazionali d'Italia e sembra rinascere come l'araba fenice dalle sue ceneri. Inserita nel torneo come ultima concorrente iscritta, al Foro Italico Ana elimina al primo turno (6-1, 6-3) la numero 32 del WTA Elena Vesnina, al secondo turno (6-4, 6-4) la numero 9 Viktoryja Azaranka, al terzo turno (6-4, 7-5) la numero 6 Dementieva, e ai quarti (6-4 7-5) la numero 18 Petrova, arrivando cos\u00ec fino in semifinale dove viene sconfitta dalla spagnola Mar\u00eda Jos\u00e9 Mart\u00ednez S\u00e1nchez (6-4, 6-2). Dopo Roma Ana si reca al torneo di Madrid, dal quale viene eliminata al secondo turno dalla connazionale Jelena Jankovi\u0107, con cui perde per 4-6, 6-4, 1-6, mostrando un buon tono di ripresa che fa preludere una buona aspettativa per Parigi. Invece, al Roland Garros, l'ex vincitrice di Parigi 2008 perde malamente (6-0, 6-2) al secondo turno con la russa Alisa Klejbanova, dimostrando di essere ancora molto fragile e che continua la sua grave crisi sportiva, come confermato dai risultati ai quattro successivi tornei: a Wimbledon perde al primo turno contro Shahar Peer, stessa sorte nel torneo di San Diego, e perde al secondo turno a 's-Hertogenbosch e a Stanford.\nIniziano a vedersi consistenti segnali di ripresa nel torneo di Cincinnati, dove \u00e8 costretta a ritirarsi contro Kim Clijsters in semifinale per un problema alla caviglia destra, e all'US Open dove, dopo avere dimostrato una buona forma fisica e capacit\u00e0 di gioco, perde al quarto turno con la belga Kim Clijsters. A ottobre Ana arriva brillantemente ai quarti di finale al torneo di Pechino, dove \u00e8 superata con un dignitoso 7-61 6-4 dalla nuova numero 1 del \"ranking\" WTA, la danese Caroline Wozniacki. Sempre a ottobre una wild card dell'ultima ora consente ad Ana di partecipare al torneo di Linz, dove aveva gi\u00e0 trionfato nel 2008, e il 17 ottobre 2010, a due anni di distanza dall'ultima affermazione in un torneo WTA, la serba ventiduenne si impone in finale sulla svizzera Patty Schnyder in due set con il punteggio di 6-1, 6-2. Il 7 novembre si aggiudica il Commonwealth Bank Tournament of Champions di Bali battendo in finale la russa Alisa Klejbanova per 6-2, 7-65. Grazie a questa vittoria la tennista serba riesce a chiudere l'anno tra le prime 20 nel \"ranking\" WTA.\n2011: Stato di forma discontinuo.\nAna inizia la stagione prendendo parte alla Hopman Cup, torneo di esibizione riservato a squadre nazionali miste, insieme a Novak \u0110okovi\u0107. La coppia serba riesce ad accedere alla finale del torneo, ma a causa di un infortunio occorso alla Ivanovic ha dovuto rinunciare a disputarla venendo sostituita dalla compagine belga. Agli Australian Open la serba si arrende gi\u00e0 al primo turno contro la russa Ekaterina Makarova dopo un match molto combattuto conclusosi al tie-break.\nDurante la prima settimana di febbraio Ana prende parte al torneo di Pattaya, ma dopo avere battuto nei primi due turni la thailandese Luangnam e l'americana Jill Craybas nei quarti di finale viene sconfitta dall'italiana Roberta Vinci in due set per 7-5, 6-3. L'inizio del 2011 continua a essere avaro di soddisfazioni anche al torneo di Dubai per la Ivanovic. Infatti in questa occasione viene eliminata al primo turno dalla svizzera Patty Schnyder. Nel mese di marzo partecipa al torneo di Indian Wells, in cui viene eliminata nei quarti dalla francese Marion Bartoli con il punteggio di 6-4, 7-6. In seguito partecipa al torneo di Miami, ma viene eliminata agli ottavi della belga Kim Clijsters con il punteggio di 6-7, 6-3, 6-7.\nDopo il torneo americano annuncia che non prender\u00e0 parte al primo torneo sulla terra rossa della stagione a Marbella a causa del persistere di un precedente problema fisico. Ad inizio maggio la Ivanovic partecipa al torneo di Madrid ma esce gi\u00e0 al primo turno per mano dell'americana Bethanie Mattek-Sands. La settimana seguente a Roma agli Internazionali BNL d'Italia viene sconfitta al secondo turno dalla belga Yanina Wickmayer in tre set. Successivamente, al primo turno del Roland Garros, viene eliminata a sorpresa dalla svedese Johanna Larsson con il punteggio di 6-7(3), 6-0, 2-6. Ana inizia il mese di giugno disputando il torneo di Birmingham.\nNel corso del torneo la serba batte Anna Tati\u0161vili, Rebecca Marino e Mirjana Lu\u010di\u0107, ma si arrende in semifinale alla slovacca Daniela Hantuchov\u00e1 in tre set. La settimana successiva la serba gioca a Eastbourne: esce al secondo turno contro Venus Williams dopo che al turno precedente aveva eliminato la tedesca Julia G\u00f6rges. Al Torneo di Wimbledon la serba passa i primi due turni contro Melanie Oudin ed El\u00e9ni Daniil\u00eddou per poi essere sconfitta al terzo turno da Petra Cetkovsk\u00e1. Dopo Wimbledon la Ivanovic assume Nigel Sears come suo allenatore. A Stanford la serba ha perso al primo turno contro la giapponese Ayumi Morita. In seguito, al torneo di Carlsbad, perde contro Vera Zvonar\u00ebva in semifinale. Al torneo di Toronto perde al terzo turno contro l'italiana Roberta Vinci. Agli US Open la Ivanovic esce agli ottavi di finale per mano dell'americana Serena Williams. Durante il torneo di Tokyo la Ivanovic vince i primi due turni contro Anastasija Rodionova e Laura Robson, prima di perdere contro Marija Kirilenko nel terzo turno. Al torneo di Pechino la serba si ritira ai quarti di finale contro la polacca Agnieszka Radwa\u0144ska a causa di un infortunio alla schiena. Il 6 novembre vince per la seconda volta in carriera il Commonwealth Bank Tournament of Champions battendo in finale la spagnola Anabel Medina Garrigues con il punteggio di 6-3, 6-0.\n2012: Quarti di finale all'US Open e finale Fed Cup.\nLa serba inizia l'anno al torneo di Brisbane venendo eliminata al secondo turno dalla belga Kim Clijsters. La settimana seguente partecipa al torneo di Sydney, ma esce di scena gi\u00e0 al primo turno contro la ceca Lucie \u0160af\u00e1\u0159ov\u00e1. Agli Australian Open la Ivanovi\u0107 viene eliminata agli ottavi di finale dalla numero 2 del mondo Petra Kvitov\u00e1 con il punteggio di 6-2, 7-62. Nei primi tre turni la serba aveva eliminato nell'ordine Lourdes Dom\u00ednguez Lino, Micha\u00eblla Krajicek e Vania King.\nA febbraio partecipa al torneo del Qatar in cui, dopo avere superato al primo turno la spagnola Carla Su\u00e1rez Navarro, esce al secondo turno contro la ceca Petra Cetkovsk\u00e1. In seguito prende parte al torneo di Dubai e batte al primo turno l'italiana Francesca Schiavone e al secondo Marija Kirilenko, ma ai quarti viene battuta da Caroline Wozniacki. Nel mese di marzo prende parte al torneo di Indian Wells. Nel corso del torneo elimina Johanna Larsson, Ksenija Pervak, Caroline Wozniacki e Marion Bartoli. In semifinale viene eliminata dalla russa Marija \u0160arapova.\nAl Roland Garros \u00e8 sconfitta al terzo turno da Sara Errani in tre set con il punteggio di 6-1, 5-7, 3-6. Partecipa anche al torneo di Wimbledon, dove viene sconfitta agli ottavi di finale dalla bielorussa Viktoryja Azaranka. A fine luglio prende parte ai Giochi Olimpici di Londra dove sconfigge al primo turno Christina McHale; nel secondo turno sconfigge Elena Baltacha in due set per 6-4, 7-6. Viene sconfitta al terzo turno da Kim Clijsters per 6-3, 6-4. Partecipa inoltre al torneo di doppio misto insieme al connazionale Nenad Zimonji\u0107. In seguito partecipa alla Rogers Cup di Montr\u00e9al ma, dopo un bye all'esordio, viene battuta con un doppio 6-0 dall'italiana Roberta Vinci.\nAllo US Open raggiunge per la prima volta i quarti, ma viene eliminata nettamente da Serena Williams. Al torneo di Tokyo viene battuta a sorpresa da Urszula Radwa\u0144ska al secondo turno in tre set. Torna in campo a Pechino, ma anche qui viene battuta, a sorpresa, da Romina Oprandi. La settimana dopo \u00e8 a Linz, dove raggiunge i quarti di finale ma viene sconfitta da Kirsten Flipkens.\nIl 3 e 4 novembre la serba scende in campo per la finale di Fed Cup contro la Repubblica Ceca. Il primo giorno viene sconfitta da Lucie \u0160af\u00e1\u0159ov\u00e1, nella seconda partita batte Petra Kvitov\u00e1. Questa vittoria non servir\u00e0 a niente visto che la Serbia uscir\u00e0 sconfitta dalla finale. Il 1\u00ba dicembre \u00e8 a Milano per partecipare alla seconda edizione de \"La Grande Sfida\", esibizione in cui partecipano anche Sara Errani, Roberta Vinci e Marija \u0160arapova. Durante l'esibizione ha la meglio su Roberta Vinci per 7-6 e viene sconfitta in doppio, in coppia con Marija \u0160arapova.\n2013: Risultati costanti.\nAna Ivanovic inizia la stagione disputando la Hopman Cup in coppia con Novak \u0110okovi\u0107. All'Australian Open la serba esce di scena agli ottavi di finale contro la polacca Agnieszka Radwa\u0144ska. Successivamente la Ivanovic prende parte al torneo di Pattaya ma viene battuta al primo turno dalla giapponese Ayumi Morita. A febbraio prende parte al torneo di Doha in cui viene eliminata al terzo turno da Agnieszka Radwa\u0144ska in due set con il punteggio di 6-1, 7-6. La settimana successiva gioca a Dubai e viene battuta da Petra Kvitov\u00e1 in due set per 7-5, 7-6.\nAl torneo di Indian Wells viene sconfitta al terzo turno dalla talentuosa Mona Barthel in tre set. La settimana seguente gioca al Sony Ericsson Open di Miami, dove esce di scena agli ottavi per mano della Errani con lo score di 1-6, 6-4, 6-2. Ad aprile prende parte al Porsche Tennis Grand Prix di Stoccarda e viene sconfitta solo al terzo set dalla \u0160arapova. Al torneo di Madrid raggiunge la semifinale e cede ancora dalla \u0160arapova, ma questa volta in due facili set. Agli Internazionali BNL d'Italia di Roma lascia subito il torneo poich\u00e9 sconfitta dalla minore delle sorelle Radwa\u0144ska, Urszula. Al Roland Garros viene battuta invece da Agnieszka Radw\u00e0nska con il punteggio di 6-2, 6-4. Prende parte nel mese di giugno all'AEGON International di Eastbourne dove la russa Elena Vesnina la batte prematuramente dal torneo con lo score di 2-6, 6-4, 6-3. A Wimbledon viene sconfitta abbastanza facilmente e a sorpresa dall'emergente Eugenie Bouchard con un doppio 6-3.\nNella stagione estiva sul cemento americano raggiunge le semifinali a Carlsbad, battuta da Victoria Azarenka 6-0, 4-6, 6-3; alla Rogers Cup di Toronto si ferma al terzo turno per mano di Li Na (3-6, 6-1, 7-6(5)); a Cincinnati non supera il primo turno, sconfitta con il punteggio di 2-6, 7-6(8), 6-4 dalla francese Aliz\u00e9 Cornet. Agli US Open viene sconfitta agli ottavi di finale in un match molto equilibrato dalla futura finalista del torneo Victoria Azarenka per 4-6, 6-3, 6-4.\nA Tokyo si ferma al terzo turno, battuta dalla poi finalista del torneo Angelique Kerber con il punteggio di 6-4, 6-2, mentre al Premier Mandatory di Pechino non supera il secondo turno (doppio 64 in favore della qualificata slovena Polona Hercog). A ottobre prende parte ai Generali Ladies Linz in Austria (dove aveva gi\u00e0 trionfato nel 2010 e 2011) avendo la meglio nell'ordine su Yanina Wickmayer (6-2, 6-4), Francesca Schiavone (6-3, 7-5), Dominika Cibulkov\u00e1 (6-2, 6-4), Stefanie V\u00f6gele (6-4, 6-4), arrivando poi alla sconfitta in finale per mano della tedesca Angelique Kerber con punteggio finale di 6-4, 7-6(6) in un match controverso che ha visto la serba recuperare situazioni di punteggio sfavorevoli senza per\u00f2 riuscire mai a sfruttare le occasioni concesse dall'avversaria. Alla Kremlin Cup di Mosca si spinge fino ai quarti di finale, dove viene fermata dalla successiva finalista del torneo Samantha Stosur per 7-5, 6-4.\nA fine ottobre riceve una wild card per il Master B (il WTA Tournament of Champions, a cui partecipano le sei giocatrici che hanno vinto almeno un torneo WTA International nella stagione corrente con il ranking pi\u00f9 elevato con l'aggiunta di due wild card decise dagli organizzatori dell'evento) tenutosi a Sofia, in qualit\u00e0 di due volte vincitrice del torneo (nel 2010 e 2011, quando l'evento si disputava a Bali). Qui supera il round robin avendo la meglio su Samantha Stosur e Cvetana Pironkova e perdendo solo contro la russa Elena Vesnina. In semifinale incontra la romena futura vincitrice del torneo Simona Halep dalla quale viene battuta con il punteggio di 2-6, 6-1, 6-3 sprecando nel terzo set un vantaggio di 3-0.\n2014: Rinascita tennistica e ritorno nella Top 5.\nIl 2014 inizia per Ana con la vittoria all'ASB Classic di Auckland, interrompendo cos\u00ec il digiuno di titoli che durava da pi\u00f9 di due anni, dopo avere battuto al primo turno l'americana Alison Riske 7-5, 7-6(2), al secondo la svedese Johanna Larsson 6-1, 6-1, ai quarti la giapponese Kurumi Nara 6-2, 6-3 e in semifinale la belga Kirsten Flipkens 6-0, 7-6(3). Ana supera in finale l'americana Venus Williams per 6-2, 5-7, 6-4 al termine di un match combattuto e appassionante in cui, dopo non avere sfruttato l'occasione di chiudere l'incontro nel secondo set, la serba non accusa il colpo e trovandosi nella situazione di punteggio sul 5-4 e servizio nel terzo set, annulla due possibilit\u00e0 di controbreak a favore della Williams.\nTorna qui a giocare il doppio in coppia con l'amica Kirsten Flipkens, ma le due si fermano al secondo turno per mano di Lucie Hradecka e Michaella Krajicek (3-6, 6-4, 10-3). La Ivanovic partecipa al Grande Slam degli Australian Open. Vola agli ottavi di finale dopo sei anni dopo avere compiuto un'impresa, battendo l'attuale nr.1 Serena Williams per 4-6, 6-3, 6-3, per poi perdere contro Eugenie Bouchard per 5-7, 7-5, 6-2 nel match per la semifinale. Riesce a conquistare il secondo titolo stagionale al Monterrey Open dove, dopo avere battuto la Wozniacki in semifinale, all'atto conclusivo del torneo ha la meglio sulla giovane connazionale Jovana Jak\u0161i\u0107 con il netto punteggio di 6-2, 6-1.\nSuccessivamente partecipa al Porsche Tennis Grand Prix di Stoccarda, dove raggiunge la sua terza finale stagionale. In finale incontra la \"dominatrice\" di questa superficie Marija \u0160arapova; la serba, dopo essere stata avanti per 6-3, 3-1, subisce il ritorno della russa, che riesce a conquistare il suo terzo titolo consecutivo battendo Ana con il punteggio di 3-6, 6-4, 6-1. Al torneo di Madrid \u00e8 sconfitta ai quarti dalla futura finalista Simona Halep 2-6, 2-6.\nPartecipa agli Internazionali BNL d'Italia. Nel match per i quarti di finale batte Marija \u0160arapova, dopo ben sette anni, con un netto 6-1, 6-4. Dopo la vittoria sulla siberiana Ana batte ai quarti Carla Su\u00e1rez Navarro e accede alla semifinale dove incontra la numero 1 del mondo Serena Williams che dopo tre set 1-6, 6-3, 1-6, batte la serba. Arriva a Parigi come testa di serie numero 11, supera agevolmente i primi due turni battendo la giovane francese Caroline Garcia 6-1, 6-3 e l'ucraina Elena Vesnina con punteggio 7-5 6-2. Ma l'accesso agli ottavi le \u00e8 negato da Lucie \u0160af\u00e1\u0159ov\u00e1 che le infligge un doppio 6-3.\nLasciatasi alle spalle la delusione parigina Ana partecipa al primo torneo su erba l'Aegon Classic di Birmingham. Con molta scioltezza porta a casa il titolo senza cedere neanche un set in tutto il torneo. Per Ana \u00e8 il primo titolo sull'erba, 14\u00ba in carriera. Al Torneo di Wimbledon ai primi due turni elimina Francesca Schiavone e Zheng Jie, ma al terzo turno si arrende alla \"specialista\" di questa superficie Sabine Lisicki, che la batte con il punteggio di 6-4, 3-6, 6-1. Inizia la stagione sul cemento americano al premier di Stanford, dove viene sconfitta ai quarti di finale dalla futura campionessa Serena Williams in tre set. Raggiunge la sua quinta finale stagionale a Cincinnati, battendo fra le altre Marija \u0160arapova in semifinale in uno dei match pi\u00f9 belli dell'anno. In finale \u00e8 sconfitta ancora una volta da Serena Williams, che stavolta batte la serba, con enorme facilit\u00e0, rispetto agli altri precedenti. Grazie alla finale raggiunta a Cincinnati Ana rientra in top ten, posizionandosi in nona posizione. Agli US Open viene eliminata da Karol\u00edna Pl\u00ed\u0161kov\u00e1 al secondo turno. In seguito a questo deludente risultato, viene sorpassata nella classifica WTA da Caroline Wozniacki.\nA settembre batte in finale Caroline Wozniacki con il risultato di 6-2 7-62 nel torneo di Tokyo, conquistando cos\u00ec il suo quarto titolo dell'anno. Per la serba la stagione del 2014 \u00e8 la migliore di sempre (quattro titoli, 52 vittorie, dati del 21 settembre 2014); il miglior anno precedente al successo di Tokyo era il 2007, in cui mise a segno 51 vittorie e vinse tre titoli.\nDopo il ritiro da torneo di Wuhan la serba partecipa all'ultimo Premier Mandatory della stagione. Accede in semifinale senza perdere un set, ma deve arrendersi alla \u0160arapova che si vendica sella sconfitta subita a Cincinnati, battendo la serba piuttosto nettamente (0-6, 4-6).\nPartecipa dopo ben cinque anni al Masters di fine anno, dove \u00e8 inserita nel girone rosso con Bouchard, Simona Halep e Williams. Perde il primo incontro con l'americana 6-4 6-4, ma rientra in corsa per le qualificazioni vincendo contro la giovane canadese 6-1 6-3. A questo punto deve vincere due set a zero contro la Halep per passare il girone, ma la romena le nega l'accesso vincendo il secondo parziale. Cos\u00ec Ana chiude l'anno con quattro titoli, due finali, record di match vinti e la quinta posizione nel ranking WTA.\n2015: ritorno a una semifinale Slam.\nIl 2015 della Ivanovic comincia a Brisbane, dove parte da seconda testa di serie. Dopo un bye al primo turno batte la tennista di casa Jarmila Gajdo\u0161ov\u00e1 6-4 6-1. Ai quarti rimonta la tennista estone Kaia Kanepi per 4-6 6-4 6-3. In semifinale vince su Varvara Lepchenko per 7-6 6-4, in quasi due ore di gioco. Nell'atto conclusivo incrocia Marija \u0160arapova. Dopo avere vinto il primo set al tie-break per sette punti a quattro viene rimontata dalla russa per 6-3 6-3 e rimedia l'ottava sconfitta su 23 finali giocate. Partecipa al primo grande slam dell'anno, l'Australian Open, dove parte come testa di serie numero 5 e con grandi ambizioni, ma la sua corsa si arresta al primo turno, sorprendentemente, contro la qualificata ceca Lucie Hradeck\u00e1 per 6-1 3-6 2-6.\nIl giorno successivo alla delusione australiana le viene diagnosticata una frattura a un dito del piede che inevitabilmente la costringe a saltare il primo turno di Fed Cup; solo dopo quindici giorni torna ad allenarsi e fa il suo ritorno sui campi da gioco a Dubai. Qui \u00e8 accreditata dalla quarta testa di serie; dopo avere usufruito di un bye al primo turno supera il test Sabine Lisicki battendola 6-0 6-3 portando gli head to head a 4-1 per la serba. Viene sconfitta dalla Rising star del mese Karol\u00edna Pl\u00ed\u0161kov\u00e1 che vince il primo parziale senza molti patemi e comincia il secondo set breakkando Ana. La serba non demorde, contro-brekka la ceca e vince il parziale; nel set decisivo perde il servizio sul 4-4 e la partita con lo score finale di 2-6 6-4 4-6.\nDa Indian Wells fino a Roma la stagione della serba stenta a decollare, ma a Parigi ritorna a giocare il tennis che l'anno precedente l'aveva riportata ai vertici. Arriva in semifinale dopo ben sette anni dall'ultima volta, ma viene sconfitta da una Lucie \u0160af\u00e1\u0159ov\u00e1 in forma smagliante. Grazie al risultato ottenuto la serba si issa al dodicesimo posto della race. A Birmingham non riesce a difendere il titolo conquistato l'anno precedente, poich\u00e9 viene sconfitta all'esordio dalla portoghese Michelle Larcher De Brito in tre set.\nA Wimbledon supera agevolmente l'esordio, ma al turno successivo viene sorprendentemente sconfitta dall'americana Bethanie Mattek-Sands. Dopodich\u00e9 si apre per Ana lo swing sul cemento e partecipa alla Rogers Cup 2015 a Toronto, torneo nel quale \u00e8 accreditata della quinta testa di serie. Dopo un bye al primo turno elimina le qualificate Havarcova (6-4 7-6(4)) e Hercog (6-2 6-3) prima di perdere nei quarti contro la futura vincitrice del torneo Belinda Bencic in due netti set. Si presenta poi a Cincinnati, dove approfitta di un bye e del walk over di Venus Williams e accede al terzo turno dove sconfigge, in rimonta, Sloane Stephens. Giunge cos\u00ec ai quarti, dove la sua corsa si interrompe per mano di Serena Williams, che vince per 3-6 6-4 6-2.\nSi presenta, il 31 agosto, allo US Open, dove \u00e8 testa di serie numero 7. Le sue speranze vengono stroncate al primo turno da Dominika Cibulkov\u00e1, che batte Ana in tre set.\nChiusa la parentesi americana vola a Tokyo, dove \u00e8 detentrice del titolo. Qui \u00e8 seconda testa di serie e dopo un bye estromette Camila Giorgi per 7-5 6-2, ma ai quarti viene nuovamente sconfitta dalla Cibulkova per 7-6(5) 6-3. A Wuhan si arrende al terzo turno contro la Muguruza (6-0 al terzo), mentre a Beijing perde in semifinale con Timea Bacsinszky, per 5-7 6-4 6-1. Conclude la stagione al torneo di Lussemburgo, dove \u00e8 accreditata della seconda testa di serie. Dopo avere battuto in due set la Watson viene sconfitta al secondo da Alison Van Uytvanck.\nChiude il 2015 al 16\u00ba posto del ranking WTA.\n2016: l'anno del ritiro.\nAna Ivanovic apre la stagione ad Auckland, dove \u00e8 seconda testa di serie. La serba, per\u00f2, viene subito eliminata da Naomi Broady, che vince in due set. Esce al terzo turno all'Australian Open perdendo in tre set con il punteggio 6-4 4-6 4-6 contro l'americana Madison Keys dopo essere stata in vantaggio per 6-4 e 4-2 nel secondo. A San Pietroburgo raggiunge le semifinali, ma viene battuta in due set dalla futura campionessa Roberta Vinci. A Dubai lascia un game alla Gavrilova e poi estromette, a sorpresa, la prima testa di serie Simona Halep per 7-6(2) 6-2 prima di essere eliminata ai quarti da Barbora Str\u00fdcov\u00e1. A Indian Wells e Miami non va oltre il terzo turno, dove esce rispettivamente contro Karol\u00edna Pl\u00ed\u0161kov\u00e1 (6-2 6-0) e contro Timea Bacsinszky (7-5 6-4). A Stoccarda si apre per Ana la stagione sul rosso, che non porta grande fortuna: in Germania esce di scena al secondo turno per mano di Karol\u00edna Pl\u00ed\u0161kov\u00e1; a Madrid perde al secondo turno contro Louisa Chirico mentre a Roma si arrende, sempre al secondo turno, a Christina McHale per 6(3)-7 6-4 6-1. Al French Open riesce a raggiungere il terzo turno piegando Oc\u00e9ane Dodin e Kurumi Nara, ma viene annichilita poi dalla Svitolina, che concede alla serba solo otto game. Nella stagione sull'erba riesce ad arrivare ai quarti a Maiorca, perdendo contro Caroline Garcia, mentre a Wimbledon si ferma addirittura all'esordio, battuta dalla russa qualificata Ekaterina Alexandrova per 6-2 7-5.\nA fine stagione annuncia il ritiro dall'attivit\u00e0 agonistica a causa dei frequenti infortuni e dell'impossibilit\u00e0 di tornare ai vertici.\nCaratteristiche tecniche.\nDotata di un potente servizio (a circa 190 km/h), prediligeva i colpi da fondo campo, con i quali spesso chiudeva i punti grazie alle sue accelerazioni, soprattutto di diritto, sua arma vincente, ma era comunque capace di giocare sia a rete sia con palle corte.\nVita privata e altre attivit\u00e0.\nDal 2007 Ana Ivanovi\u0107 \u00e8 ambasciatrice ufficiale della Serbia per l'UNICEF.\nIl 12 luglio 2016 si \u00e8 sposata a Venezia con il calciatore Bastian Schweinsteiger. La coppia ha avuto due figli: Luka (19 marzo 2018) e Stefan (30 agosto 2019)."}
{"id": "652883", "revid": "6923", "url": "https://it.wikipedia.org/wiki?curid=652883", "title": "Teatrodante Carlo Monni", "text": "Il Teatrodante Carlo Monni si trova nel centro della citt\u00e0 di Campi Bisenzio, proprio di fronte al Palazzo Comunale, nella piazza dedicata al grande poeta fiorentino.\nIl teatro nacque intorno al 1870, quando l'amministrazione comunale del tempo si dichiar\u00f2 disposta a cedere a titolo gratuito un lotto dei terreni acquistati dalla famiglia Benini ad una societ\u00e0 che si fosse impegnata alla costruzione di un teatro. La cittadina non aveva mai avuto una simile struttura, salvo una piccola costruzione in legname che doveva trovarsi dove ora sorge la Sala Consiliare e questa mancanza era particolarmente sentita negli anni del massimo splendore della musica lirica italiana.\nNel 1871 alcuni cittadini benestanti campigiani, sotto l'egida del conte Giovanni Rucellai, si unirono per fondare l\"'Accademia dei Perseveranti\", una societ\u00e0 avente come scopo la costruzione del teatro e di cui furono vendute rapidamente le azioni. Il comune, aderendo all'iniziativa, volle assicurarsi il \"\"palco reale\" per le proprie manifestazioni. Il progetto dell'opera fu affidato all'architetto campigiano Mariano Falcini che rispolver\u00f2 un suo vecchio progetto per un teatro di Alessandria d'Egitto. La costruzione procedette comunque rapida ed il teatro, dedicato al massimo poeta italiano, venne inaugurato gi\u00e0 nel 1873.\nIl Teatro Dante si fece ben presto un'ottima reputazione tra i teatri della Toscana per la qualit\u00e0 delle rappresentazioni e degli artisti che vi calcavano le scene, tanto che Campi venne soprannominata \"la piccola Parma\"\" e il suo pubblico di appassionati era noto per la sua esigenza: rimasero celebri alcune contestazioni verso artisti che non ne avevano soddisfatto le aspettative (addirittura un cantante fu rincorso fino a Peretola). Sulle scene del Dante fecero il loro debutto alcuni cantanti lirici campigiani destinati a fulgide carriere nei maggiori teatri italiani ed esteri come il tenore Gino Fratesi, il basso Ugo Novelli e il baritono Rolando Panerai.\nIl teatro si conserv\u00f2 nelle sue forme originali, con la classica struttura ottocentesca a palchi, fino al 1938, quando fu sottoposto ad alcune modifiche atte a permetterne l'uso anche come sala cinematografica. Nel 1952 il teatro venne sottoposto ad un vero e proprio scempio, che port\u00f2 alla distruzione dei palchi e degli arredi interni ed alla sua trasformazione in semplice cinema. Da questa data, dell'originaria costruzione rimase solo la facciata.\nLa carriera del cinema Dante dur\u00f2 fino agli anni settanta del XX secolo, quando con la crisi del cinema esso vide sempre di pi\u00f9 la propria programmazione dedicata ai film a luci rosse; alla fine degli anni ottanta l'amministrazione comunale cerc\u00f2 di risollevarne le sorti impegnandosi a favorire la proiezione di prime visioni ma senza successo. Il cinema chiuse cos\u00ec i battenti e rimase in stato di abbandono fino alla fine del secolo, quando fu acquistato dall'amministrazione comunale per essere restaurato e riportato agli antichi splendori. Fu elaborato un progetto di ripristino molto moderno e iniziati i lavori, terminati ad inizio 2007. L'amministrazione comunale, che ide\u00f2 e lanci\u00f2 la vendita di azioni ai cittadini per finanziare il restauro, nomin\u00f2 Alessandro Benvenuti primo direttore artistico del teatro, la cui riapertura avvenne il 9 febbraio 2007. Nel maggio 2014 il teatro \u00e8 stato intitolato all'attore campigiano Carlo Monni ed ha assunto il nuovo nome di Teatrodante Carlo Monni."}
{"id": "652886", "revid": "916580", "url": "https://it.wikipedia.org/wiki?curid=652886", "title": "Odontarrhena nebrodensis", "text": "L'alisso dei Nebrodi (Odontarrhena nebrodensis ) \u00e8 una pianta appartenente alla famiglia delle Brassicaceae, endemica della Sicilia.\nMorfologia.\n\u00c8 una pianta perenne camefita suffruticosa, alta 5\u201315\u00a0cm.\nHa infiorescenze racemose, ombrelliformi, con fiori di colore giallo.\nDistribuzione e habitat.\n\u00c8 un endemismo siculo, esclusivo del distretto madonita (altitudine 1200\u00a0\u2013 1970\u00a0m)"}
{"id": "652893", "revid": "6923", "url": "https://it.wikipedia.org/wiki?curid=652893", "title": "John Abbey", "text": ""}
{"id": "652894", "revid": "830939", "url": "https://it.wikipedia.org/wiki?curid=652894", "title": "Jean-\u00c9tienne Montucla", "text": "Biografia.\nMontucla nacque a Lione nel 1725. Nel 1754 pubblic\u00f2 un trattato anonimo intitolato \"Histoire des recherches sur la quadratura du cercle\", e nel 1758 termin\u00f2 la prima parte della sua grande opera, \"Histoire des math\u00e9matiques\" (\"Storia delle matematiche\"), il primo vero studio storico di questa disciplina, riprendendo un precedente progetto di Pierre de Montmort.\nFu nominato intendente-segretario di Grenoble nel 1758, segretario della spedizione per la colonizzazione di Cayenne nel 1764, e capo architetto e censore reale per libri di matematica nel 1765. A Parigi fu anche collaboratore per la \"Gazette de France\". Nel 1778 ripubblic\u00f2 \"Recreations math\u00e9matiques\" di Jacques Ozanam, poi pubblicato in inglese da Charles Hutton (4 volumi, Londra, 1803).\nLa rivoluzione francese lo priv\u00f2 del suo reddito e lo lasci\u00f2 in grande miseria. Dovette rifiutare l'offerta nel 1795 di una cattedra di matematica in una delle scuole di Parigi a causa della sua salute inferma, e nel 1798 era ancora in ristrettezze economiche quando pubblic\u00f2 una seconda edizione della prima parte della sua \"Histoire\". Dopo la sua morte, la sua \"Histoire\" fu completata da J\u00e9r\u00f4me Lalande e pubblicata a Parigi tra il 1799 e il 1802 (4 volumi).\nOpere.\nTra le opere principali pubblicate di Jean-Etienne Montucla, se ne ricordano alcune:"}
{"id": "652895", "revid": "287204", "url": "https://it.wikipedia.org/wiki?curid=652895", "title": "Jean-Etienne Montucla", "text": ""}
{"id": "652896", "revid": "46931", "url": "https://it.wikipedia.org/wiki?curid=652896", "title": "Jean \u00c9tienne Montucla", "text": ""}
{"id": "652897", "revid": "46931", "url": "https://it.wikipedia.org/wiki?curid=652897", "title": "Jean Etienne Montucla", "text": ""}
{"id": "652898", "revid": "729019", "url": "https://it.wikipedia.org/wiki?curid=652898", "title": "Castello di Montpoupon", "text": "Il castello di Montpoupon \u00e8 stato eretto in una posizione piuttosto isolata, tra le valli dello Cher e dell'Indre. L'edificio era anticamente usato dai gentiluomini che si recavano a caccia. Ora \u00e8 di propriet\u00e0 privata e la visita \u00e8 possibile solo con accompagnamento."}
{"id": "652902", "revid": "486946", "url": "https://it.wikipedia.org/wiki?curid=652902", "title": "Social Cognition", "text": ""}
{"id": "652903", "revid": "287204", "url": "https://it.wikipedia.org/wiki?curid=652903", "title": "Montuemhat", "text": "Fu Quarto Profeta di Amon presso il tempio di Karnak, venne nominato da Taharqa (XXV dinastia) principe di Tebe e governatore dell'Alto Egitto. Dopo la sconfitta di Taharqa conserv\u00f2 il potere a Tebe anche durante l'occupazione assira e sotto il regno di Psammetico I (XXVI dinastia).\nEbbe tre mogli: Wadjerenes (Udjarenes), Eskhons (Neskhons) e Shepetenmut (Shepenmut)."}
{"id": "652908", "revid": "1005847", "url": "https://it.wikipedia.org/wiki?curid=652908", "title": "Jean Baptiste Antoine Auget de Montyon", "text": "Biografia.\nSuo padre era un \"ma\u00eetre des comptes\"; frequent\u00f2 la facolt\u00e0 di legge e divent\u00f2 avvocato a Ch\u00e2telet nel 1755, \"ma\u00eetre des requ\u00eates\" al Conseil d'\u00c9tat nel 1760, e \"intendant\" dell'Alvernia, della Provenza e di La Rochelle. Pi\u00f9 volte dimostr\u00f2 un forte temperamento caratteriale, protest\u00f2 contro le accuse di Louis-Ren\u00e9 de Caradeuc de La Chalotais nel 1766, e rifiut\u00f2 nel 1771 l'ordine di Maupeou di sopprimere i tribunali locali. Fu nominato consigliere di Stato nel 1775 appoggiato da Luigi Giovanni Maria di Borbone-Penthi\u00e8vre, e nel 1780 fu nominato cancelliere del conte d'Artois (poi Carlo X di Francia). Dopo gli avvenimenti della Rivoluzione visse per alcuni anni in esilio prima a Ginevra, poi a Londra (qui fu eletto membro della \"Royal Society\"). Durante questo periodo spese grosse somme in favore degli immigrati e ritorn\u00f2 in Francia solo dopo la Restaurazione.\nTra il 1780 e il 1787 collabor\u00f2 all'istituzione di una serie di onorificenze distribuite dalla Acad\u00e9mie fran\u00e7aise e dalle accademie della scienza e della medicina. Questi premi furono sospesi durante il periodo rivoluzionario e ristabiliti solo nel 1815. Quando mor\u00ec, lasci\u00f2 in eredit\u00e0 10.000 franchi in dotazione di ciascuna delle seguenti onorificenze: un premio per la scoperta di procedimenti atti a rendere il processo meccanico meno pericoloso per l'operaio, un premio per il perfezionamento di qualsiasi miglioramento tecnico in un processo meccanico, un premio per la pubblicazione che durante l'anno avesse reso il pi\u00f9 grande servizio all'umanit\u00e0, il \"Prix de vertu\", il \"premio della bont\u00e0\", per l'atto pi\u00f9 coraggioso da parte di un francese nullatenente. Lasci\u00f2 in eredit\u00e0 anche 10.000 franchi per ognuno degli ospedali parigini.\nOpere.\nMontyon scrisse diverse opere incentrate soprattutto sulla politica economica:"}
{"id": "652909", "revid": "46931", "url": "https://it.wikipedia.org/wiki?curid=652909", "title": "Antoine Jean Baptiste Robert Auget, Barone di Montyon", "text": ""}
{"id": "652910", "revid": "46931", "url": "https://it.wikipedia.org/wiki?curid=652910", "title": "Antoine Jean Baptiste Robert Auget Barone di Montyon", "text": ""}
{"id": "652911", "revid": "486946", "url": "https://it.wikipedia.org/wiki?curid=652911", "title": "Olio terra d'Otranto", "text": ""}
{"id": "652912", "revid": "46931", "url": "https://it.wikipedia.org/wiki?curid=652912", "title": "Jean-Baptiste Antoine Robert Auget, barone di Montyon", "text": ""}
{"id": "652913", "revid": "46931", "url": "https://it.wikipedia.org/wiki?curid=652913", "title": "Jean-Baptiste Antoine Robert Auget", "text": ""}
{"id": "652914", "revid": "46931", "url": "https://it.wikipedia.org/wiki?curid=652914", "title": "Jean-Baptiste Antoine Robert Auget barone di Montyon", "text": ""}
{"id": "652915", "revid": "46931", "url": "https://it.wikipedia.org/wiki?curid=652915", "title": "Antoine Jean Baptiste Robert Auget", "text": ""}
{"id": "652918", "revid": "1573940", "url": "https://it.wikipedia.org/wiki?curid=652918", "title": "Xavier Montsalvatge", "text": "Professore al conservatorio di Barcellona, \u00e8 stato autore di opere liriche, balletti, lavori sinfonici, corali e da camera, molti dei quali si ispirano al folklore catalano, oltre a numerosi lavori per il cinema e la televisione.\nOpere.\nAutore di numerose opere che hanno coperto molti generi musicali:"}
{"id": "652919", "revid": "115892286", "url": "https://it.wikipedia.org/wiki?curid=652919", "title": "Benvenuto Bertoni", "text": "Biografia.\nLaureato in Scienze Politihe diventa funzionario nella pubblica amministrazione.\nDal 1953 al 1956 ha ricoperto la carica di ragioniere generale dello Stato.\nAmico di molti personaggi illustri dell'epoca, sia nel campo dell'economia che della letteratura e dell'arte, ebbe rapporti di grande stima anche con il pittore Renato Guttuso che gli venne presentato dal cognato Francesco Jovine. Negli anni che seguirono, venne incaricato di dirigere in qualit\u00e0 di commissario nazionale la \"Giovent\u00f9 Italiana\".\nNell'agosto del 1960 divenne direttore generale dell'Istituto della Enciclopedia Italiana, pi\u00f9 comunemente conosciuta col nome di Enciclopedia Treccani."}
{"id": "652920", "revid": "46931", "url": "https://it.wikipedia.org/wiki?curid=652920", "title": "Xavier Montsalvatge i Bassols", "text": ""}
{"id": "652928", "revid": "122490652", "url": "https://it.wikipedia.org/wiki?curid=652928", "title": "Howard Gardner", "text": "Biografia.\nGardner \u00e8 figlio di Ralph Gardner e Hilde Gardner (nata Weilheimer) immigrati tedeschi ebrei che lasciarono la Germania prima della seconda guerra mondiale.\nProfessore presso la Harvard University nel Massachusetts, ha acquisito celebrit\u00e0 nella comunit\u00e0 scientifica grazie alla sua teoria sulle intelligenze multiple. La sua proposta consiste nel considerare priva di fondamento la vecchia concezione di intelligenza come un fattore unitario misurabile tramite il Quoziente d'intelligenza (Q.I.), e sostituirla con una definizione pi\u00f9 dinamica, articolata in sottofattori differenziati. \u00c8 attualmente considerato uno dei pi\u00f9 importanti esponenti dei cosiddetti teorici dell'intelligenza \"fattorialista\", o \"S\", contrapposti ai \"globalisti\", o \"G\".\n\u00c8 noto anche per aver scritto alcuni importanti testi di psicologia dell'educazione e per aver elaborato la pi\u00f9 importante storia classica della nascita della scienza cognitiva, \"The Mind's New Science\" (1983).\nPer le sue ricerche ha ottenuto vari riconoscimenti e lauree \"ad honorem\".\nTeorie delle intelligenze multiple.\nGrazie a una serie di ricerche empiriche e di letteratura su soggetti affetti da lesioni di interesse neuropsicologico, Gardner ha identificato almeno sette tipologie differenziate di \"intelligenza\", ognuna deputata a differenti settori dell'attivit\u00e0 umana:\nIn seguito, nel corso degli anni '90, ha proposto l'aggiunta di altri due tipi di intelligenza: quella \"naturalistica\", relativa al riconoscimento e la classificazione di oggetti naturali, e quella \"esistenziale\", che riguarderebbe la capacit\u00e0 di riflettere sulle questioni fondamentali concernenti l'esistenza e pi\u00f9 in generale nell'attitudine al ragionamento astratto per categorie concettuali universali.\nSuccessivamente Gardner, nel volume \"Cinque chiavi per il futuro\" del 2007, identifica una sintesi delle abilit\u00e0 necessarie nell'et\u00e0 contemporanea stabilendo una nuova classificazione di intelligenze, che possiamo per\u00f2 considerare alternativa alla precedente (perci\u00f2 non \u00e8 un completamento del percorso precedente).\nNella prefazione l'autore chiarisce di aver preso in esame diverse tipologie di intelligenze/attitudini, \"\"dall'intelligenza tecnologica all'intelligenza digitale, dall'intelligenza mercantile all'intelligenza democratica, dall'intelligenza flessibile all'intelligenza emotiva, dall'intelligenza strategica all'intelligenza spirituale\",\" chiarendo di aver dovuto effettuare una scelta, ponendo di fatto l'opera all'interno di una ricerca delle \"qualit\u00e0\" utili/essenziali nell'et\u00e0 moderna.\nOpere.\n\"Elenco parziale\""}
{"id": "652929", "revid": "339392", "url": "https://it.wikipedia.org/wiki?curid=652929", "title": "Intelligenze multiple", "text": ""}
{"id": "652930", "revid": "339392", "url": "https://it.wikipedia.org/wiki?curid=652930", "title": "Teoria delle intelligenze multiple", "text": ""}
{"id": "652938", "revid": "6923", "url": "https://it.wikipedia.org/wiki?curid=652938", "title": "Candido Portinari", "text": "Biografia.\nNacque in una \"fazenda\" di caff\u00e8 chiamata Santa Rosa nell'entroterra dello stato di San Paolo, figlio degli emigrati italiani Giovan Battista Portinari e Domenica Torquato, originari di Chiampo (VI), che ebbero dodici figli (Candido era il secondogenito).\nStudi\u00f2 a San Paolo, Rio de Janeiro (1918-1920), in Gran Bretagna, in Spagna, in Italia, e infine a Parigi. Dal 1936 al 1939 insegn\u00f2 all'Universit\u00e0 Federale di Rio de Janeiro.\nDel periodo 1936-1945 \u00e8 il grande ciclo di affreschi al Ministero dell'Educazione brasiliano: \"Il lavoro della terra\", \"I giochi dei bambini\", \"I quattro elementi\".\nIntorno al 1940, sotto la suggestione dell'arte italiana, introdusse nella sua pittura elementi di gusto quattrocentesco, ma presto la sua visione si orient\u00f2 verso un racconto estremamente drammatico; il suo linguaggio, mediazione tra cultura europea (Pablo Picasso e i surrealisti) e cultura indigena, \u00e8 quello di un espressionismo geometrizzante esaltato da violente contrapposizioni di volumi e da segni concitati, teso fino a immagini metamorfiche e con richiami alle atmosfere tropicali.\nSu tale piano si pongono anche opere come \"Vittime della guerra\", \"Vittime della siccit\u00e0\" e \"Bambino che piange\" del 1945; \"Bandito brasiliano con donna\" e \"Donna che piange\" del 1947.\nDue grandi affreschi (\"La Guerra\" e \"La Pace\") si trovano a New York nel palazzo delle Nazioni Unite."}
{"id": "652939", "revid": "115783020", "url": "https://it.wikipedia.org/wiki?curid=652939", "title": "Russula delica", "text": "\"Russula delica\" Fr., Epicrisis Systematis Mycologici (Uppsala): 350 (1838).\nLa Russula delica \u00e8 forse la pi\u00f9 grande delle Russule.\nDescrizione della specie.\nCappello.\n5\u201315\u00a0cm (fino a 20\u00a0cm e talvolta anche oltre), convesso, presto depresso al centro ed infine imbutiforme a maturit\u00e0; duro, carnoso.\nLamelle.\nRigide, spaziate, 4-8 in un cm, da bianche a crema con macchie rossastre in vecchiaia, falciformi, fragili e rigide, intercalate da numerose lamellule (tra una lamella e l'altra vi \u00e8 sempre almeno una lamellula), alte quanto la carne del cappello o pi\u00f9, adnate, con tendenza a decorrere lungo il gambo, da giovani spesso sono imperlate da goccioline acquose.\nGambo.\n4-8 x 3\u20135\u00a0cm, cilindrico, corto, tozzo, sodo, da bianco ad ocra, con macchie brunastre, superficie dapprima uniformemente opaca poi satinata, che pu\u00f2 divenire rugosa.\nCarne.\nMolto soda, bianca, sia nel cappello che nel gambo, brunastra al taglio dopo esposizione all'aria, resistente negli esemplari giovani, negli adulti facilmente soggetta a rotture nel bordo del cappello.\nSpore.\n8-11 x 7-8\u00a0\u00b5m, bianco-crema in massa, ellittiche o subglobose, verrucose.\nHabitat.\nCresce nei boschi di latifoglie in suoli calcarei o silicei, dalla fine della primavera all'autunno.\nCommestibilit\u00e0.\nMediocre; ottimo negli esemplari pi\u00f9 giovani.\nSi pu\u00f2 consumare solamente dopo prolungata bollitura; altrimenti risulta possa provocare disturbi gastrointestinali seppure di lieve entit\u00e0.\nCiononostante non sono pochi gli estimatori di questa specie, ad esempio in Umbria, nelle Marche e in Puglia dove raggiunge sul mercato alte quotazioni.\nEtimologia.\nDal latino \"delicus\" = slattato, privo di latte."}
{"id": "652944", "revid": "729019", "url": "https://it.wikipedia.org/wiki?curid=652944", "title": "Leucopaxillus", "text": "Leucopaxillus Boursier, Bulletin de la Soci\u00e9t\u00e9 Mycologique de France 41: 393 (1925).\nAl genere Leucopaxillus appartengono funghi solitamente bianchi o chiari, di buone dimensioni,\ntozzi e sodi, a cappello carnoso, con le lamelle poco o non decorrenti, chiare, piuttosto staccabili, il gambo carnoso-fibroso non ben separabile.\nSpecie di \"Leucopaxillus\".\nLa specie tipo \u00e8 Leucopaxillus paradoxus (Costantin &amp; L.M. Dufour) Boursier [as 'paradoxa'] (1925), altre specie incluse sono:"}
{"id": "652947", "revid": "287204", "url": "https://it.wikipedia.org/wiki?curid=652947", "title": "Pholiota", "text": "\"Pholiota\" (Fr.) P. Kumm., F\u00fchrer f\u00fcr Pilzfreunde (Zwickau): 22, 83 (1871)\nIl genere Pholiota appartiene alla famiglia delle Strophariaceae, e include funghi lignicoli oppure terricoli, di cui alcuni di grossa taglia, aventi le seguenti caratteristiche.\nDescrizione del genere.\nCappello e gambo.\nConfluenti. Lisci oppure decorati, ma di frequente presentano scaglie pi\u00f9 o meno vistose.\nLamelle.\nSinuate, adnate o subdecorrenti.\nAnello.\nSpesso presente.\nCortina.\nTalvolta presente.\nSpore.\nOcracee in massa, lisce, senza poro germinativo.\nCarne.\nFunghi carnosi.\nCommestibilit\u00e0 delle specie.\nPoche le specie eduli, alcune sono sospette.\nSpecie di Pholiota.\nLa specie tipo \u00e8 Pholiota squarrosa (Weigel) P. Kumm. (1871), altre specie incluse sono:"}
{"id": "652948", "revid": "1573940", "url": "https://it.wikipedia.org/wiki?curid=652948", "title": "Daira", "text": "La d\u0101\u02beira () \u00e8 un'unit\u00e0 amministrativa territoriale utilizzata in Algeria e nei territori controllati dalla Repubblica Democratica Araba dei Sahraui. L'unit\u00e0 amministrativa superiore \u00e8 la \"wil\u0101ya\" e quella inferiore il barrio.\nLe zone autonome saharawi di Tindouf.\nI rifugiati saharawi nella zona di Tindouf sono distribuiti in quattro accampamenti denominati \"wil\u0101ya\": (Laayoune, Smara, Auserd e Dakhla). Ogni \"wil\u0101ya\" \u00e8 suddivisa in sei o sette (la \"wil\u0101ya\" di Dakhla) \"d\u0101\u02beira\", prevalentemente costruite in tende (\"khayma\", ). Le Unit\u00e0 amministrative prendono il nome dalle citt\u00e0 del territorio occupato dal Marocco. Le scuole, gli ospedali, i centri di formazione e culturali degli accampamenti sono costruzioni pi\u00f9 solide.\nLe \"d\u0101\u02beira\" sono suddivise fra le quattro \"wil\u0101y\u0101t\":\nMolte di queste \"d\u0101\u02beira\" sono gemellate con citt\u00e0 spagnole ed italiane."}
{"id": "652953", "revid": "119953067", "url": "https://it.wikipedia.org/wiki?curid=652953", "title": "Cronica delle cose occorrenti ne' tempi suoi", "text": "La Cronica delle cose occorrenti ne' tempi suoi \u00e8 un trattato di carattere storiografico del fiorentino Dino Compagni.\nStoria.\nScritto ai primi del Trecento in una fresca e efficace prosa in volgare \u00e8 uno dei pi\u00f9 importanti testi contemporanei a Dante Alighieri e parla spesso degli stessi personaggi e avvenimenti storici, con uno stesso punto di vista politico (anche il Compagni era un guelfo bianco), offrendo un preziosissimo strumento di comparazione e riscontro di quanto scritto nella \"Divina Commedia\".\nLa storia della pubblicazione del libro \u00e8 di per s\u00e9 molto singolare: circolata a livello quasi segreto tra i contemporanei del Compagni, trascritta ma non stampata, per via dei numerosi nomi di famiglie importanti che esplicitamente si citavano in una luce di critica, fu riscoperta dall'oblio solo nel Settecento, con la pubblicazione ad opera del Muratori nel 1726 e successivamente dal Manni (1728). Non \u00e8 un caso infatti che in quel secolo si fosse estinta la dinastia medicea, i cui primi antenati sono aspramente contestati nella \"Cronica\". Nell'Ottocento l'opera del Compagni god\u00e9 del grande interesse rinato per l'epoca medievale, inquadrata nell'ottica romantica, e della cultura dantesca. Nel 1825 Pietro Giordani scriveva a Gino Capponi: \"Non \u00e8 una meraviglia di scrittore Dino Compagni: contemporaneo a Dante; e autore di una tal prosa, che per brevit\u00e0, precisione, vigore, non avrebbe da vergognarsene Sallustio?\".\nIn quel secolo le edizioni furono numerosissime, la pi\u00f9 importante delle quali \u00e8 quella di Isidoro del Lungo, un monumentale lavoro filologico su tutti i codici esistenti e sui testi contemporanei. Nel corso del lavoro del Del Lungo (1879-1887) fu scoperto un manoscritto pi\u00f9 antico rispetto a quelli conosciuti, risalente al terzo quarto del XV secolo e oggi alla Biblioteca Medicea Laurenziana, che dissip\u00f2 definitivamente i dubbi di autenticit\u00e0 dell'opera, avanzati da una larga parte di studiosi, soprattutto di area germanica.\nDa allora le edizioni si sono susseguite con un ritmo sempre pi\u00f9 incalzante, subendo per\u00f2 una drastica riduzione dal dopoguerra, a segnare una specie di eclissi del Compagni dalla cultura italiana contemporanea.\nContenuti.\n\"Diario di una sconfitta scritto da uno sconfitto\", \u00e8 stata chiamata la \"Cronica\": i fatti narrati vanno dalla Battaglia di Campaldino, alla nascita delle fazioni dei Guelfi Bianchi e Neri, dalle trame di Bonifacio VIII all'arrivo di Carlo di Valois a Firenze. La rievocazione dei fatti vissuti in prima persona \u00e8 appassionata, coinvolgente, vivacizzata talvolta da sarcasmo e ironia, mescolate alle invettive e alla deprecazione per gli odi e le passioni implacabili che minano una pacifica convivenza a Firenze.\nRispetto alla \"Nova Cronica\" di Giovanni Villani e parenti, l'altra fondamentale fonte sulla storia medievale di Firenze, il Compagni ha uno stile sicuramente pi\u00f9 vivace, pi\u00f9 informato e meno soggetto a quella facilit\u00e0 di accogliere qualsiasi notizia come vera, che spesso invalida il testo del Villani."}
{"id": "652956", "revid": "1305772", "url": "https://it.wikipedia.org/wiki?curid=652956", "title": "Cronica", "text": ""}
{"id": "652960", "revid": "122711022", "url": "https://it.wikipedia.org/wiki?curid=652960", "title": "Terence Rattigan", "text": "Autore piacevole, di vena facile, commerciale, si mise in luce durante la seconda guerra mondiale con alcuni drammi di ambiente bellico. Anche nel dopoguerra seppe far presa sul gusto corrente, assicurandosi il successo con opere di buona fattura, non originali n\u00e9 profonde, ma scorrevoli e tecnicamente valide.\nHa anche curato numerose sceneggiature cinematografiche, spesso tratte da suoi lavori teatrali, per le quali \u00e8 stato candidato all'Oscar alla migliore sceneggiatura originale e per quella non originale nel 1953 e nel 1959.\nOpere teatrali.\nTra i suoi lavori pi\u00f9 noti si ricordano:"}
{"id": "652962", "revid": "682087", "url": "https://it.wikipedia.org/wiki?curid=652962", "title": "Cronaca Primaria russa", "text": ""}
{"id": "652968", "revid": "767487", "url": "https://it.wikipedia.org/wiki?curid=652968", "title": "Aton's", "text": "Gli Aton's sono stati un gruppo di rock progressivo italiano formatosi a Torino nel 1977.\nStoria del gruppo.\nIl gruppo \u00e8 stato fondato nel settembre 1977 dal dodicenne Pietro Ratto, e battezzato col nome della divinit\u00e0 egizia Aton, adorata dal faraone Akhenaton nel suo singolare tentativo di instaurare l'Atonismo presso il suo popolo.\nIl primo nucleo originario del gruppo era costituito da Ratto, Vito Frallonardo, Massimo Trasente ed una serie di musicisti che nel tempo si separarono dal gruppo. Fondamentale il contributo di Teppa Gianni alla batteria nella formazione originaria, che contribu\u00ec non poco all'affinamento del sound del gruppo.\nAll'inizio degli anni '80 il gruppo, grazie anche al successo ottenuto al terzo Festival Rock Italiano, cominci\u00f2 ad essere apprezzato negli ambienti musicali, fino ad ottenere, grazie alla vittoria ad un concorso per gruppi emergenti indetto da Radio Italia 1, la possibilit\u00e0 di registrare il primo singolo.\nDopo una serie di concerti e di partecipazioni in giro per la penisola, gli Aton's riuscirono a registrare nel 1985 la loro video-opera rock, trasmessa anche da Video Music nel gennaio 1986 e presentata da Clive Malcolm Griffiths, all'epoca il pi\u00f9 importante DJ dell'emittente televisiva. Si trattava di un video di un'ora interpretato da attori dilettanti e presentato anche al Festival Internazionale Cinema Giovani 1986.\nDue anni dopo i ragazzi, ridottisi al trio Ratto - Frallonardo - Trasente, incontrarono Giulio Tedeschi della Toast Records. Ne nacque una collaborazione che frutt\u00f2, nel 1989, l'uscita del primo album, \"A.I.2984\", con cui di fatto la band cominci\u00f2 ad essere apprezzata nell'ambiente \"progressive\" internazionale. L'esperienza fu positiva e nel 1989 il gruppo inizi\u00f2 a registrare il secondo album, \"Caccia Grossa\", che usc\u00ec nel 1991 con la Contempo Records, etichetta fiorentina. Il disco, uscito anche in CD, riscosse un notevole successo nell'ambiente prog; fu ristampato in Giappone ed in Corea e recensito molto positivamente da tutti i giornali mondiali. Del brano \"Buio\" fu prodotto un videoclip che pi\u00f9 volte fu programmato su MTV.\nLa crisi per\u00f2 era alle porte: lo stesso anno il batterista Massimo Trasente lasci\u00f2 il gruppo per trasferirsi a Parigi e per gli Aton's si apr\u00ec un periodo di enorme difficolt\u00e0, essendo questa musica strettamente legata all'identit\u00e0 ed ai gusti molto particolari dei tre componenti. Lo stesso scioglimento del gruppo, avvenuto nel 1999, non pu\u00f2 essere compreso appieno senza dare il giusto peso a questo evento.\nPer parecchi mesi il duo cerc\u00f2 di rimpiazzare Trasente, ed anche quando, dopo un'infinit\u00e0 di audizioni, venne scelto Paolo Bonito, il trio non riusc\u00ec pi\u00f9 a ritrovare quell'atmosfera di piena sintonia che regnava in passato.\nCon Bonito gli ATON'S registrarono \"Dr. Faust\", un'interpretazione rock del celebre Faust di Goethe, che vide la luce nel 1994 con l'etichetta Mellow Records. Era questo un lavoro particolarmente amato da Pietro, da sempre l'unico compositore del gruppo, ma le particolari sonorit\u00e0 scarne e volutamente prive di troppi effetti non furono accolte particolarmente bene dalla critica. Per giunta il gruppo non trov\u00f2 il tempo di curare molto le pubbliche relazioni e fu attaccato duramente dalla stampa specializzata.\nMolto apprezzato dai fans, comunque, fu il concerto al Teatro Alfa di Torino. Ma le cose non andavano e l'intesa con Bonito c'era solo musicalmente. Cos\u00ec anche Paolo lasci\u00f2 la band e la ricerca ricominci\u00f2, anche se dopo una disincantata pausa di riflessione nel corso della quale Pietro decise di fare a meno anche della batteria acustica, riducendo il gruppo ad un duo e producendo il successivo \"Klein e Wagner\", ispirato all'omonimo romanzo di Hermann Hesse. Anche questo CD fu prodotto dalla Mellow Records. La copertina del disco, ancora una volta, fu realizzata dalla pittrice Mavy De Caroli (autrice anche del logo), il cui caratteristico stile ha rappresentato sempre una costante per l'immagine pubblica del gruppo.\nNel 1996, in concomitanza con l'uscita del disco, la nuova serie di audizioni finalizzata ad ingaggiare l'ennesimo batterista port\u00f2 all'inserimento di Riccardo Lombardo, un talentuoso quindicenne. Cos\u00ec, anche se per breve tempo, gli Aton's si rianimarono, nonostante le perplessit\u00e0 per la notevole differenza di et\u00e0 tra il nuovo arrivato - vincitore di premi in molti concorsi nazionali ed internazionali di batteria - ed il duo originario. Questa nuova formazione vinse il primo premio al prestigioso Concorso BIA sv\u00f2ltosi nell'ambito di Marche Musicali (aprile 1997). La giuria era composta da importanti musicisti italiani e presieduta da Furio Chirico, batterista degli Arti &amp; Mestieri.\nMa le difficolt\u00e0 permanevano. La distanza tra i tre componenti si faceva sempre pi\u00f9 evidente. Cos\u00ec, nel 1999, il gruppo si sfald\u00f2. Da qualche tempo, frattanto, Pietro aveva deciso di cominciare a far musica da solo. Il suo primo disco solista, Xenia, era gi\u00e0 uscito nel settembre 1997. Nel giugno 2002 usc\u00ec per la Musea l'ultimo disco del gruppo: \"Capolinea\", contenente brani registrati dal trio tra il 1997 ed il 1998. Nel 2008 sono usciti \"Metafisica\" ed \"Il Folle\", gli altri due lavori solisti di Pietro (che nel frattempo si \u00e8 dedicato sempre pi\u00f9 all'insegnamento ed alla ricerca filosofica, pubblicando diversi saggi nonch\u00e9 il libro \"Immanuel Kant\" edito dalla Giunti e vincendo anche tre Premi letterari).\nNel 2009 \u00e8 poi uscito il Live del gruppo, interamente registrato in presa diretta, intitolato \"Ombre di Musica\"."}
{"id": "652972", "revid": "767487", "url": "https://it.wikipedia.org/wiki?curid=652972", "title": "Reinhard Sorge", "text": " Convertitosi al Cattolicesimo prima dell'inizio della prima guerra mondiale, cadde al fronte."}
{"id": "652980", "revid": "1632387", "url": "https://it.wikipedia.org/wiki?curid=652980", "title": "Amoral", "text": "Gli Amoral sono stati una band death metal originaria di Helsinki, Finlandia. La loro musica conteneva anche spunti di genere heavy metal, melodic death metal, thrash metal e progressive metal.\nStoria.\nGli Amoral si formarono nel 2000 con Varon, Karlsson, Ots, Matti Pitk\u00e4nen (che fu per\u00f2 presto sostituito da Kallioj\u00e4rvi) e Ville Sorvali (ex Moonsorrow). Questa formazione degli Amoral pubblic\u00f2 due demo, \"Desolation\" e \"Other Flesh\", prima di pubblicare il primo album.\nGli Amoral firmarono con la \"Rage of Achilles Records\" con cui pubblicarono nel 2004 il loro primo album, Wound Creations. Fallita la Rage of Achilles gli Amoral furono ingaggiati dalla \"Spikefarm\", un'importante etichetta finnica. Con questa casa fu ripubblicato l'album Wound Creations con la traccia bonus \"Metamorphosis\". Il disco ricevette giudizi altamente positivi dalle riviste del genere e gli Amoral poterono perci\u00f2 iniziare un tour Europeo con i Finntroll e i Naglfar e partecipare al Tuska Open Air Metal Festival 2005, il principale festival heavy metal della Finlandia.\nDopo il tour gli Amoral registrarono l'album Decrowning, pubblicato in Europa nell'ottobre 2005 e in Giappone e negli Stati Uniti nel marzo 2006. La band, grazie all'incredibile successo, pot\u00e9 sostenere il secondo tour Europeo assieme ai Dark Funeral, ai Naglfar, agli Endstille e agli Asmodeus.\nNel 2017 il gruppo si \u00e8 sciolto: la loro ultima esibizione si \u00e8 tenuta il 5 gennaio, a Helsinki."}
{"id": "652981", "revid": "367445", "url": "https://it.wikipedia.org/wiki?curid=652981", "title": "Avogadro (famiglia bresciana)", "text": "Gli Avogadro o Avogaro furono una delle pi\u00f9 importanti famiglie nobiliari bresciane.\nStoria.\nCome ricordato dallo stesso cognome, i suoi membri ricoprirono a lungo la prestigiosa carica di \"advocati Ecclesiae Brixiensis\", ovvero avvocati del vescovo di Brescia con il compito di amministrarne i beni. Discesero probabilmente dagli Scaligeri, in quanto, attorno al 1150, \u00e8 documentato come avvocato del vescovo un Sigismondo Scaligero.\nI conti Avogadro furono feudatari autonomi di Polaveno, attraverso l'investitura di Pandolfo II Malatesta avvenuta nel XIV secolo. Successivamente, grazie all'aiuto militare e alle gesta di Pietro Avogadro, conosciuto anche come \"padre della patria\", al servizio della Serenissima contro l'esercito milanese dei Visconti, ottennero di scambiare questo feudo con quello ben pi\u00f9 ricco di Lumezzane con investitura del doge Francesco Foscari..\nDalla seconda met\u00e0 del Trecento, con i figli di Giacomo Avogadro, si distinsero tre rami, di cui due rimasero a Brescia e il terzo si stabil\u00ec a Venezia.\nLa linea primogenita si estinse con Paola Avogadro che, sposato il conte Bartolomeo Fenaroli, diede origine ai Fenaroli Avogadro che erediteranno il feudo di Lumezzane (XVIII secolo).\nLa seconda termin\u00f2 nel 1670, con la morte della contessa Emilia.\nIl ramo primogenito fu incluso nel patriziato dal governo veneziano (1437) nella figura di Pietro Avogadro, per l'aiuto militare offerto alla Serenissima nel corso del consolidamento delle conquiste di terraferma.\nOpere d'arte.\nMolti esponenti della famiglia Avogadro sono rappresentati dalle pi\u00f9 importanti personalit\u00e0 artistiche del rinascimento bresciano, tra questi possiamo ricordare: \nPossedimenti.\nSotto il dominio veneto la famiglia grazie al suo appoggio alla repubblica godette di numerosi vantaggi, tra cui le concessioni sui territori di:\nToponimi.\nNella citt\u00e0 di Venezia \u00e8 presente il \"Ponte Avogadro\" che portava direttamente nel palazzo di famiglia, nel Sestiere di San Polo.\nNel Comune di Lumezzane, feudo della famiglia, \u00e8 ancora presente la Torre Avogadro al cui fianco era stato costruito un edificio chiamato \"Fenaroli\" in onore al matrimonio che aveva portato il feudo ai Fenaroli Avogadro."}
{"id": "652986", "revid": "31789", "url": "https://it.wikipedia.org/wiki?curid=652986", "title": "Dolci dei morti", "text": "I dolci dei morti sono dei preparati, quasi sempre biscotti, realizzati in occasione della commemorazione dei defunti.\nGeneralit\u00e0.\n\u00c8 tradizione in Europa e soprattutto in Italia allestire dolci particolari nei giorni a ridosso del 2 novembre, che spesso ricordano nel nome questa ricorrenza o nella forma e consistenza quella di un osso. Altro riferimento ricorrente \u00e8 alle dita delle mani, mentre il dolce a forma di cavallo \u00e8 probabilmente legato alla leggenda di Proserpina.\nAncora oggi in alcuni paesi d'Italia, la notte tra l'1 ed il 2 novembre, si pongono questi dolci su tavole imbandite.\nComposizione.\nI dolci dei morti contengono ingredienti semplici come farina, uova, zucchero ed aromatizzanti; spesso sono presenti mandorle finemente triturate o talvolta anche cioccolato, marmellata e frutta candita.\nDiffusione.\nTali dolci sono presenti, con poche varianti, come preparazioni casalinghe, artigianali o di pasticceria quasi ovunque nella penisola italiana ed i nomi attribuiti sono similari da Nord a Sud, tralasciando le forme dialettali."}
{"id": "652993", "revid": "767487", "url": "https://it.wikipedia.org/wiki?curid=652993", "title": "Amplifier", "text": "Gli Amplifier sono una band alternative rock di Manchester, Inghilterra.\nStoria.\nGli Amplifier si formarono nel 1998 e poco dopo la loro creazione registrarono alcuni demo che iniziarono a far conoscere la band in Inghilterra. Dopo due singoli autofinanziati, \"The Consultancy\" e \"Neon\", la band pubblic\u00f2 il primo album, \"Amplifier\", nel giugno 2004 con l'etichetta Music For Nations ottenendo gli elogi della critica. L'etichetta fu per\u00f2 ben presto acquistata dalla Sony che licenzi\u00f2 gli Amplifier. La band firm\u00f2 allora con la tedesca SPV nel 2005 con cui debuttarono nello stesso anno ripubblicando il precedente cd. Il gruppo inizi\u00f2 presto alcuni tour europei e, sempre nel 2005, pubblic\u00f2 l'EP \"The Astronaut Dismantles HAL\" con sei nuove canzoni. Nel 2006 la band ha pubblicato il nuovo album, \"Insider\", e preso parte a vari tour.\nA partire dal 26 giugno 2009 sono state messe in vendita 500 copie serigrafate e firmate dalla band di un EP intitolato \"Eternity\" che celebra i 10 anni di attivit\u00e0 della band e che contiene materiale inedito e raro.\nInoltre il 25 luglio 2009 \u00e8 scaduta l'asta eBay che vendeva la copia numero 1 di Eternity, insieme ad un promo dell'ultimo disco \"The Octopus\" uscito nel 2010. L'asta si \u00e8 conclusa a 280 sterline (circa 320 euro)."}
{"id": "653001", "revid": "125738200", "url": "https://it.wikipedia.org/wiki?curid=653001", "title": "Punta Campanella", "text": "Punta Campanella \u00e8 un promontorio della Campania \u00e8 una area marina protetta istituita nel 1997 col nome \"area naturale marina protetta Punta Campanella\". Il promontorio \u00e8 situato tra la costiera sorrentina e la costiera amalfitana, dividendo il golfo di Napoli da quello di Salerno ed estendendosi su una superficie in mare di oltre 1500 ettari, tra i comuni di Massa Lubrense e Positano.. La riserva protegge circa 40\u00a0km di costa ed il mare antistante. \u00c8 classificata come Area specialmente protetta di interesse mediterraneo.\nTerritorio.\nPunta Campanella, o \"Punta della Campanella\", \u00e8 l'estrema propaggine della penisola sorrentina sulla costa tirrenica italiana. Ricade nel comune di Massa Lubrense, frazione Termini e nel comune di Positano, in costiera amalfitana.\nPunta Campanella \u00e8 separata dalla Bocca Piccola dall'isola di Capri. \u00c8 sovrastata dal \"Monte San Costanzo\" di 497 metri, che fa parte della catena dei Monti Lattari, e ad est \u00e8 delimitata dalla Baia di Jeranto.\nFondali.\nL'Area marina protetta \"Punta Campanella\" \u00e8 caratterizzata dalle falesie calcaree che scendono nel mare, creando pareti di roccia che scendono fino a e oltre di profondit\u00e0. Ai piedi delle falesie, il paesaggio sottomarino \u00e8 caratterizzato dalla piana fangosa, tipica anche del resto del Golfo di Napoli. La presenza di falesie a picco sul mare lascia poco spazio per spiagge e dolci pendenze sottomarine, per cui la flora e la fauna locale fotofila \u00e8 molto poco presente (si limita ai primi 5-10 m), mentre appaiono anche a pochi metri dalla superficie organismi sciafili che si trovano abitualmente a profondit\u00e0 pi\u00f9 importanti.\nFra i vegetali sciafili presenti sui fondali rocciosi della Punta, spiccano le alghe rosse (\"Peyssonnelia sp.\"), alcuni mesofili (\"Mesophyllum\" \"sp.\") e la \"Jania rubens\". I coralligeni rappresentano la popolazione pi\u00f9 abbondante dell'ambiente marino, coprendo le rocce in strati sovrapposti di specie diverse. La tipica specie della zona era il corallo rosso, ma \u00e8 stata distrutta nella zona dalla pesca selvaggia dei secoli XIX e XX. Si trovano anche numerose specie di spugne, idrozoi, briozoi e serpule. Gli antozoi sono anche molto diffusi nella Penisola Sorrentina; vi si trovano madrepore, gorgonie, zoantari.\nStoria.\nPunta Campanella era chiamata dai greci promontorio Ateneo. I greci vi edificarono un tempio alla dea Atena, l\"'Athenaion\", la cui fondazione mitica \u00e8 attribuita a Ulisse, anche se il promontorio era, fino a et\u00e0 romana, sotto controllo dei Sanniti. I romani praticarono sul luogo il culto della dea Minerva.\nLa presenza del tempio \u00e8 attestata dalle fonti letterarie: sappiamo che nel 172 a.C., a Roma, il collegio dei decemviri decret\u00f2 che, per espiare certi prodigi, si dovessero compiere sacrifici, oltre che sul Campidoglio, in Campania al tempio di Minerva. Ancora, il tempio compare anche nella \"Tabula Peutingeriana\" e Livio ne comunica la fama nella citt\u00e0 di Roma. Per quanto riguarda l'archeologia, i ruderi tuttora visibili intorno alla torre saracena sono, con buone probabilit\u00e0, dei resti del basamento di un tempio posto a sud della torre; pi\u00f9 in basso, uscendo dal crepaccio, ai piedi dello strapiombo roccioso si \u00e8 rinvenuta, non molti anni or sono, un'iscrizione in lingua osca scolpita direttamente sulla roccia, che fa riferimento al \"Templum Minervae\" soprastante; inoltre, i rinvenimenti nella zona di frammenti di ceramica, di monete e di terrecotte figurate di et\u00e0 preromana provengono sicuramente da una stipe votiva, riferibile con ogni probabilit\u00e0 proprio al santuario di Atena. In ogni modo, sulla posizione del santuario di Minerva a Punta Campanella la discussione rimane aperta. I resti di cinque terrazzamenti posti a Nord della torre sono da attribuirsi, con ogni probabilit\u00e0, ad una villa che, data la sua posizione (la \"Villa Iovis\" di Capri \u00e8 proprio di fronte), doveva essere di propriet\u00e0 imperiale. Ben poco \u00e8 rimasto di questo complesso a causa dell'esposizione agli agenti atmosferici e, soprattutto, per via delle diverse costruzioni che si sono succedute sul sito: torre di avvistamento, faro con casa del guardiano annessa, nuovo faro automatico costruito negli anni 1970, batterie poste dai Francesi al tempo di Murat per evitare lo sbarco degli Inglesi a Capri.\nOggi sul promontorio sorge la Torre di Minerva, fatta costruire da Roberto d'Angi\u00f2 nel 1334, e rifatta nel 1566. La torre aveva una funzione di allarme in caso di attacchi di pirati e faceva parte di una serie di torri di avvistamento costruite lungo tutta la penisola sorrentina. Sulla torre veniva fatta suonare una campana in caso di allarme e questo, molto probabilmente, \u00e8 l'origine del nome di Punta Campanella.\nLeggende.\nSecondo una leggenda, dei pirati, sbarcati a Sorrento, avevano trafugato tutto dalla chiesa di Sant'Antonino abate, persino le campane. Quando i pirati, che stavano scappando, si trovarono a Punta Campanella (secondo la tradizione il 14 febbraio, giorno di Sant'Antonino), essi furono colti da una tempesta, che affond\u00f2 la nave. Si dice anche che ogni anno, il giorno di San Valentino, la campana rubata, che diede il nome alla punta, rintocchi dal fondo del mare."}
{"id": "653004", "revid": "767487", "url": "https://it.wikipedia.org/wiki?curid=653004", "title": "Anata", "text": "Gli Anata sono una band death metal originaria di Varberg, Svezia, fondata nel 1993."}
{"id": "653013", "revid": "78273", "url": "https://it.wikipedia.org/wiki?curid=653013", "title": "Guelfo bianco", "text": ""}
{"id": "653018", "revid": "124812237", "url": "https://it.wikipedia.org/wiki?curid=653018", "title": "Filosofem", "text": "Filosofem \u00e8 il quarto album di Burzum pubblicato nel 1996. Il titolo significa, in norvegese, \"filosofema\".\nSin dalla sua pubblicazione \u00e8 considerato uno dei pi\u00f9 grandi lavori dell'artista norvegese e anche di tutto il Black metal e il Dark ambient in generale, tant'\u00e8 che la webzine \"Loudwire\" l'ha inserito al 17\u00ba posto nella lista dei 30 migliori album Black Metal secondo Loudwire e al 9\u00b0 nella lista dei \"Migliori album Black Metal secondo Decibel\".\nIl disco.\n\"Filosofem\" \u00e8 l'ultimo album di Burzum registrato prima dell'imprigionamento della mente dietro al progetto, Varg Vikernes. Il disco presenta ancora elementi black metal, mentre i lavori registrati durante il periodo di detenzione saranno puramente ambient. La produzione del disco \u00e8 particolare, il suono \u00e8 caotico, con una certa quantit\u00e0 di suoni che si sentono in sottofondo ai riff principali, e le canzoni si distinguono per riff ripetitivi e ipnotici specialmente nella seconda traccia. Il suo successo non ha precedenti per un album black metal, arrivando addirittura nelle classifiche del Regno Unito e ricevendo buone recensioni da testate giornalistiche musicali relativamente commerciali. Fu anche un grande successo in tutta Europa e Norvegia. Una versione accorciata del quinto brano \"Rundtg\u00e5ing av Den Transcendentale Egenhetens St\u00f8tte\" apparve nella colonna sonora del film \"Gummo\" di Harmony Korine.\nOrigine.\nVarg Vikernes registr\u00f2 i primi quattro album di Burzum tra il gennaio 1992 e il marzo 1993 agli studi Grieg Hall di Bergen. Tuttavia, le varie pubblicazioni furono posticipate e sparse nel tempo, con molti mesi trascorsi tra l'incisione e l'uscita di ogni album. Durante questo periodo, Vikernes divenne parte della scena black metal norvegese e conobbe il chitarrista dei Mayhem Euronymous. Egli inoltre prese presumibilmente parte al rogo di quattro chiese, insieme ad altri membri della scena. Nell'agosto 1993, Vikernes uccise Euronymous all'esterno dell'appartamento di quest'ultimo a Oslo. Fu arrestato qualche giorno dopo e, nel maggio 1994, condannato a 21 anni di carcere.\nLa traccia d'apertura di \"Filosofem\", \"Burzum\", \u00e8 la prima canzone scritta da Vikernes per il progetto Burzum. Il pezzo venne inciso nel settembre 1992 per l'album \"Hvis lyset tar oss\", ma Vikernes non era rimasto soddisfatto del risultato e lo ri-registr\u00f2 per \"Filosofem\" circa sei mesi dopo. Secondo quanto dichiarato dallo stesso Vikernes nel suo sito Internet burzum.org, i master della versione originale di \"Burzum\" sono andati perduti mentre era in prigione.\nL'album venne volutamente registrato con sonorit\u00e0 lo-fi. Non venne utilizzato nessun amplificatore per la chitarra; invece Vikernes registr\u00f2 la propria chitarra facendola passare attraverso l'amplificatore del vecchio stereo di suo fratello e utilizz\u00f2 un distorsore a pedale. Per la particolare resa delle tracce vocali, che appaiono distanti e filtrate nel disco, Varg chiese al tecnico del suono di utilizzare il peggior microfono che avesse in studio, e fin\u00ec per utilizzare delle cuffie.\nMusica.\nLa musica di \"Filosofem\" continua le sperimentazioni di Vikernes nel campo del minimalismo, della ripetizione, e della musica ambient all'interno del black metal. Le tracce sono tutte piuttosto lunghe (il brano di pi\u00f9 breve durata \u00e8 lungo oltre sette minuti), e ruotano tutti intorno a scarsi motivi musicali. Per esempio, \"Jesu d\u00f8d\", una traccia di oltre otto minuti e mezzo, si basa principalmente su variazioni di un singolo riff. L'epica \"Rundtg\u00e5ing av den transcendentale egenhetens st\u00f8tte\", il brano ambient pi\u00f9 lungo dei Burzum fino a quel punto, ripete una semplice melodia per quasi tutta la sua durata di oltre 25 minuti. In aggiunta, le prime tre tracce dell'album sono tutte scritte nella tonalit\u00e0 di Mi minore. \"Burzum\", la traccia d'apertura, presenta una melodia suonata al sintetizzatore che si dipana su un tappeto di urla e chitarre distorte.\nCopertina.\nLa copertina del disco \u00e8 un'illustrazione dell'artista norvegese Theodor Kittelsen dal titolo \"Op under Fjeldet toner en Lur\" (\"Sulle colline risuona la chiamata squillante\").\nPubblicazione.\nIl disco \u00e8 stato pubblicato nel gennaio 1996 in vari formati: CD digipack per la Misanthropy Rec.; CD Digibook in formato A5 in edizione limitata a 1000 copie per la Misanthrophy; CD in versione tedesca, coi testi del libretto scritti solo in tedesco, sempre per la Misanthropy; Doppio LP gatefold con le tracce da 1 a 4 su vinile nero e la traccia 5 su vinile Blu con allegato libretto in formato A5, limitato a 2000 copie. Doppio LP limitato a 2000 copie ristampato nel 2005 per la Back on Black. Nel 2010 l'album \u00e8 stato ristampato in formato compact disc dalla Byelobog Productions.\nTracce.\nEsistono una versione del disco con i titoli dei brani in norvegese e inglese (che Vikernes considera l'originale) e una versione con i titoli in tedesco pi\u00f9 conosciuta, distribuita alla prima stampa. Altrimenti, gli album sono identici.\nVersione tedesca.\nI titoli tedeschi dei brani costituiscono una traduzione letterale di quelli della versione originale."}
{"id": "653023", "revid": "767487", "url": "https://it.wikipedia.org/wiki?curid=653023", "title": "Ancient", "text": "Gli Ancient sono una band norvegese black metal nata nel 1992. Il gruppo ha tematiche fortemente influenzate dal satanismo, dal vampirismo ed in generale dall'immaginario horror."}
{"id": "653026", "revid": "83531", "url": "https://it.wikipedia.org/wiki?curid=653026", "title": "Gino Capponi", "text": "Note biografiche.\nUltimo esponente di uno dei rami dell'antica ed illustre famiglia fiorentina dei Capponi, fu un moderato riformatore dello stato toscano, attraverso la carica di senatore. Si interess\u00f2 anche di economia, statistica e agricoltura. Allievo dell'abate Giovanni Battista Zannoni, fino dalla giovent\u00f9 ebbe a cuore le materie umanistiche. Nel 1819 a Londra, ebbe l'idea, conversando con Ugo Foscolo, di un giornale letterario. Cos\u00ec fond\u00f2, nel 1821, assieme a Giovan Pietro Vieusseux, l\"Antologia\" e pi\u00f9 tardi si adoper\u00f2 per l'istituzione de l\"Archivio storico italiano\" (1842).\nFu amico di Giacomo Leopardi (che gli indirizz\u00f2 la celebre \"\" ricompresa nei \"Canti\"), di Pietro Giordani, di Pietro Colletta, di Guglielmo Pepe, Giovanni Battista Niccolini, del filosofo Silvestro Centofanti, di Raffaello Lambruschini e dei migliori intellettuali del suo tempo. Fu anche un cattolico aperto a nuove esperienze di riforma. Come pedagogista, afferm\u00f2 la libera educazione del giovane, che non andava oppresso con i precetti, ma secondo i suggerimenti di una grande e nobile idea unificatrice. L'educazione del cuore doveva guidare quella dell'intelletto, con l'intuito e con gli esempi. L'educazione, per il Capponi, era un'arte e non una scienza.\nGino Capponi viaggi\u00f2 molto in Italia e in Europa e fu membro del Senato toscano dal 1848. Collabor\u00f2 e promosse le principali iniziative liberali dei moderati. Fu presidente del Consiglio dal 17 agosto al 12 settembre dello stesso anno.\nCostretto a ritirarsi a vita privata dall'opposizione e dalla restaurazione dei Lorena, coltiv\u00f2 ancora di pi\u00f9 i suoi studi storici, nonostante in vecchiaia divenisse cieco. Nel 1859 fu fautore dell'annessione della Toscana al Piemonte e venne nominato senatore dal 1860, partecipando attivamente alla vita parlamentare fino al 1864.\nCattolico devoto, \u00e8 sepolto nella basilica di Santa Croce."}
{"id": "653027", "revid": "767487", "url": "https://it.wikipedia.org/wiki?curid=653027", "title": "San Giovanni decollato (film 1940)", "text": "San Giovanni decollato \u00e8 un film del 1940, diretto da Amleto Palermi.\nTrama.\nMastro Agostino Miciacio \u00e8 un portiere e ciabattino napoletano che venera un dipinto raffigurante un'immagine di San Giovanni Battista decollato. Agostino ha l'abitudine di parlare con l'immagine sacra e di tenere acceso un lumino a olio presso l'immagine stessa in segno di devozione. Ogni notte per\u00f2 l'olio sparisce.\nLa devozione del portiere \u00e8 tale da spingerlo a fare anche dei festeggiamenti che per la loro rumorosit\u00e0 gli tirano addosso le ire dei vicini e della sua famiglia; viene processato e poi assolto per semi-infermit\u00e0 mentale.\nIl guappo Don Peppino vorrebbe imporre ad Agostino le nozze fra la figlia Serafina e Orazio, un lampionaio suo protetto: ma Serafina rifiuta categoricamente e assieme al suo innamorato fugge dai nonni di lui nel paese di \"Montebello Siculo\" in Provincia di Messina. Li raggiungeranno Agostino con la moglie Concetta e durante le nozze dei due giovani Agostino scaccer\u00e0 Don Peppino scoprendo che era proprio lui il ladro di olio del lumino di San Giovanni.\nLa famiglia \u00e8 finalmente riappacificata e riunita sotto l'immagine del Santo, che arriva al punto di accordare ad Agostino, sia pure temporaneamente, la \"grazia\" di rendere muta la petulante Concetta.\nProduzione.\nTratto dal testo teatrale in dialetto siciliano \"San Giovanni decollatu\" di Nino Martoglio, andato in scena per la prima volta nel 1908, questa edizione sonora del \"San Giovanni decollato\" (di cui era gi\u00e0 stata realizzata nel 1917 una versione muta che risulta perduta), fu prodotta da Liborio Capitani, che aveva basato molta della sua attivit\u00e0 sull'attore siciliano Angelo Musco (interprete a suo tempo della versione muta), con cui aveva realizzato, dal 1932 al 1937, ben 7 pellicole, oltre a vincere la Coppa Mussolini alla Mostra di Venezia del 1934 con \"Teresa Confalonieri\".\nLa morte, avvenuta nel 1937, di Musco blocc\u00f2 il progetto di un ottavo film che avrebbe dovuto essere tratto proprio dal testo martogliano e obblig\u00f2 Capitani alla ricerca di un sostituto. La ricerca fu difficile e si concluse solo tre anni dopo, quando nel giugno 1940 il produttore ebbe occasione di assistere al Teatro Valle alla rappresentazione di \"Tra moglie e marito la suocera e il dito\", in cui recitava Tot\u00f2, a cui decise, nonostante diverse riserve di suoi collaboratori, di affidare il ruolo che avrebbe dovuto essere dell'attore catanese. \nIn sede di sceneggiatura vi furono diverse modifiche rispetto all'opera originaria, come lo spostamento di gran parte della vicenda dalla Sicilia a Napoli, il nuovo personaggio del guappo, l'aggiunta della scena della battaglia dei piatti (che fu lo stesso Tot\u00f2 a suggerire) e differenze nella figura di donna Concetta.\nLa lavorazione del \"San Giovanni decollato\" inizi\u00f2 al teatro 7 di Cinecitt\u00e0 il 18 settembre 1940 e si concluse alla fine di novembre dello stesso anno. Sino ad un certo punto fu indicato come regista Gero Zambuto con una supervisione tecnica di Amleto Palermi, ma successivamente la direzione del film pass\u00f2 direttamente a Palermi che si avvalse della collaborazione di Giorgio Bianchi.\nIn realt\u00e0 il produttore Capitani aveva inizialmente offerto a Zavattini di realizzare la sua prima regia cinematografica, ma lo scrittore luzzarese rifiut\u00f2 per quella che, rievocando la vicenda molti anni dopo, defin\u00ec \u00abuna mia mancanza di coraggio, come sempre nella mia vita\u00bb, restando come sceneggiatore ed autore dei dialoghi.\nDi questo film molti hanno messo in particolare evidenza due scene: la prima, definita della \"piattata\", riguarda un'inquadratura molto lunga in cui viene ripresa una battaglia a colpi di piatti che, secondo,le cronache del tempo, sarebbe andata oltre le intenzioni della lavorazione coinvolgendo anche il personale, con oltre 1000 stoviglie rotte, ben 30.000 lire del tempo di costo, cumuli di cocci rimasti per giorni nel teatro di posa ed alcuni feriti tra cui la stessa Titina De Filippo. \nUna seconda scena molto nota, \u00e8 quella, brevissima, in cui compare la figlia allora di 7 anni di Tot\u00f2, Liliana De Curtis, nel ruolo di una bimba che va a ritirare un paio di scarpe riparate, alla quale il produttore Capitani regal\u00f2 una bambola.\nAccoglienza.\n\"San Giovanni decollato\", terzo film nella carriera di Tot\u00f2, usc\u00ec nelle sale tra la fine del 1940 ed i primi giorni del 1941 e con esso il comico napoletano sper\u00f2 di migliorare la sua presenza cinematografica, ammettendo che \u00abfino ad oggi le mie prove al cinematografo non sono state eccessivamente fortunate, ma questa volta spero che il pubblico mi vedr\u00e0 con un volto nuovo anche grazie all'intuito di Palermi\u00bb.\nI giudizi, invece, si divisero. Da un lato vi furono coloro che apprezzarono il film definendolo \u00abun chiaro lavoro uscito in rinnovata e gustosissima edizione cinematografica, un film comico di successo immancabile\u00bb e riconoscendo la \u00abperfetta riuscita di Tot\u00f2 dopo la scialba prova dei primi film nei panni di un personaggio che si attaglia perfettamente e nel quale riesce ad essere del tutto diverso da Musco [con] una maestria registica ed un istinto pittorico che hanno raggiunto un garbo, una snellezza un colorito da non dimenticare\u00bb. Altri descrissero un film \u00abche alla fine \u00e8 riuscito divertente con Tot\u00f2 protagonista [ma] che deve accentuare la sua tendenza a diventare un tipo vero ed umano\u00bb e che \u00abtestimonia il continuo miglioramento del lavoro della cinematografia italiana\u00bb.\nMa non mancarono anche commenti opposti di segno negativo. secondo i quali \u00ab\"San Giovanni decollato\" ha tradito le speranze [perch\u00e9] non si \u00e8 pensato che fosse nel ricordo troppo legato a Musco ed avrebbe richiesto nel nuovo interprete doti se non maggiori almeno eguali, ma Tot\u00f2 sa ancora troppo di rivista per assumersi l'oneroso impegno; del \"San Giovanni\" di Martoglio \u00e8 rimasto in questa riduzione solo il titolo, gli sceneggiatori l'hanno trasformato in modo completo e, direi, devastatorio, in una specie di farsa che non fa ridere\u00bb. Altri appunti furono rivolti ad un film \u00abnon tanto fallito o completamente sbagliato, che per\u00f2 non ci d\u00e0 la misura di Tot\u00f2, a cui occorre lasciare la corda di sbizzarrirsi a piacere\u00bb ed al fatto che \u00absarebbe bastata una regia pi\u00f9 accurata, una fotografia con pi\u00f9 inventiva ed un ritmo meno descrittivo e pi\u00f9 attivo per fare di questa pellicola un ottimo cinema\u00bb.\nAnche in seguito i commenti furono diversi, tra chi lo ha considerato \u00abuno dei film pi\u00f9 divertenti dell'intera sua [di Tot\u00f2 - ndr] carriera, il meno rischioso, ma senz'altro i migliore della sua prima stagione\u00bb e chi invece ha ricordato come \u00abi film che Tot\u00f2 ha interpretato per Capitani prima della guerra non ebbero successo e misero in grande difficolt\u00e0 il produttore\u00bb."}
{"id": "653029", "revid": "125677010", "url": "https://it.wikipedia.org/wiki?curid=653029", "title": "Opel Omega", "text": "L'Opel Omega \u00e8 un'autovettura di fascia alta (segmento E) prodotta dalla casa automobilistica tedesca Opel dal 1986 al 2003. In Regno Unito la stessa vettura venne commercializzata come Vauxhall Carlton (prima generazione) e come Vauxhall Omega (seconda generazione). \u00c8 da considerarsi come l'ultima delle ammiraglie della casa, non avendo avuto nessuna erede diretta nei listini alla fine della produzione.\nStoria e profilo.\nOmega A.\nGenesi e debutto.\nL'idea di una nuova berlina di fascia alta atta a sostituire la Rekord si fece strada nel direttivo della casa di R\u00fcsselsheim in un periodo particolare, ossia all'inizio degli anni '80 del secolo scorso, quando il mondo stava uscendo dalle due crisi petrolifere verificatesi nel decennio precedente. Molti furono i costruttori che avevano gi\u00e0 avviato ricerche pi\u00f9 approfondite sull'aerodinamica allo scopo di realizzare vetture pi\u00f9 profilate che potessero contribuire al contenimento dei consumi. Tra questi l'Audi che gi\u00e0 durante tutta la seconda met\u00e0 degli anni '70 stava lavorando alla terza generazione della \"100\", vettura che si sarebbe in effetti distinta dalla concorrenza per le sue spiccate doti aerodinamiche. Alla Opel decisero di seguire una strada analoga e gi\u00e0 all'alba degli anni '80 i designer cominciarono a lavorare a prototipi studiati alla galleria del vento, anche in modo da imbastire il progetto relativo alla futura erede della \"Rekord E\". Le specifiche imposte dal consiglo di amministrazione della Opel ai propri responsabilidi progetto e ai relativi team di progettazione non furono facili da soddisfare. Questo sia per il fatto che si voleva effettivamente una vettura che costituisse un vero e proprio punto di rottura rispetto alla recente produzione Opel, sia per il fatto che le ultime due generazioni di Opel \"Rekord\" sostanzialmente non furono altro che versioni ricarrozzate della Rekord C prodotta fra il 1966 e il 1972 e che quindi da quasi tre lustri i progettisti Opel erano stati ben abituati a limitarsi al minimo indispensabile per proporre delle berline di fascia alta nella gamma della casa di R\u00fcsselsheim. D'altra parte, con una concorrenza sempre pi\u00f9 agguerrita, la Opel non pot\u00e9 certamente permettersi di continuare a proporre quella che ormai cominciava ad apparire come una minestra riscaldata anche agli occhi della stessa clientela, ragion per cui la General Motors, all'epoca detentrice del marchio Opel, si decise a stanziare finanziamenti ingenti per l'implementazione di nuove tecnologie di sviluppo e progettazione, in particolare per i software dedicati alla progettazione assistita da computer, nella fattispecie CAD e CNC. Risale al settembre 1981 la presentazione della concept \"Tech 1\", la quale propose alcuni temi stilistici che verranno poi applicati anche alla futura berlina di fascia alta, nonch\u00e9 un coefficiente di penetrazione aerodinamica a dir poco eccezionale per una vettura di quegli anni, appena 0,235. A questa concept segu\u00ec, un anno dopo, la prima applicazione di alcuni di questi temi stilistici nel restyling della \"Rekord E\", il cui frontale sub\u00ec un drastico ridisegnamento avvicinandosi molto a quello della \"Tech 1\" e anticipando anche quello ancor pi\u00f9 affinato della sua erede. Tra l'altro, gli studi sull'aerodinamica finalizzati all'applicazione sull'erede della \"Rekord\" vennero condotti mediante la consulenza di note firme del design, come la Pininfarina, e di rinomate strutture specializzate, come l'Universit\u00e0 di Stoccarda e l'olandese DNW.\nNel corso della prima met\u00e0 degli anni '80 il progetto venne portato avanti con meticolosit\u00e0, specie per quanto riguardava il fattore aerodinamico, ma anche sul piano dell'efficienza dei motori, che vennero sottoposti a ottimizzazioni per incrementare ulteriormente il risparmio di carburante. La produzione dei primi esemplari di preserie venne avviata nel mese di agosto del 1986, poco prima che l'azienda chiudesse per le ferie estive. Si riprese a settembre con la produzione degli esemplari da distribuire nei concessionari. La presentazione della vettura si ebbe al Salone di Parigi tenutosi ad ottobre. Cominci\u00f2 cos\u00ec la carriera commerciale della nuova \"Omega\": questa denominazione, che richiama l'ultima lettera dell'alfabeto greco, fu scelta per sottolineare la fine di un'era nella produzione di berline grandi e medio-grandi di casa Opel, ma anche l'inizio di un nuovo corso produttivo in cui le moderne tecnologie di progettazione assistite dal computer cominciavano gi\u00e0 all'epoca a farla da padrone e a risultare indispensabili per una produzione di qualit\u00e0. Ci\u00f2 valse in particolar modo per vetture come la \"Omega\", che in realt\u00e0 non fu concepita semplicemente per sostituire la \"Rekord E\", ma anche la Commodore, ormai non pi\u00f9 in listino da quattro anni. Per questo la \"Omega\" and\u00f2 a posizionarsi leggermente pi\u00f9 in alto rispetto alla \"Rekord\" stessa, essendo stata progettata per ospitare motori a quattro ma anche a sei cilindri. Da ci\u00f2 deriva anche un secondo aspetto della filosofia progettuale della prima \"Omega\", ossia quello di rompere con la politica di concorrenza basata sul prezzo ridotto per orientarsi su un tipo di concorrenza basata invece sulla qualit\u00e0 e la ricercatezza delle soluzioni tecniche, stilistiche e anche di comfort interno.\nDesign esterno ed interno.\nApparentemente pi\u00f9 imponente della \"Rekord\", la \"Omega\" ne riprese in realt\u00e0 gli ingombri, anche se la base meccanica fu in realt\u00e0 del tutto nuova. Ci\u00f2 che per\u00f2 balzava all'occhio osservando la nuova berlina di casa Opel furono le forme molto pi\u00f9 levigate e arrotondate, con superfici lisce realizzate in galleria del vento e prendendo esempio dalle grandi berline, come appunto l'Audi \"100\", che gi\u00e0 erano state progettate puntando sull'ottimizzazione aerodinamica. E proprio la berlina di Ingolstadt, che fino a quel momento era stata la migliore della sua categoria per quanto riguardava il coefficiente di penetrazione aerodinamica grazie al suo Cx di 0,30, perse il suo primato proprio con l'arrivo della \"Omega\" in quanto quest'ultima fece registrare un Cx di 0,28. Il frontale della \"Omega A\" rappresentava una decisa evoluzione degli stilemi gi\u00e0 anticipati nel 1982 con il lancio della \"Rekord E\" restyling: nel nuovo modello venne ripresa infatti l'impostazione stilistica a calandra bassa, in modo da dare pi\u00f9 spazio alla liscia lamiera del cofano motore, e a fari trapezoidali, stavolta sigillati al paraurti mediante apposite guarnizioni in gomma per limitare le turbolenze aerodinamiche nel vano motore, e dagli angoli pi\u00f9 smussati per meglio riprendere la forma del \"muso\" della vettura, a sua volta molto pi\u00f9 arrotondato che non quello della \"Rekord E2\". Il tema aerodinamico prosegue anche lungo la vista laterale, dove sono visibili il disegno dei montanti dagli spigoli arrotondati, finestrini e maniglie porta a filo con la carrozzeria e, anche nelle versioni base, i copricerchi dal disegno specifico realizzati anche in questo caso in funzione di una maggior efficienza aerodinamica. Della concept \"Tech 1\" vennero ripresi motivi stilistici come la vistosa modanatura laterale che tagliava longitudinalmente la fiancata in due e andando a costituire parte del disegno del passaruota posteriore. La parte posteriore della vettura era caratterizzata invece da un lunotto leggermente avvolgente e da gruppi ottici di forma quadrangolare con grafiche ad elementi orizzontali. \nL'abitacolo della \"Omega\" era molto spazioso grazie anche alla sua totale riprogettazione e all'aumento del passo aumentato di 6 cm, anche se il passeggero centrale sul divano posteriore si trovava scomodo per via della presenza del tunnel centrale di trasmissione. Il posto guida era caratterizzato dal volante a quattro razze e dal razionale quadro strumenti comprensivo di tachimetro, contagiri, termometro dell'acqua, livello carburante, orologio digitale e computer di bordo. Tra gli altri dispositivi presenti nella dotazione, vi era anche un dispositivo elettronico di autodiagnostica, utile ai tecnici Opel per rilevare eventuali guasti. Anche il resto della plancia e la console centrale erano state disegnate all'insegna della razionalit\u00e0, un criterio tipico delle Opel prodotte da quel periodo in poi. La capacit\u00e0 del bagagliaio era di 399 litri, ma abbassando il bracciolo centrale del divano, s potevano raggiungere anche 520 litri.\nFin da subito, la \"Omega\" venne proposta anche con carrozzeria station wagon che, secondo la tradizione Opel, venne denominata \"Caravan\". Questa variante di carrozzeria era caratterizzata da un vano bagagli assai pi\u00f9 voluminoso, che andava da 540 litri fino alla cappelliera, a 1.020 litri fino al tetto, per arrivare a ben 1.850 litri abbattendo lo schienale del divano posteriore. Per quanto riguarda l'aspetto aerodinamico, anche la \"Omega Caravan\" vantava un Cx di tutto rispetto, pari a 0,32.\nStruttura, meccanica e motori.\nLa prima generazione dell'\"Omega\" manteneva lo schema meccanico della \"Rekord\", vale a dire con motore anteriore longitudinale e trazione posteriore. Il pianale utilizzato dalla \"Omega A\" sarebbe stato condiviso l'anno seguente con la Senator B. Il comparto sospensivo vedeva la riconferma dello schema MacPherson all'avantreno e il nuovo retrotreno a ruote interconnesse con bracci triangolari obliqui. Su entrambi gli assi erano presenti molle elicoidali ed ammortizzatori idraulici telescopici. L'impianto frenante era a quattro dischi su tutta la gamma con ABS a richiesta, mentre lo sterzo era a circolazione di sfere.\nAl suo debutto, per la prima generazione della \"Omega\" vennero previste le seguenti motorizzazioni, tutte a quattro cilindri e con distribuzione monoalbero in testa:\nScelta obbligata, almeno inizialmente, per il tipo di trasmissione, consistente in un cambio manuale a 5 marce.\nCarriera commerciale della Omega A.\nLa \"Omega A\" riscosse da subito un buon successo di vendite: i suoi contenuti di livello, almeno per l'epoca, non catturarono per\u00f2 solo l'attenzione della potenziale clientela, ma anche della stampa, a tal punto che all'inizio del 1987 la vettura ricevette l'ambito premio di Auto dell'anno. Nell'agosto del 1987, l'unit\u00e0 di base da 1.8 litri, gi\u00e0 disponibile in due livelli di potenza, fu rimpiazzata dalla versione \"1.8 S\", sempre con alimentazione a carburatore e con potenza di 88 CV. Contemporaneamente, dopo una permanenza in listino di appena un anno, scomparvero le motorizzazioni 1.8i e 2.0i non catalizzate, lasciando campo libero solo al motore 2 litri catalizzato da 115 CV. Sempre nell'agosto del 1987 venne introdotta la prima motorizzazione a 6 cilindri, caratterizzata da una cilindrata di 2969 cm3, con alimentazione ad iniezione elettronica ed in grado di erogare una potenza massima di 177 CV, che scendevano a 156 se la stessa motorizzazione era provvista di catalizzatore. Con quest'ultima motorizzazione, la \"Omega\" and\u00f2 di fatto a porsi anche come sostituta dell'ultima generazione della \"Commodore\", ormai non pi\u00f9 in listino da cinque anni. Esteriormente le \"Omega\" equipaggiate con tale motore erano riconoscibili per lo spoiler posteriore sul coperchio del vano bagagli, le minigonne laterali e la calandra e i paraurti ridisegnati.\nNell'agosto 1988 fu introdotta una nuova motorizzazione da 2.4 litri, in modo da colmare in parte il vuoto tra il 2 litri ed il 3 litri benzina. Tale motore, della cilindrata di 2410 cm3, erogava una potenza massima di 125 CV. Contemporaneamente, il 3 litri da 177 CV divenne anch'esso catalizzato, ma venne anche rivisitato in maniera tale da non subire cali di potenza e senza sostituire l'altro 3 litri presente in gamma, quello da 156 CV. Sempre nello stesso periodo, il 2.3 TD ricevette un intercooler per il raffreddamento del turbocompressore e la sua potenza sal\u00ec a 100 CV.\nNel febbraio del 1989 al Salone di Ginevra venne presentata la \"Omega Lotus\", una vera e propria supercar equipaggiata con un 6 cilindri biturbo da 3,6 litri e con potenza massima di 377 CV. Nell'ottobre dello stesso anno scomparvero dalla gamma motori il 1.8 e il 3 litri da 156 CV, mentre il 2.3 diesel aspirato ricevette il catalizzatore. Sempre nello stesso periodo, venne introdotta la \"Omega 3000 24v\", prima \"Omega\" dotata di motore bialbero in testa: il suo motore da 3 litri riusc\u00ec ad erogare in questo modo una potenza massima di 204 CV.\nNel luglio del 1990 vi fu un leggerissimo aggiornamento estetico che comport\u00f2 la comparsa di un sottile profilo cromato che percorreva tutto il perimetro della vettura passando appena sopra la modanatura laterale e tra i gruppi ottici e i paraurti. Posteriormente, le plastiche dei fari divennero brunite. Per quanto riguarda la gamma motori, la \"Omega 3000 24v\" cambi\u00f2 nome e divenne \"Omega 3.0i 24v\", ma sempre con il gi\u00e0 citato 3 litri da 204 CV. Anche la \"Caravan\", fino a quel momento sprovvista di questo motore, benefici\u00f2 del suo arrivo, ma con potenza di 200 CV. La novit\u00e0 motoristica pi\u00f9 consistente fu per\u00f2 l'arrivo di un nuovo 6 cilindri, questa volta da 2,6 litri e con potenza massima di 150 CV. Invariati i motori a gasolio, mentre per quanto riguarda le motorizzazioni inferiori, si ebbe la produzione di un piccolo lotto di \"Omega\" con motore 2 litri da appena 100 CV, destinato ad utilizzi istituzionali. Nel mese di settembre venne commercializzata sempre a tiratura limitata la \"Omega 500 Evolution\", una versione realizzata in collaborazione con il preparatore tedesco Irmscher ed equipaggiata con un 3 litri aspirato da 230 CV, la base delle \"Omega\" impiegate nel DTM. Poco dopo, cominciarono le prime consegne della \"Omega Lotus\" presentata oltre un anno e mezzo prima, mentre l'ABS divenne di serie su tutta la gamma.\nNell'agosto del 1991 venne tolto di listino il motore 2.4 da 125 CV, mentre un anno dopo gli allestimenti venero arricchiti e vi fu una leggera riduzione di prezzo di alcuni optional. Pochi mesi dopo, tutte le motorizzazioni vennero dotate di un nuovo catalizzatore in grado di soddisfare l'imminente normativa Euro 1, mentre le \"Omega\" equipaggiate con motorizzazioni a 6 cilindri vennero dotate di servosterzo a gestione elettronica.\nLa produzione della \"Omega\" di prima generazione cess\u00f2 nell'agosto del 1993, ma la vettura permase per diversi mesi a listino in entrambe le configurazioni di carrozzeria per smaltire le scorte giacenti. Gli ultimi esemplari vennero consegnati nel marzo 1994, dopodich\u00e9 venne introdotta la seconda generazione della \"Omega\".\nLa \"Omega Evolution 500\".\nAll'inizio del 1990 fu realizzata una serie molto limitata (solo 500 esemplari) di \"Omega Evolution 500\", che altro non era che la versione stradale della vettura che avrebbe partecipato, senza molto successo, al DTM. La \"Omega Evolution 500\" fu realizzata da Opel in collaborazione con Irmscher, un preparatore ancor oggi legato alla Opel nel settore delle elaborazioni e del Tuning. La vettura prese come base il 3 litri della normale produzione Omega, che per\u00f2 fu rielaborato fino a raggiungere 230 CV nella versione stradale e fino a ben 440 nella versione da gara. Le rivisitazioni al motore inclusero un nuovo albero a gomiti forgiato, pistoni alleggeriti di 150 g l'uno e rivisitazione alle bielle. La velocit\u00e0 massima era di 249\u00a0km/h, che per\u00f2 divennero quasi 300 nella \"Omega Evo 500\" da gara. La versione stradale era necessaria per l'omologazione della vettura nel campionato tedesco e and\u00f2 a fronteggiare una concorrenza costituita da berline vitaminizzate di fascia alta e medio-alta, come la Mercedes-Benz 190 2.5 Evo e la Ford Sierra Cosworth. Esternamente la \"500 Evolution\" era chiaramente distinguibile per lo spoiler posteriore, il paraurti anteriore con spoiler integrato, i passaruota maggiorati ed allargati, nonch\u00e9 i cerchi di diametro maggiore.\nLa \"Omega Lotus\".\nL'\"Omega Lotus\" rappresenta ancor oggi una delle icone per quanto riguarda le berline estreme ad alte prestazioni. La storia di questa vettura risale alla fine degli anni'80, dopo la realizzazione della \"Evo 500\", si decise, sulla base di quest'ultima, di realizzare una versione ancora pi\u00f9 estrema. Il progetto fu avviato nel 1989, ma la vettura definitiva fu pronta solo nel 1990. Per realizzare l'\"Omega Lotus\", la Casa tedesca si rivolse alla Lotus (casa che da sempre vantava un indiscusso passato sportivo di alto livello), all'epoca di propriet\u00e0 della General Motors. In un primo momento i tecnici Inglesi cercarono di mettere, sotto il cofano dell'\"Omega\", il V8 della Corvette ZR1, ma il tentativo fu vano. Quindi si pens\u00f2 di elaborare la meccanica originaria, cio\u00e8 il \"tranquillo\" 3.0 6L che l'Opel Omega gi\u00e0 montava nella sua versione di punta. Fu allungata la misura della corsa (da 69.8 ad 85\u00a0mm) fino a toccare i 3615 cm\u00b3 di cilindrata. Ma non fu tutto: assieme a tale operazione, gi\u00e0 profonda di per s\u00e9, venne diminuito drasticamente il rapporto di compressione per poter montare ben due turbine Garrett T25. L'affidabilit\u00e0 era garantita da un potente sistema di raffreddamento, un intercooler aria-acqua,due radiatori dell'olio e un sistema elettronico per il funzionamento del raffreddatore a motore spento. Ed inoltre, dalla Chevrolet \"Corvette ZR1\" fu preso il cambio a 6 marce, mentre il differenziale era di origine Holden. Furono rivisti anche i freni, tutti e quattro a disco autoventilanti, del diametro di 330 mm dotati di pinze ad alte prestazioni.\nLa carrozzeria presentava numerose modifiche, paraurti con spoiler maggiorati, alettone posteriore per aumentarne la stabilit\u00e0, passaruota allargati per ospitare pneumatici 265/40 ZR 17 dietro e 235/45 ZR17 avanti. La vettura cos\u00ec ottenuta disponeva di una potenza massima di 377 CV (277 Kw) e raggiungeva una velocit\u00e0 massima di ben 283\u00a0km/h, scattando da 0 a 100\u00a0km/h in soli 5 secondi. \nL'\"Omega Lotus\" fu la berlina a quattro porte pi\u00f9 veloce del mondo: per la prima e finora unica volta nella storia del marchio, una Opel stradale pot\u00e9 permettersi di fronteggiare ad armi pari vetture come le Ferrari e le Porsche. Fu prodotta fino al 1993 in circa un migliaio di esemplari: di questi si ritiene che circa 750 furono commercializzate con marchio Opel, mentre le rimanenti vennero destinate ai mercati britannici, quindi allestite con guida destra e commercializzate come Vauxhall \"Carlton Lotus\".\nLe altre \"Omega\" speciali.\nLa \"Omega 500 Evolution\" non fu l'unica \"Omega\" \"speciale\" a tiratura limitata. La stessa Irmscher che ne cur\u00f2 la realizzazione fu anche l'artefice di altre versioni basate sulla \"Omega A\", ma mai distribuite attraverso la rete ufficiale Opel, bens\u00ec ricavate sulla base di esemplari gi\u00e0 esistenti e trasformati dal preparatore tedesco. Queste versioni montavano motori a 6 cilindri da 3,6 litri previsti con potenze massime di 197 e 208 CV, oppure da 4 litri e 272 CV di potenza massima.\nUn'altra \"Omega\" particolare, proposta in esemplare unico, fu quella a passo lungo e a sei porte realizzata dalla Armbruster &amp; Stageway, una carrozzeria americana specializzata in trasformazioni speciali di autovetture. Questa \"Omega\" aveva un interasse allungato di circa 90 cm, quindi con una lunghezza massima totale di 5,58 metri, con spazio a bordo per ben otto persone e con un peso a vuoto di 1.555 kg.\nTabella riepilogativa.\nNella seguente tabella sono riportate le caratteristiche tecniche delle principali versioni della \"Omega A\". Non tutte le motorizzazioni qui raccolte sono state spalmate uniformemente in tutti i mercati, alcune sono state previste in alcuni mercati piuttosto che in altri:\nOmega B.\nNascita del modello.\nIl progetto \"P2800\" relativo alla seconda generazione della \"Omega\", normalmente identificata come \"Omega B\", venne avviato tra la fine del 1989 e l'inizio del 1990. Stavolta l'idea fu quella di andare a sostituire in un colpo solo sia la \"Omega A\" che la Senator B, quest'ultima di fascia pi\u00f9 alta ma dagli esiti commerciali decisamente deludenti. Questa politica di concentrazione dei modelli non volle essere limitata solo a questi due modelli, ma anche ad altri modelli prodotti da altri marchi del gruppo General Motors. Questo per risparmiare sui costi di progettazione. Per lo stesso motivo si scelse di riutilizzare il pianale della \"Omega A\", in particolare quello della \"Omega 3000 24v\", caratterizzato da specfiche tarature della meccanica telaistica in grado di assicurare un comportamento su strada pi\u00f9 sicuro. Altro diktat imposto dal direttivo della Opel fu quello di rendere il nuovo modello decisamente pi\u00f9 completo per quanto riguardava la dotazione di sicurezza. Durante gli ultimi ann di commercializzazione della \"Omega A\", infatti, le vendite cominciarono a calare sensibilmente proprio a causa del fatto che i modelli concorrenti si stavano gradualmente imponendo sul mercato grazie alle loro dotazioni di sicurezza sempre pi\u00f9 complete. \nI primi muletti relativi alla \"Omega B\" vennero testati su strada a partire dal luglio 1992, mentre la presentazione in anteprima mondiale si ebbe al Salone di Ginevra del marzo 1994produzione fu avviata il 29 aprile 1994.\nDesign esterno ed interno.\nRispetto alla vecchia Omega, il nuovo modello appariva gradevolmente rinnovato, con linee pi\u00f9 morbide ed affusolate. Proposta anche in questo caso fin da subito sia come berlina che come station wagon, la seconda generazione della \"Omega\" risultava pi\u00f9 lunga di dieci cm rispetto alla precedente, nonostante sfruttasse lo stesso pianale e con lo stesso identico passo (2,73 metri). Le linee generali risultavano pi\u00f9 arrotondate e fluide, cercado di riproporre in chiave pi\u00f9 evoluta i concetti tipici dell'ottimizzazione in fatto di aerodinamica. Nonostante ci\u00f2, per\u00f2, il Cx della \"Omega B\" risult\u00f2 leggermente peggiore rispetto al modello precedente, facendo registrare un valore di 0,29 contro lo 0,28 della \"Omega A\". Come nelle ultime \"Omega A\", anche qui l'intero perimetro del corpo vettura era percorso da un profilo cromato che passava sopra i due paraurti e a mezza altezza delle portiere, interrompendosi solo in corrispondenza dei passaruota. \nLa parte anteriore della \"Omega B\" era profilata e spiovente, con un frontale ridotto in altezza e dominato principalmente dai gruppi ottici \"a goccia\" e a sviluppo orizzontale che racchiudevano al centro la calandra tagliata in due da un baffo cromato recante al centro il logo della casa di R\u00fcsselsheim. Sotto ai gruppi ottici trovava posto il paraurti avvolgente dotato di fari fendinebbia e di prese d'aria per il raffreddamento dei freni. La vista laterale evidenziava la maggior inclinazione del parabrezza, che fra l'altro venne spostato in avanti di 186 mm per privilegiare l'abitacolo e lo spazio al suo interno. Vistosa anche la differenza fra i sottili montanti anteriori e i robusti montanti posteriori. La parte posteriore della \"Omega B\" era anch'essa molto tondeggiante e dominata dai gruppi ottici ovoidali e bombati. Il bagagliaio si apriva mediante una maniglia rappresentata dallo stemma della Opel posto al centro.\nL'abitacolo della \"Omega B\" guadagn\u00f2 spazio e doti di abitabilit\u00e0 grazie al gi\u00e0 citato spostamento in avanti del parabrezza, ma anche grazie al riposizionamento dei sedili, grazie al quale lo spazio fra fila anteriore e posteriore aument\u00f2 leggermente, cos\u00ec come si riusc\u00ec ad aumentare lo spazio in larghezza sul divano grazie all'aumento della carreggiata posteriore. I passi avanti vennero percepiti anche per quanto riguardava le finiture e la qualit\u00e0 dei materiali utilizzati per plancia, pannelli porta, volante, sedili, ecc. Il posto guida della \"Omega B\" era caratterizzato anch'esso da una pi\u00f9 elevata qualit\u00e0 costruttiva e da cruscotto e console centrale pi\u00f9 eleganti e completi nelle loro dotazioni di strumenti, indicatori e spie. Il sedile del conducente era provvisto di numerose regolazioni (longitudinale, in altezza, in inclinazione e lombare), mentre il vano bagagli aveva una capacit\u00e0 di 530 litri.\nDotazione.\nSi \u00e8 gi\u00e0 detto che il progetto \"P2800\" impose in particolar modo che venisse incrementato il livello di sicurezza della vettura: per questo la \"Omega B\" venne dotata di serie, olre che dell'ABS, anche del doppio airbag (lato guida e lato passeggero) e delle barre antintrusione nelle portiere. \nOltre a ci\u00f2, per non rimanere indietro rispetto alla concorrenza anche su altri fronti, la dotazione di serie venne arricchita con il climatizzatore, i vetri elettrici sia davanti che dietro, l'impianto hi-fi ad otto casse, i retrovisori esterni regolabili dall'interno e riscaldabili e il computer di bordo (quest'ultimo gi\u00e0 presente anche nella precedente \"Omega\").\nLa tecnica della \"Omega B\".\nLa struttura a scocca portante della \"Omega B\" venne progettata tenendo in considerazione il fattore sicurezza passiva e quindi la realizzazione di una struttura a deformazione programmata, un concetto che ormai a quel punto tutti i costruttori consideravano come prioritario e che giustifica il leggero allungamento degli sbalzi anteriore e posteriore, da cui la maggior lunghezza del corpo vettura a fronte di un passo invariato. La \"Omega B\" \u00e8 stata anche una delle prime Opel ad introdurre il concetto di ecosostenibilit\u00e0 quando ancora tale concetto non veniva ricordato a ritmo martellante dai media. In questo senso va inquadrato l'uso di materiali ricicalbili per paraurti, cruscotto, minigonne, plancia e componenti in plastica presenti sotto il cofano motore. \nCome gi\u00e0 detto, la \"Omega B\" sfrutt\u00f2 il pianale della precedente \"Omega\", ma con diverse novit\u00e0, a partire dal nuovo retrotreno multilink, mentre l'avantreno di tipo MacPherson venne corredato di barra antirollio. L'impianto frenante prevedeva dischi sulle quattro ruote (anteriori autoventilanti) con ABS di serie su tutta la gamma. Lo sterzo mantenne la precedente configurazione a circolazione di sfere.\nUna grossa novit\u00e0 introdotta dalla \"Omega B\" sul piano tecnico riguardava il debutto dei nuovi motori Ecotec, con particolare riferimento al 2 litri 16v a benzina, che riduceva del 48% le emissioni inquinanti rispetto al precedente 2 litri, e ai due motori V6, sempre appartenenti alla famiglia Ecotec. In generale, al suo debutto, la \"Omega B\" venne proposta nelle seguenti motorizzazioni:\nCome spesso accade, non tutte le motorizzazioni erano distribuite uniformemente in tutti i mercati. Per esempio nel mercato italiano era inizialmente assente la versione a benzina da 2.5 litri, sopraggiunta per\u00f2 pi\u00f9 tardi, nel 1996. Per quanto riguarda le varianti di trasmissione, su tutta la gamma era previsto di serie un cambio manuale a 5 marce, ma a richiesta era possibile ottenere un cambio automatico a 4 rapporti, sempre in abbinamento a qualsiasi motorizzazione.\nEvoluzione della gamma.\nLa Omega B fu nuovamente proposta sia come berlina che come station wagon, quest'ultima anche con il motore V6 da 211 CV.\nDurante i primi tre anni di carriera commerciale, la gamma della \"Omega B\" non sub\u00ec aggiornamenti di sorta. Fu infatti solo nel 1997 che fu introdotto un nuovo propulsore 2 litri a gasolio ad iniezione diretta, in affiancamento al turbodiesel BMW da 2.5 litri. Tale nuovo motore, progettato e realizzato stavolta dalla Opel, erogava una potenza massima di 101 CV. Nel 1998 la dotazione divenne pi\u00f9 ricca, andando a comprendere gli airbag laterali, i fari alla xenon (non per tutti gli allestimenti) e il controllo della trazione per i motori V6. Il 2 litri 16v venne inoltre dotato di contralberi di equilibratura per smorzare le vibrazioni e rendere cos\u00ec pi\u00f9 silenzioso il motore stesso e pi\u00f9 confortevole la marcia. Vi furono inoltre alcuni aggiornamenti di dettaglio all'impianto frenante e ad alcuni dispositivi elettronici. \nNell'agosto del 1999 venne presentato il restyling della \"Omega B\", con numerosi aggiornamenti estetici che comprendevano i nuovi gruppi ottici anteriori, il cofano solcato da due nervature longitudinali, i paraurti in tinta, la coda caratterizzata da nuovi gruppi ottici meno tondeggianti e le modanature laterali anch'esse in tinta. Nell'abitacolo vennero ridisegnati cruscotto e console centrale, mentre le versioni pi\u00f9 ricche arrivarono a integrare una dotazione composta fra l'altro di rivestimenti in pelle, sedili regolabili elettricamente, cruise control, radio con caricatore CD e telefono. Per quanto riguardava la gamma motori, le due unit\u00e0 di base da 2 litri furono sostituite da un nuovo propulsore 2.2 litri 16V da 144 CV, che and\u00f2 quindi a proporsi come base della gamma.\nNell'ottobre del 2000, il V6 benzina da 2.5 litri fu sostituito da un nuovo 2.6, sempre in configurazione V6 e della potenza massima di 179 CV, mentre dall'altra il 2 litri turbodiesel fu rimpiazzato da un 2.2 DTI da 120 CV, sempre ad iniezione diretta, ma non ancora dotato di quella tecnologia common rail che proprio in quegli anni stava cominciando a diffondersi presso diversi altri costruttori. \nPochi mesi dopo, nel febbraio del 2001, fu il V6 da 3 litri ad essere sostituito, in questo caso da un V6 da 3.2 litri, solo di poco pi\u00f9 potente per privilegiare invece l'elasticit\u00e0 di marcia. Nel mese di giugno, il 2.5 TD con precamera venne sostituito da un altro 2.5, sempre di origine BMW, ma con alimentazione ad iniezione diretta e potenza massima di 150 CV. Nello stesso anno, per pochissimo tempo, solo qualche settimana, fu messa in listino una \"super-Omega\", denominata Omega V8 e dotata, appunto, di un V8 Chevrolet da 5.7 litri, per ben 310 CV di potenza massima, velocit\u00e0 massima di 250 km/h autolimitata e scatto da 0 a 100 km/h in 7\": la vettura fu tolta di produzione dopo pochissimo a causa di problemi di affidabilit\u00e0. La \"Omega V8\" per brevissimo tempo fece capolino nei listini pubblicati da alcune riviste specializzate, ma la precipitosit\u00e0 con cui tale modello venne tolto di listino ne fece un oggetto misterioso, che secondo alcune fonti non arriv\u00f2 mai a far parte della gamma ufficiale della \"Omega B\".\nLa produzione della \"Omega\" cess\u00f2 alla fine del 2003, senza che fosse stata nel frattempo progettata una nuova ammiraglia in grado di raccoglierne l'eredit\u00e0, dato che il numero di vendite era in continua diminuzione, come del resto per altre ammiraglie concorrenti: proprio per questo, paradossalmente, la \"Omega\" rimase in listino per tutto il 2004. D'altra parte, la versione familiare della terza generazione della Opel Vectra aveva dimensioni pi\u00f9 simili a quella della \"Omega\" (la SW dalle dimensioni della \"Vectra\" divenne la Opel Signum) e sostitu\u00ec, parzialmente, il ruolo della \"Omega\".\nIl vuoto lasciato dall'\"Omega\" \u00e8 stato, a partire dal 2008, pressoch\u00e9 definitivamente colmato con l'avvento del modello Opel Insignia, che sostituiva di fatto la \"Vectra\" ma aveva dimensioni ed ambizioni decisamente superiori proprio per porsi come via di mezzo tra la \"Vectra\" e a quella che era stata l'\"Omega\".\nTabella riepilogativa.\nNella seguente tabella sono riportati i dati tecnici relativi alle principali versioni della Omega B. I dati tra parentesi sono relativi alla versione station wagon:\nAttivit\u00e0 sportiva.\nDella Opel \"Omega B\" venne realizzata una versione da competizione adatta alla partecipazione nel campionato tedesco V8 Star che si svolse tra il 2001 e il 2003. Il design della vettura era stato reso pi\u00f9 aerodinamico con l'introduzione di nuovi componenti aerodinamici ed erano stati adottati i sistemi di sicurezza prescritti dal regolamento FIA. Il propulsore era stato potenziato per erogare la potenza di 500 CV, mentre la scocca era stata realizzata in fibra di vetro. Tutto ci\u00f2 permetteva alla vettura il raggiungimento di una velocit\u00e0 massima di 310\u00a0km/h.\nLe altre Omega.\nNel Regno Unito, la Omega A era venduta come Vauxhall Carlton, e la Omega B come Vauxhall Omega. La Omega era anche costruita e venduta in Brasile, dove era conosciuta come Chevrolet Omega e Suprema (station-wagon). La versione A della Omega B MV6 era anche venduta in Nord America con il nome di Cadillac Catera dal 1996 al 2001.\nTornando nuovamente al Regno Unito, la Omega era l'auto comunemente utilizzata dalla Polizia locale; successivamente, a seguito della cessazione della produzione, l'autovettura in forza alla polizia \u00e8 divenuta la Vauxhall Vectra. La Omega \u00e8 anche stata convertita in limousine ed in versione carro funebre."}
{"id": "653030", "revid": "5204213", "url": "https://it.wikipedia.org/wiki?curid=653030", "title": "Pseudo-Boltraffio", "text": ""}
{"id": "653037", "revid": "281901", "url": "https://it.wikipedia.org/wiki?curid=653037", "title": "Centriscidae", "text": "I Centriscidae sono una famiglia di pesci d'acqua salata dell'ordine dei Syngnathiformes.\nDistribuzione e habitat.\nLe specie dei generi \"Aeoliscus\" e \"Centriscus\" sono diffusi nelle parti tropicali degli oceani Indiano e Pacifico mentre gli altri sono diffusi in tutti i mari a latitudini subtropicali o temperate. Entrambi i generi, nel corso del Cenozoico, abitavano anche il Mediterraneo, cos\u00ec come le forme estinte \"Aeoliscoides\" e \"Paramphisile\". Nel mar Mediterraneo si trova la specie \"Macroramphosus scolopax\".\nVivono sia nelle regioni costiere tropicali coralline che a profondit\u00e0 maggiori.\nDescrizione.\nL'aspetto di questi pesci \u00e8 piuttosto difforme, caratteri sempre presenti sono il muso allungato a tubo (come nella generalit\u00e0 dei Syngnathiformes), l'assenza di linea laterale, il corpo piatto e sottile a rasoio coperto di piastre ossee trasparenti e il primo raggio della pinna dorsale molto robusto e ingrossato; nei \"Centriscus\" e negli \"Aeoliscus\" questo raggio \u00e8 posto in orizzontale in continuazione del corpo, dove negli altri pesci \u00e8 posta la pinna caudale mentre la pinna dorsale, la pinna caudale e la pinna anale sono situate sul bordo ventrale del corpo. Nelle altre specie le pinne sono nella loro posizione normale e il corpo \u00e8 pi\u00f9 alto.\nAlcune specie superano di poco i 30\u00a0cm.\nBiologia.\n\"Aeoliscus strigatus\" e altre specie si mimetizzano tra gli aculei dei ricci di mare. Nuotano in posizione verticale, Sono planctofagi.\nAcquariofilia.\nAlcune specie tropicali vengono allevate in acquario.\nSpecie.\nLa famiglia \u00e8 divisa in due sottofamiglie:\nMacroramphosinae.\nOltre alle forme attuali, vi sono parecchie forme estinte, come \"Paramphisile\" e \"Aeoliscoides\", ritrovati nel famoso giacimento di Bolca risalente all'Eocene (50 milioni di anni fa)."}
{"id": "653039", "revid": "1986605", "url": "https://it.wikipedia.org/wiki?curid=653039", "title": "Mohamed Oufkir", "text": " Di origine berbera, negli anni sessanta e nei primi settanta fu braccio destro del re Hassan II, occupandosi della supervisione e del controllo di politici, sindacalisti e delle istituzioni religiose. Fece reprimere con la forza le proteste politiche nel paese, con provvedimenti restrittivi di polizia e militari, spionaggio governativo, processi farsa e l'applicazione di numerose pratiche illegali, come uccisioni e sparizioni. Figura temuta nei circoli dei dissidenti, era considerato come eccezionalmente vicino al potere. Una delle pi\u00f9 conosciute tra le sue vittime, si presume essere il famoso politico del movimento terzomondista Mehdi Ben Barka, \"scomparso\" misteriosamente a Parigi nel 1965. Un tribunale francese lo ha condannato, ritenendolo colpevole di quell'omicidio.\nNel 1967, Oufkir venne nominato Ministro degli Esteri, vedendo cos\u00ec enormemente accresciuto il proprio potere di controllo diretto sulla maggior parte degli apparati di sicurezza. Quando venne poi nominato Ministro della Difesa, dopo il fallimento di un golpe militare repubblicano nel 1971, ne approfitt\u00f2 per avviare una manovra di epurazione dell'esercito e provvedendo a collocare nei posti chiave suoi sostenitori personali. Il suo dominio sulla scena politica divent\u00f2 pressoch\u00e9 totale: il re faceva pi\u00f9 che mai affidamento sulle sue capacit\u00e0 per contenere il crescente dissenso.\nL'anno seguente Oufkir tent\u00f2 un rovesciamento della monarchia, ordinando all'aviazione militare marocchina di aprire il fuoco contro il jet del re ed organizzando nel frattempo un colpo di mano a terra. Hassan sopravvisse, per\u00f2, e secondo alcune fonti, una volta ripreso saldamente il controllo, avrebbe fucilato personalmente Oufkir. Secondo la versione ufficiale, invece, Oufkir si sarebbe ucciso dopo essersi reso conto del fallimento del golpe.Testimoni oculari avvalorano la tesi ufficiale della morte, recatosi al Palazzo Reale, dopo aver inutilmente chiesto di essere ricevuto da Hassan, il generale ha estratto la sua pistola ed ha sparato un primo colpo rivolto al cielo ed un secondo alla tempia.\nSu ordini del re, l'intera famiglia di Oufkir venne poi inviata in un campo di prigionia segreto nel deserto. Furono rilasciati solo nel 1991, dopo le pressioni insistenti degli Stati Uniti e della Comunit\u00e0 europea sul regime. Dopo cinque anni vissuti sotto stretto controllo da parte della polizia, fuggirono in Francia. Questa storia \u00e8 stata raccontata nei dettagli dalla figlia Malika, nel libro \"Vite rubate: venti anni in una prigione nel deserto\". Anche la moglie Fatima ed il figlio Raouf hanno pubblicato i loro racconti di quel periodo."}
{"id": "653050", "revid": "2169878", "url": "https://it.wikipedia.org/wiki?curid=653050", "title": "Bianca Cappello", "text": "Casualmente, a un suo ritratto \u00e8 dovuta la creazione, da parte dello scrittore Horace Walpole, del fortunato termine serendipit\u00e0.\nBiografia.\nInfanzia.\nFiglia di Pellegrina Morosini e del nobile veneziano Bartolomeo Cappello, era famosa per la sua bellezza e raffinatezza.\nPrimo matrimonio.\nA soli 15 anni, si spos\u00f2 con il gentiluomo fiorentino Pietro Bonaventuri, un collaboratore del Banco dei Salviati, con il quale si trasfer\u00ec a Firenze (1564). Il matrimonio venne celebrato dopo una fuga della quale non era a conoscenza il padre della ragazza: la fanciulla venne infatti ingannata circa le reali possibilit\u00e0 economiche del marito, a cui aveva affidato a cuor leggero i preziosi gioielli della sua dote. Il governo veneto cerc\u00f2 di farla rimpatriare forzatamente, ma la protezione di Cosimo I alla coppia imped\u00ec che il provvedimento venisse attuato. La coppia ebbe una figlia di nome Virginia, o secondo altre fonti Pellegrina, come la madre di Bianca.\nAmante del granduca Francesco.\nIn un'occasione imprecisata ebbe l'opportunit\u00e0 di incontrare il figlio primogenito di Cosimo, il nuovo Granduca Francesco I de' Medici dopo l'abdicazione del padre, il quale fu attratto da lei. Francesco all'epoca era gi\u00e0 sposato con Giovanna d'Austria, ma, al pari di Bianca, era frustrato dal proprio matrimonio: Francesco non amava il carattere della moglie ed era risentito con lei perch\u00e9 non riusciva a dargli un erede maschio (nacquero ben sei femmine consecutive), mentre Bianca era delusa dal tenore di vita modesto che il marito le poteva garantire.\nFrancesco sedusse Bianca senza troppi scrupoli, regalandole gioielli, abiti e arrivando ad assumere Bianca tra le damigelle di corte, mentre all'accondiscendente marito di lei veniva offerto un lavoro come impiegato granducale.\nIn seguito a Bianca venne offerto anche un palazzo, il pi\u00f9 vicino possibile alla reggia di Palazzo Pitti, quello che oggi \u00e8 conosciuto come Palazzo di Bianca Cappello, magnificamente decorato dagli artisti di corte.\nNel 1572, in circostanze misteriose Pietro Bonaventuri venne assassinato in strada, in conseguenza di un qualche fattaccio della sua vita ormai sregolata, ma non furono in pochi a sospettare il coinvolgimento del Granduca Francesco.\nFin dal 1564, Francesco era infatti salito al potere e, con la morte del padre (1574), la sua carica divenne effettiva a tutti i livelli. Quando nel 1577 nacque a Francesco e Giovanna il tanto atteso figlio maschio Filippo (morto per\u00f2 bambino nel 1582), Bianca sent\u00ec la propria posizione farsi precaria. Cerc\u00f2 allora di far passare Antonio de' Medici come figlio suo e di Francesco, anche se era probabilmente nato da un'altra relazione illegittima, di Francesco con una sua serva. Bianca fu sempre poco amata dai fiorentini e aspramente osteggiata dalla famiglia Medici, soprattutto dal fratello di Francesco, il potente cardinale Ferdinando. Ella sapeva che, senza un erede maschio, ad un'eventuale morte di Francesco sarebbe stata bandita dalla corte medicea.\nLa vera genealogia di Antonio non \u00e8 mai stata chiarita ed \u00e8 stata oggetto di coperture e intrighi di corte fin dall'epoca, per cui non si sa se fosse stata una macchinazione di Bianca o una macchinazione dei Medici che vollero escludere questo rampollo dalla successione facendolo passare per figlio illegittimo; difatti Ferdinando negozi\u00f2 con Antonio garantendogli un appannaggio mensile e numerosi possedimenti terrieri in cambio della rinuncia a qualsiasi pretesa dinastica. Gli storici sembrano propendere verso l'ipotesi di una gravidanza simulata da Bianca, anche se Francesco legittim\u00f2 il figlio il 19 ottobre 1583, riconoscendolo quindi di fatto come suo e della Granduchessa Bianca.\nSecondo matrimonio.\nNel 1578, Giovanna d'Austria mor\u00ec in un incidente, e poco tempo dopo Francesco spos\u00f2 Bianca segretamente, rendendo pubblica la loro unione solo il 10 giugno 1579.\nMorte controversa.\nIl loro idillio non fu per\u00f2 durevole: nel 1587 dopo una cena alla villa di Poggio a Caiano entrambi soffrirono di tremende febbri. Si parl\u00f2 di febbre terzana, anche se non mancarono i sospetti di avvelenamento. Prima Francesco e poi Bianca morirono dopo undici giorni di agonia, senza che l'uno sapesse dell'altro.\nIn seguito al ritrovamento di un documento attestante che le viscere dei due coniugi furono interrate, dopo l'autopsia, nella chiesa di Santa Maria a Bonistallo, quattro docenti dell'Universit\u00e0 di Firenze (i tossicologi Francesco Mari, Elisabetta Bertol, Aldo Polettini e la storica della medicina Donatella Lippi) hanno analizzato frammenti di fegato l\u00ec ritrovati. I modesti resti di un fegato femminile e di uno maschile sono stati sufficienti per rilevare tracce d'arsenico, in quantit\u00e0 letale ma non fulminante (da cui la lunga agonia). \nPer Bianca Cappello, Ferdinando neg\u00f2 le esequie di Stato, e quindi se ne ignora la sepoltura). Francesco venne invece interrato nelle Cappelle Medicee accanto alla sua prima moglie Giovanna d'Austria. \nProprio dalla tomba di Francesco, oggetto di un sopralluogo nel 2004 all'interno di un ampio progetto di studio sulla casata medicea, sono stati trovati resti organici il cui DNA \u00e8 risultato compatibile con quello del fegato maschile, permettendone un'attribuzione certa. \u00c8 stato cos\u00ec forse svelato un enigma durato 420 anni, che getta un'ombra sul governo del Granduca Ferdinando I."}
{"id": "653051", "revid": "110157", "url": "https://it.wikipedia.org/wiki?curid=653051", "title": "Partito Nazionale Rifondato del Sudafrica", "text": "Il Partito Nazionale Rifondato del Sudafrica (in afrikaans Herstigte Nasionale Party van Suid-Afrika, HNP) \u00e8 un partito politico sudafricano di estrema destra, fondato, nell'ottobre 1969, da una scissione della destra del Partito Nazionale, il partito di governo, che rappresentava la maggioranza dei partiti dei bianchi durante il periodo della segregazione razziale e dell'esclusione della maggioranza nera Bantu. Fondatori dei nazionalisti-rifondati furono Albert Hertzog, figlio dell'ex Primo Ministro del Sudafrica il generale J.B.M.Hertzog, e da Willie Marais, Louis Stofberg e Jaap Marais, anch'essi membri dell'N.P. \nLa motivazione della scissione fu la reazione alla presunta attenuazione della politica di \"apartheid\" portata avanti dal N.P., accusato di non applicare tale politica in modo rigoroso ma anche come reazione dell'allontanamento di Hertzog e dei suoi seguaci dal governo (Hertzog era infatti stato, fino ad allora, Ministro delle Poste). Il nome del nuovo partito fu scelto per rispecchiare le vicende dell'Herenigde Nasionale Party (Partito Nazionale Riunificato), un nome utilizzato da Daniel Fran\u00e7ois Malan per sconfiggere Jan Smuts nelle elezioni del 1948, e quindi il nome fu scelto per richiamare le radici che l'N.P sembrava aver abbandonato. \nConsiderandosi il vero HNP, aveva nel simbolo originale tre corni da caccia (anzich\u00e9 uno solo su sfondo arancione) in un scudo rosso con la scritta \"Stryd\" (lotta), inscritto nella bandiera arancione, con le tre date del 1914 (fondazione del primo Partito Nazionale), 1934 (nascita del Partito Unito assieme ai fascisti sudafricani) e del 1969. Ufficialmente ora viene usato un simbolo diverso: la scritta HNP con un uomo a cavallo.\nDopo la morte di Hertzog divenne leader del partito Jaap Marais. Gi\u00e0 dopo quattro anni, nel 1973, l'HNP sub\u00ec un'ulteriore scissione dell'ala pi\u00f9 dura guidata da Eug\u00e8ne Terre'Blanche, che diede vita con altri ultranazionalisti all'Afrikaner Weerstandsbeweging (AWB), un altro piccolo gruppo ma sostenitore dell'indipendentismo afrikaner, vicino al neonazismo e dotato di un braccio paramilitare, e in seguito pi\u00f9 enfasi su tematiche religiose, sebbene anche il HNP chiedesse il ritorno del calvinismo come religione di Stato; tuttora l'articolo 2 del partito recita comunque che \u00able Sacre Scritture (...) interpretate nella riforma calvinista, di cui siamo gli eredi riconoscenti, formano la base della filosofia di vita del partito\u00bb e riferimento a Dio sono presenti nell'articolo 3 (l'articolo 3.1 \u00e8 intitolato \"Sovranit\u00e0 di Dio\") e 5.\nOggi il HNP \u00e8 un partito molto minoritario e non elegge deputati dagli anni '70 (specie dopo il crollo elettorale nel 1994), non presentandosi da solo alle elezioni nazionali dal 1989. Una parte \u00e8 confluita, con parte del Partito Conservatore e i dissidenti del Partito Nazionale, nel Fronte della Libert\u00e0 Pi\u00f9, il principale partito parlamentare afrikaner del Sudafrica post-apartheid.\nStoria.\nDagli anni '70 alla fine dell'apartheid.\nDopo aver raccolto fra il 3,3 e il 3,5% alle elezioni generali del 1970, 1974 e 1977, l'HNP, alle elezioni del 1981, ottenne il 14,1% dei suffragi. HNP, alle elezioni del 1987, cal\u00f2 al 2,9%, ed, alle elezioni dell'89, raccolse solo lo 0,25% dei suffragi. Il calo dei nazionalisti fu dovuto alla nascita a met\u00e0 degli anni '80 del Partito Conservatore nato per rappresentare l'elettorato di destra scontento delle aperture dell'N.P.\nSebbene non usasse i modi espliciti e i toni del Conservative Party, fin dalla sua fondazione l'HNP non ha mai voluto l'abbandono del tipo di politica portato avanti fino ad allora in Sudafrica. Rifiutando di scendere a patti con l'ala pi\u00f9 progressista del N.P quando questo era al governo, l'HNP \u00e8 stato sempre fautore del ritorno dell'apartheid pi\u00f9 rigoroso con la popolazione nera relegata nei Bantustan.\nNon riuscendo ad ottenere seggi nel Parlamento sudafricano, HNP ben presto divenne una voce d'opposizione estremamente debole, specialmente quando, finito l'apartheid negli anni '90, l'African National Congress fu reso legale e il NP si trasform\u00f2 e si sciolse nel 2005, e da allora la scena \u00e8 dominata da due partiti misti a predominanza nera, ANC e Alleanza Democratica, emarginando le ali estreme nostalgiche, spesso in disaccordo tra loro sulla questione indipendentista, fatta propria dall'AWB ma rifiutata da buona parte dell'HNP.\nDeclino.\nL'ultima volta che il HNP si present\u00f2 alle elezioni nazionali del Sudafrica fu nel 1989, e ottenne solo lo 0.2% e nessun seggio sebbene supportato anche dall'Afrikaner Weerstandsbeweging e del Boerestaat Party. Sotto la leadership di Jaap Marais, il partito si un\u00ec, nel 1991, all'Afrikaner Volksfront del generale Constand Viljoen, una coalizione che riuniva vari partiti contrari alle aperture e alle riforme del presidente Frederik Willem de Klerk ma il Fronte croll\u00f2 nel 1994 quando molti dei partiti che lo componevano rifiutarono di partecipare alle prime elezioni multirazziali della storia del Sudafrica. \nLa stessa opposizione dell'HNP alla costituzione di una patria afrikaner (Volkstaat) gli cost\u00f2 la sua leadership nell'Afrikaner Volksfront. Lo stesso leader, Jaap Marais, prolifico autore di libri, opuscoli e pamphlet assortiti, ha dato un forte contributo nel seminare dissenso fra i compagni di un tempo e non ha mai nascosto il suo disprezzo per Viljoen e per gli altri leader del Fronte tanto che alla fine l'HNP si \u00e8 allontanato da Viljoen e non si \u00e8 unito al suo nuovo Fronte della Libert\u00e0 Plus.\nIl risultato di questi contrasti \u00e8 stato il ridimensionamento del partito che \u00e8 diventato una forza ormai insignificante nel panorama politico sudafricano contemporaneo, sostenendo ancora la supremazia dei bianchi afrikaner.\nIl partito ha anche un organo ufficiale chiamato \"Die Afrikaner\" che per\u00f2 viene pubblicato con una cadenza non regolare, adesso sempre pi\u00f9 rara ed ha un motto che recita cos\u00ec: \"Di\u00e9 Land is ons Land\" (\"Il Paese \u00e8 il nostro Paese\").\nIl motto del partito \u00e8 invece \"Vaterland, Volkskap, Vryheid\" (\"Patria, Nazionalit\u00e0 e Libert\u00e0)"}
{"id": "653052", "revid": "1610933", "url": "https://it.wikipedia.org/wiki?curid=653052", "title": "Marangone minore", "text": ""}
{"id": "653053", "revid": "1610933", "url": "https://it.wikipedia.org/wiki?curid=653053", "title": "Marangone dal ciuffo", "text": ""}
{"id": "653054", "revid": "1610933", "url": "https://it.wikipedia.org/wiki?curid=653054", "title": "Pellicano comune", "text": ""}
{"id": "653055", "revid": "281901", "url": "https://it.wikipedia.org/wiki?curid=653055", "title": "Fenicottero rosa", "text": ""}
{"id": "653056", "revid": "1610933", "url": "https://it.wikipedia.org/wiki?curid=653056", "title": "Fenicottero maggiore", "text": ""}
{"id": "653057", "revid": "1442080", "url": "https://it.wikipedia.org/wiki?curid=653057", "title": "Nurg\u00fcl Ye\u015fil\u00e7ay", "text": "Biografia.\nNurg\u00fcl Ye\u015fil\u00e7ay ha studiato dramma alla Anatolia University State Conservatoire in Eski\u015fehir. Fin dai tempi della scuola ha avuto vari ruoli e stage in importanti lavori, tra cui Ofelia nell\"'Amleto\" e Blanche DuBois in \"Un tram che si chiama Desiderio\". Oltre al teatro, ha fatto molta televisione; il suo debutto risale al 2001 con \"Semir Arslany\u00fcrek\" realizzato da \u015eellale (The Waterfall).\nRiconoscimenti.\nAdana Alt\u0131n Koza Film \u015eenli\u011fi 2005"}
{"id": "653058", "revid": "599013", "url": "https://it.wikipedia.org/wiki?curid=653058", "title": "Torneo (sport)", "text": "Il torneo \u00e8 una competizione di tipo ludico oppure sportivo i cui partecipanti si contendono il premio o il titolo sportivo messo in palio. Anche i giochi olimpici rientrano sotto la definizione di torneo, nonostante vedano la presenza di pi\u00f9 discipline.\nStoria.\nIl nome deriva dal torneo medievale, in cui cavalieri e guerrieri si affrontavano per esercitarsi nell'arte della guerra.\nCaratteristiche.\nUn torneo pu\u00f2 avere le seguenti strutture:"}
{"id": "653059", "revid": "1516566", "url": "https://it.wikipedia.org/wiki?curid=653059", "title": "Bartolomeo Cappello", "text": "Biografia.\nCelebre per essere stato il padre di Bianca Cappello, ricopr\u00ec numerosi incarichi nella Repubblica di Venezia: Uno dei Quaranta di Venezia (1549 e 1552), Uditore Vecchio (1555), Provveditore sopra i Dazi (1562), Provveditore alla Santit\u00e0 (1567), Officiale alle Ragion Nuovo (1568), Consigliere di Pregadi (1573) e Podest\u00e0 di Treviso (dal 1575 al 1577).\nNel 1544 si spos\u00f2 con Pellegrina di Filippo Morosini ed ebbe oltre a Bianca un figlio di nome Vittorio. Nel 1559 si spos\u00f2 di nuovo con Lucrezia di Gerolamo Grimani, vedova di Andrea Contarini, e sorella di Giovanni Grimani, patriarca di Aquileia. \nFu sepolto nella cappella di famiglia nella chiesa di Sant'Elena di Venezia."}
{"id": "653061", "revid": "121237399", "url": "https://it.wikipedia.org/wiki?curid=653061", "title": "Tonnara", "text": "Si definisce tonnara l'insieme di reti particolarmente conformate che vengono usate per la pesca del tonno rosso; con lo stesso nome si indica in Italia, per estensione, il luogo in cui la si usa nella pratica con la mattanza.\nLa mattanza \u00e8 un'antica tecnica fenicia elaborata per intrappolare e catturare il tonno rosso, che \u00e8 stata appresa e portata in aree come la Spagna e la Sicilia durante il periodo islamico.\nSviluppata nelle tonnare, \u00e8 diffusa in particolare in tutta la Sicilia; su tutto il suo litorale occidentale e orientale anticamente sorgevano tonnare. Una pesca che \u00e8 stata praticata anche in Liguria, in Sardegna e in misura minore in Calabria e Toscana.\nLe carni del tonno pescato sono pi\u00f9 gustose e pregiate perch\u00e9 si tratta di esemplari oltre i 100\u00a0kg, questi vengono esportati in tutto il mondo, e sono diventati una prelibatezza ricercata soprattutto in Giappone, dove vengono portati con viaggi aerei in celle frigorifere, isolati uno dall'altro, per garantire l'integrit\u00e0 del sapore e dell'aspetto.\nIl tonno preso nella mattanza viene venduto fresco ai mercati del pesce o avviato all'industria conserviera. Il tonno pu\u00f2 subire vari processi di conservazione che vanno dall'affumicatura alla salagione. Molto pi\u00f9 spesso viene cotto a vapore e conservato in scatola o sotto vetro sia al naturale che in olio. Molto pregiata \u00e8 la bottarga e apprezzato anche il lattume.\nLa mattanza per\u00f2 va quasi scomparendo a causa della diminuzione della popolazione ittica dei tonni per l'inquinamento crescente del mare, ma soprattutto a causa della pesca di tipo industriale che intercetta i banchi di tonni molto prima che questi si avvicinino alle zone costiere; i pescatori ormai sono passati al metodo delle tonnare volanti, che intercettano nell'oceano i tonni, riuscendo a catturare quelli pi\u00f9 grossi.\nIl modo di pescare \u00e8 vario secondo il luogo e la stagione: in Francia, sulle coste della Linguadoca, si stabiliscono dei posti di guardia elevati che segnalano l'arrivo dei tonni e la direzione nella quale procede la formazione. Al segnale delle vedette prendono il mare molti battelli gi\u00e0 approntati in precedenza, che, sotto la guida di un capo, formano un ampio semicerchio con le reti e spingono il pesce verso terra. Quando l'acqua \u00e8 molto bassa, si getta l'ultima rete e si trae sul lido il bottino.\nLe origini.\nLa pesca del tonno ha origini antiche, con la nascita dei primi nuclei di umanit\u00e0 primitiva che si stabilirono lungo i litorali e si rivolsero al mare per trarre il loro sostentamento. L'uomo primitivo incominci\u00f2 ad affinare le sue tecniche di pesca e incominci\u00f2 ad ottenere i frutti del suo lavoro. L'oggetto della pesca erano in particolare le specie di pesci che si radunavano in zone della costa dove l'acqua era pi\u00f9 bassa per la deposizione delle uova. Queste specie di pesci sarebbero state quelle pi\u00f9 facili da catturare con rudimentali attrezzi primitivi. L'attenzione dei pescatori sarebbe stata sempre rivolta verso quelle specie di pesci che erano caratterizzate da una spiccata gregariet\u00e0, che consentiva una pi\u00f9 facile cattura nell'avvicendarsi presso la riva di raggruppamenti molto compatti, il che riduceva di molto la possibilit\u00e0 di errore. Una specie che rispecchiava a pieno queste caratteristiche era il tonno rosso.\nGi\u00e0 dalla civilt\u00e0 mesopotamica di Ur, sono stati trovati grossi ami di rame, simili a quelli trovati a Tello, in Palestina ed a Tell Asman e sigilli cretesi, incisi intorno al 2000 a.C., in cui oltre a delle navi alberate adibite con tutta probabilit\u00e0 alla pesca del tonno, si potevano osservare delle sagome di grandi pesci, che per taglia e per la grande coda lunata, rappresentavano senza dubbio grossi tonni da catturare con i riconoscibili attrezzi della stessa epoca.\nJ. Couch (1867) sosteneva, che i primi pescatori di tonni furono i Cananei delle citt\u00e0 costiere, che catturavano grandi animali marini, indicati con il nome ebreo e/o fenicio di Than, perfezionando i sistemi di cattura ed allontanandosi sempre di pi\u00f9 dalle coste per seguire gli ampi e periodici spostamenti di questi grandi pesci..\nOmero e Plinio scrivono gi\u00e0 sulla pesca del tonno di Sicilia. Gli antichi la praticavano su larga scala, soprattutto a Gibilterra e nell'Ellesponto.\nCon il passare dei secoli la pesca del tonno incomincia ad essere praticata in tutto il Mediterraneo poich\u00e9 si conosceva il percorso di migrazione, chiamato anche viaggio d'amore di questo grande pesce. I tonni entravano infatti dallo stretto di Gibilterra nel periodo di aprile/maggio grossi e carichi di uova, e le depongono sulle coste bagnate dal Mar Mediterraneo. Cos\u00ec la pesca del tonno divent\u00f2 una vera e propria fonte di guadagno per i popoli delle coste, che si specializzarono nella pesca di questo grande pesce, che con le sue migrazioni molto frequenti e numerose assunse ben presto un valore rilevante nell'economia delle citt\u00e0 costiere. La sapidit\u00e0 della loro carne si prestava a gustose manipolazioni ed a lunghe conservazioni.\nIl Medioevo.\nDalla met\u00e0 del periodo imperiale romano, non si hanno indicazioni sulla pratica delle tonnare. Non se ne conosce le ragioni: alcuni pensano che questo sia dovuto ai costi delle pesca e alle tasse che lo Stato imponeva e che probabilmente la pesca del tonno si effettuava ugualmente, ma non in maniera ufficiale e quindi non menzionata nelle fonti.\nNel periodo della dominazione bizantina, le marinerie godettero di pi\u00f9 ampi spazi e libert\u00e0 di appropriazione degli specchi d'acqua e sono pervenute alcune norme legislative che vietavano la pesca intorno agli impianti privati (quindi anche accanto alle tonnare).\nNel medioevo vi erano diversi modi di pescare il tonno, tra cui: \"la tonnara a sciabica\" (il trascinamento di grandi reti fino alla costa cariche di tonni, dalle imbarcazioni), \"la tonnara fissa\" (reti posizionate lungo la costa, per attendere l'arrivo dei tonni), infine, il metodo pi\u00f9 utilizzato per la sua praticit\u00e0 e abbondanza nel pescato era la tonnara di corsa.\nCon l'arrivo dei Normanni in Sicilia (dal 1077 al 1194), viene regolamentato il \u201c\"diritto di pesca che proibiva ai privati, fino alla distanza di un tiro di balestra per iactum balistae tutta l'estensione dei litorali idonei alla cattura dei tonni, la pesca di questo grande pesce\"\u201d. Le grandi imprese di pesca erano amministrate direttamente da un ufficio amministrativo reale, soprattutto attraverso gabelle e dazi.\nIl feudatario riceveva la gabella, che comprendeva la gestione della tonnara; questa veniva ottenuta per meriti acquisiti in campo bellico, egli inoltre, doveva sostenere le Diocesi, i Santuari e i Monasteri che erano collegati per devozione alle tonnare, con donazioni di pescato e onerose. Sono soprattutto i Vescovi a beneficiare della munificenza reale, i quali ricevevano doni dalle tonnare, come ad esempio: il vescovo di Patti (1090) poteva godere della rendita della tonnara di Oliveri e di un terzo della rendita di quella di Milazzo.\nNel XII secolo Al Idrisi, l'importante geografo arabo, fu il primo a stilare e descrivere le sei zone siciliane, dove erano presenti delle tonnare: a Trabia e Caronia (tra Capo d\u2019Orlando e Tusa)\u201c\"si tendono le reti per la pesca dei grandi tonni\u201d,\" a Oliveri \u201c\"si pescavano tonni in abbondanza\"\u201d , a Milazzo, e a Castellamare del Golfo \u201c\"si pesca il tonno facendo uso di reti\"\u201d, tra queste vi erano pure quelle della zona di Trapani, dove \u201c\"la pesca \u00e8 abbondante e superiore al fabbisogno, vi si pescano grandi tonni, usando grandi reti\u201d \". Oltre a i luoghi menzionati dal geografo arabo si pensa che la tonnara si effettuasse anche nella zona di Nubia e San Giuliano (costiera tra il comune di Trapani e Erice); a Bonagia, e si pensa anche a Favignana, anche se, le prime notizie di una tonnara sull'isola sono pi\u00f9 recenti: la tonnara di San Nicola risalente al primo decennio dell'Ottocento.\nDel diritto che aveva il vescovo di Mazara di ricevere le decime delle tonnare del trapanese ha scritto, nella sua \"Istoria di Trapani\", Giovan Francesco Pugnatore sul finire del XVI secolo: \nRisalgono al 1461 alcune sentenze emanate dalla corte vescovile di Palermo in favore del vescovo di Mazara al quale venivano negate le rendite delle tonnare di Cofano, Scopello e s. Nicola in Favignana dai rispettivi proprietari, i nobili Bartolomeo de Carissima, Giovanni di Sanclemente e Filippo Crapanzano, i quali, convocati a Palermo insieme con il procuratore del vescovo mazarese, dichiaravano che le tonnare delle quali erano proprietari erano esentate dal pagamento delle decime e che questa esenzione doveva essere rispettata. Nonostante tali dichiarazioni vennero condannati al pagamento delle decime arretrate e presenti nonch\u00e9 alle spese legali.\nLa pesca del tonno nel medioevo, quindi, fu un'attivit\u00e0 di grande guadagno che necessitava per\u00f2 di grandi investimenti. \nIntorno al XIV secolo, la pesca del tonno incominci\u00f2 ad ampliarsi in tutto il Mediterraneo. Vennero costruite tonnare nello stretto di Gibilterra, nella costa spagnola, africana e francese. Le pi\u00f9 tarde furono le tonnare francesi di Marsiglia e Rossiglione.\nIl primo a parlare della tonnara di san Nicola in Favignana \u00e8 stato Raimondo Sar\u00e0, nella monografia \"Dal mito all'aliscafo: storie di tonni e tonnare\":\nDal XVII secolo.\nAlla tonnara di Marsiglia, nel 1641 accadde un evento significativo, simbolo dell'incontro tra fede e tradizione. Ne fu protagonista Luigi XIII, che and\u00f2 a visitare la tonnara con la regina Anna d'Austria, durante un pellegrinaggio ad un santuario, per invocare la grazia divina per aver un erede che ancora tardava a nascere. Il Re nel suo soggiorno assistette alla mattanza ed uccise un tonno con le sue stesse mani, da cui, sotto pressante invito del Rais, mangi\u00f2 le gonadi, ritenute afrodisiache e di buon auspicio; dopo qualche anno nacque Luigi XIV.\nTutte queste tonnare sorte nel mar Mediterraneo avevano per\u00f2 sempre un legame con le tonnare siciliane dato che erano gli stessi tonnaroti siciliani ad essere sovente chiamati ad aprire nuove tonnare e a insegnare ai locali, i segreti di questa antica pesca.\nNel corso dei secoli sono sorte tonnare in: \nLiguria (Camogli), in Sardegna (Carloforte, l'unica ancora attiva nel Mediterraneo, Portoscuso e la Tonnara di Stintino), sull'isola d'Elba, in Campania (Conca dei Marini sino al 1956), in Calabria (Palmi) e soprattutto in Sicilia con le tonnare di Scopello, Trapani, Capo Granitola, Bonagia, San Vito Lo Capo, Portopalo e a Favignana\nIl sistema di pesca.\nI metodi di pesca ancora oggi utilizzati sono: la tonnara di corsa, insieme di reti organizzate a camere, posizionate nella zona di passaggio dei tonni, e la tonnara volante, avviene con il posizionamento \"volante\" delle reti dopo aver intercettato dei banchi di tonno, con eco scandagli e radar.\nAlla fine della mattanza il pescato veniva portato dalle imbarcazioni dentro lo stabilimento dove veniva lavorato e preparato per essere commercializzato. Come racconta Orazio Cancila: \"\u201cla preparazione del prodotto sembra seguisse \"regole tradizionali, ma nel Quattrocento compaiono il\" taglum de Sibilia\", cio\u00e8 la preparazione della \"surra\"(parte grassa del tonno) alla sivigliana, e il tonno alla spagnola, [...] L'uovo di tonno, che era la qualit\u00e0 pi\u00f9 pregiata, si confezionava attraverso un processo di essiccazione, cos\u00ec pure la \"musciama (filetto essiccato)\", i \"morsilli\" e i \"salsicciotti\", mentre la\" surra\", che dopo l'uovo di tonno era la qualit\u00e0 pi\u00f9 pregiata, la \"tonnina netta\" e i\" grossami\" (\"occhi\", \"bosonaglia\", \"botana\", cio\u00e8 il collo, \"schinali\", rispettivamente la schiena, \"spuntatura\", \"spinelli\", ecc.)si confezionavano sotto sale in barili del peso di kg 60 o di kg 40.\u201d\nI primi valori assoluti di produzione (in pesci e non solo in soldi) risalgono al 1598, anno in cui nelle tonnare del trapanese furono prodotti 21.140 barili di tonno, per circa 25.500 quintali utilizzati per l'esportazione e 24.700 quintali per il consumo locale, oltre alle ruberie e agli obblighi nei confronti dei monasteri e delle chiese. Grosso modo, si pescavano pi\u00f9 di 35.000 tonni da 150\u00a0kg di peso medio, per un fatturato annuo di 30/35 milioni di euro ai giorni nostri. Questo fa capire come la pesca del tonno sia diventata uno dei principali guadagni della Sicilia nel periodo medievale e moderno. Uno studioso che ci informa sulla produttivit\u00e0 delle tonnare nella zona del trapanese \u00e8 Orazio Cancila che scrive: \u201cA fine secolo (1599), la tonnara di Favignana si rivela tra le pi\u00f9 produttive del trapanese con 5.359 barili, ma non riusciva ancora a superare Bonagia, che nello stesso 1599 segnava una produzione di ben 8.186 barili, mentre Formica, appena impiantata, non andava oltre i 3.847 barili.\u201d\nLe tonnare sulle isole di Levanzo, Marettimo e Favignana, furono le pi\u00f9 prolifere, nei dati di pesca del 1619 resero al Real Patrimonio ben 4375 scudi, praticamente la met\u00e0 dei guadagni complessivi delle tonnare della zona del Trapanese.\nNel secolo successivo, la pesca del tonno sub\u00ec un notevole tracollo, con stagioni che videro produzioni che spesso non superavano qualche migliaio di barili. Al principio del XIX secolo, il prodotto della pesca del tonno della marineria di Trapani si stabilizz\u00f2 intorno ai 6.000 barili sino a scendere e diminuire sempre di pi\u00f9.\nSia nella I sia nella II Guerra Mondiale le tonnare rimasero ferme perch\u00e9 i mari erano infestati da mine e da bombardamenti che spaventavano i pesci e non permettevano la calata in mare della tonnara; un altro motivo era la mancanza di personale chiamato alle armi. Anche dopo la II Guerra Mondiale la pesca del tonno tard\u00f2 a riprendere la sua produttivit\u00e0, poich\u00e9 i mari erano ancora infestati da mine che andavano ad impigliarsi con la corrente nelle reti delle tonnare: infatti molti tonnaroti nel secondo dopo guerra morirono per lo scoppio delle mine abbandonate.\nQuando i mari tornarono sicuri la pesca del tonno rosso riprese a pieno ritmo, ma non riusc\u00ec a raggiungere i numeri dei secoli passati. Cos\u00ec, poco alla volta, molte tonnare dovettero chiudere: nei primi anni ottanta nella provincia di Trapani ne erano rimaste soltanto tre, ovvero quella di Bonagia, quella di Favignana e quella di San Cusumano. La pi\u00f9 prolifica delle tre \u00e8 stata sempre quella di Favignana.\nLa fine di una tradizione.\nIn tempi recenti la produttivit\u00e0 delle tonnare, si \u00e8 notevolmente ridotta sia, per il poco pescato sia per il cambiamento del \u201cviaggio d'amore\u201d effettuato da questi pesci. Tutto ci\u00f2 ha portato alla chiusura di molte tonnare nel Mediterraneo tra cui quelle della costa francese e quelle della zona iberica, sono invece aperte le tonnare nel Nord Africa e quelle della Sicilia Occidentale, pi\u00f9 produttive.\nI dati relativi alla mattanza del 1995, la tonnara di Favignana ha catturato circa 750 tonni, di cui solo pochi esemplari erano adulti riproduttori di grandi dimensioni, il resto erano tonni di giovane et\u00e0 tra i tre e i cinque anni e il loro peso raggiungeva appena i 70\u00a0kg.\nLe attuali tonnare si possono dividere in due tipi: \u201cdi andata\u201d e \u201cdi ritorno\u201d, in relazione al tipo di tonno che di passaggio. Nel primo caso si tratta di tonni che vengono dallo Stretto di Gibilterra, carichi di energia e uova, pronti per andare a depositarle nei mari pi\u00f9 caldi; nel secondo caso si tratta dei tonni\" \"che tornano dalla deposizione delle uova, stanchi e mal nutriti dopo un lungo viaggio. Le tonnare \u201cdi andata\u201d nella costa occidentale siciliana sono: Favignana, Formica, San Cusumano, Bonagia, Scopello, Castellammare, Trabia; mentre tonnare \u201cdi ritorno\u201d sono: Capo Passero, Siculiana, Sciacca, Capo Granitola, Santa Panagia. Queste ultime hanno una minore produzione dovuta all'esiguo numero dei tonni che sono sfuggiti al loro viaggio d'andata.\nI riti e le tradizioni legate alla tonnara rimasero immutati dai tempi del Medioevo, anche il modo di pesca, con il metodo delle tonnare \u201cda corsa\u201d. Gli stessi nomi, le stesse mansioni rimasero inalterate; la figura del rais, colui che coordinava tutte le diverse fasi della pesca del tonno, con scrupolosa attenzione e dedizione, rest\u00f2 fondamentale, \u00e8 diventato importante anche l'ausilio della tecnologia.\nLe famiglie di rais pi\u00f9 importanti che si sono susseguite di generazione in generazione durante il \u2018900, sono state la famiglia Barraco della tonnara di San Cusumano e la famiglia Cataldo della tonnara di Favignana.\nNegli anni ottanta la pesca del tonno ebbe una diminuzione drastica nel numero dei tonni pescati. I motivi furono molteplici, e si ebbero varie teorie in proposito: la prima causa pi\u00f9 importante \u00e8 stata la nascita delle tonnare volanti.\nSecondo l'ex rais Leonardo Barraco \u00e8 l'inquinamento acustico del mare, dovuto all'aumento delle imbarcazioni, che ha provocato la diminuzione del pescato. L'ex rais racconta un aneddoto della sua giovinezza sulla necessit\u00e0 di avere la massima quiete durante la pesca: nei primi anni trenta il rais della tonnara di San Cusumano era Domenico (detto \"Mommo\") Barraco, padre di Leonardo, che a quei tempi era solo un ragazzino. Il giovane decise di andare con una piccola barca a motore a vedere da vicino la tonnara e i tonni intrappolati in essa. Mentre si avvicinava sent\u00ec una voce che gli urlava da lontano, era suo padre che gli ordinava di allontanarsi, poich\u00e9 il rumore dell'imbarcazione avrebbe creato agitazione tra i tonni. Quindi se solo un motore di una piccola imbarcazione pu\u00f2 disturbare il quieto vivere dei tonni, si pensi a tutti gli aliscafi che passano ogni giorno, per esempio tra l'isola di Favignana e Formica per motivi turistici, considerando anche il grande porto di Trapani con le numerose barche che vanno e vengono giornalmente.\nL'ex rais Leonardo Barraco propone quindi che nel periodo del passaggio dei tonni gli aliscafi e le imbarcazioni cambino la loro rotta, per non disturbare l'avanzare del grande pesce.\nUn altro motivo per cui non si effettua pi\u00f9 la mattanza \u00e8 anche la mancanza di finanziatori che vogliano mantenere viva questa tradizione.\nPer mantenere uno stabilimento con le sue tradizioni ci vogliono infatti molte risorse economiche. Ad esempio la tonnara di Favignana nell'ultimo secolo ha avuto molti proprietari: nell'Ottocento la tonnara apparteneva alla famiglia Florio, di origine calabrese, venuta in Sicilia per fare fortuna. Questo periodo fu il pi\u00f9 importante per Favignana, che acquis\u00ec molta rilevanza per la tonnara. Col tempo i successori di questa grande famiglia incominciarono ad abbandonare la tonnara, fino ad arrivare al punto di venderla nel 1938 a una famiglia di imprenditori genovesi: i Parodi. Ma col passare degli anni il pescato continuava a diminuire e nel contempo le spese di gestione aumentavano, tanto che i Parodi dovettero vendere nel 1985 all'attuale proprietario della tonnara San Cusumano, Nino Castiglione. Nel 1991 lo stabilimento fu acquistato dalla Regione Siciliana, che lo ha recentemente ristrutturato.\nLe ultime mattanze si sono effettuate a Bonagia nel 2003 e a Favignana nel 2007.\nDa allora gli stabilimenti sono in disuso e utilizzati in attivit\u00e0 diverse: la tonnara di Bonagia \u00e8 diventata un resort, la tonnara di Favignana \u00e8 diventata un museo sulla pesca del tonno, lo stabilimento di San Vito Lo Capo invece \u00e8 da tempo in disuso. L'unica che ancora si pu\u00f2 considerare attiva \u00e8 la tonnara San Cusumano che si \u00e8 trasformata in fabbrica dove si produce il tonno in scatola \"\u201cAuriga\"\u201d e\" \u201cCastiglione\u201d\", che arriva congelato dall'Atlantico della qualit\u00e0 pinna gialla.\nOggi la tradizione ha lasciato spazio all'industria e alla speculazione: al posto dei tonnaroti ci sono ora gli argani delle barche e l'arpione \u00e8 stato sostituito dal fucile, per cui il sapere del Rais e le sue intuizioni sono state sostituite dai radar e dagli eco-scandagli. La mattanza non \u00e8 pi\u00f9 una ricorrenza antica basata sul rispetto per il grande pesce: ormai la pesca viene fatta tutto l'anno, con le tonnare volanti, in particolare dai giapponesi.\nFin dai primi anni novanta era possibile ai turisti assistere alla mattanza su delle imbarcazioni vicine alla rete. Ma non fu sufficiente questo ulteriore introito a proseguire nelle mattanze.\nNel corso di un convegno sullo sfruttamento sostenibile del tonno rosso del Mediterraneo, svoltosi nel giugno del 2010 a Carloforte, \u00e8 stata rilanciata la richiesta di inserire le tonnare fisse nella lista mondiale dei patrimoni dell\u2019umanit\u00e0, stilata dall'Unesco\nL'ultima mattanza in Sicilia si \u00e8 svolta nella tonnara di Favignana nel 2007. Nel 2015 in Sardegna si \u00e8 svolta una sola mattanza, tra Portoscuso e Carloforte, sebbene il ministero autorizzi ogni anno sei tonnare fisse in Italia: Isola piana e Cala Vinagra (Carloforte), Capo Altano e Porto Paglia (Portoscuso), Favignana, Camogli.\nLe Tonnare tradizionali.\nNelle tonnare siciliane (Trapani, Favignana, Formica, Bonagia, Scopello, Castellammare del Golfo, San Vito Lo Capo, Portopalo, Capo Granitola, Cefal\u00f9, Palermo, Mondello, Mazara del Vallo) e in quelle sarde (Sant'Antioco, Carloforte e Stintino), nei secoli le pi\u00f9 floride e importanti del Mediterraneo, la pesca avveniva attraverso la mattanza. L'ultima mattanza in Sicilia si \u00e8 svolta nella tonnara di Favignana nel 2007.\nNelle isole Egadi, si trovava nell'isola Formica, tra Trapani e Favignana, questa era una zona di transito per i tonni che si avvicinavano alle coste siciliane passando inizialmente tra le isole Egadi.\nLa tonnara di corsa.\nLa tonnara di corsa, metodo di pesca pi\u00f9 utilizzato dal Medioevo ai primi anni novanta, per la sua praticit\u00e0 e l'abbondanza del pescato, si pu\u00f2 installare in mare aperto o vicino alla costa, ancorata al fondo marino con un numero imponente di ancore.\nLa posizione della tonnara \u00e8 ben studiata dal Rais che deve trovare un luogo in cui le correnti non siano troppo forti e che sia protetta dal vento. Il complesso di reti e cavi viene chiamata \"isola\" che si estende per 5\u00a0km e larga 40-50 metri.\nL'isola viene calata all'inizio di maggio, periodo in cui inizia il passaggio dei tonni, e ritirata quando tutti i branchi di tonni hanno fatto il viaggio di andata.\nLa tonnara \u00e8 composta da cinque \"camere\", divise da reti chiamate \"porte\" che vengono aperte e chiuse dai tonnaroti per il passaggio del pesce da una camera ad un'altra.\nLe cinque camere che compongono l'isola sono:\nIl \"rais\" prima di dare il consenso all'inizio della mattanza aspetta che il numero dei tonni imprigionati sia sufficiente per avere un buon pescato. A questo punto viene aperta la \"camera della morte\". Cos\u00ec al comando del Rais incomincia la pesca: i tonnaroti, guidati dalle \"Cialome\", tirano sulle imbarcazioni il fondo della rete detta \"coppu\" diminuendo lo spazio ai tonni e costringendoli a salire in superficie. Incomincia cos\u00ec la fase pi\u00f9 concitata della pesca, con i tonni che ormai impazziti cercano una via di fuga; i tonnaroti armati di arpione li tirano sulle imbarcazioni. Date le grandi dimensioni del pesce, per tirare sulle barche un tonno vi \u00e8 bisogno di otto tonnaroti armati di arpioni, di diverse dimensioni, che permettono a tutti e otto di esercitare la stessa forza. Questa \u00e8 la parte pi\u00f9 pericolosa della pesca, dato che i tonni terrorizzati muovono velocemente la grande coda che potrebbe spezzare la schiena dei tonnaroti al momento della cattura. Quando tutti i tonni vengono tirati sulle imbarcazioni il Rais dichiara conclusa la pesca. Il rais si toglie la coppola ed urla: \"\"Sia lurato u nomi di Gges\u00f9\" e tutti risponderanno \"Gges\u00f9, Gges\u00f9, Gges\u00f9\". Si festeggia il buon esito della pesca con un rituale antico, il bagno dei tonnaroti nel mare sporco di sangue dei tonni, che \u00e8 di buon auspicio per le mattanze future.\nSuccessivamente il pescato veniva portato dalle imbarcazioni dentro lo stabilimento dove veniva lavorato e preparato per essere commercializzato.\n\u00c8 normale trovare nella rete squali, pesce spada e delfini, che sono i predatori dei piccoli tonni; essi possono arrecare gravi danni alle reti causando, quindi, la fuga dell'intero branco.\nLe imbarcazioni.\nLe imbarcazioni costituiscono l'elemento indispensabile per la pesca del tonno; il loro colore nero, dovuto alla pece, oltre a rispondere alla funzione pratica del calafataggio, fa loro assumere un aspetto simile a quello dei tonni, quasi a caratterizzare una continuit\u00e0 nell'ambito della loro funzione. Ogni barca ha una forma e funzione ben precisa a seconda del suo utilizzo durante la mattanza.\nL'ambiente all'interno dello stabilimento dove vengono conservate e sistemate le imbarcazioni si chiama \u201c\"mafaraggio\"\u201d o \"marifar\u00e0tico\"\": \u00e8 il luogo in cui oltre alle imbarcazioni sono conservate anche le reti, gli ormeggi e tutto ci\u00f2 che forma la dote della tonnara.\nLe imbarcazioni utilizzate all'interno della tonnara erano:\nQueste imbarcazioni sono rimaste in uso, con gli stessi nomi e le stesse mansioni, fino ai primi anni novanta del secolo scorso, con modifiche dovute all'avanzare della tecnologia navale, tra cui l'applicazione del motore; successivamente i tipi tradizionali ebbero qualche cambiamento dovuto alla diversa potenza applicata, o, alla stessa installazione della propulsione meccanica (poppa a specchio, dritto di poppa con elica, cabine).\nL'equipaggio.\nIl numero dell'equipaggio della pesca del tonno era in passato molto elevato, data la grande affluenza dei tonni nei mari siciliani. L'organico stagionale di una tonnara era normalmente composto da 90/100 \"tonnaroti\" (coloro che si occupavano delle pesca del grande pesce), decine di \"retaioli\", di \"maestri cordai\" e di \"carpentieri\". Sono da considerare addetti alla tonnara anche coloro che si occupavano della manutenzione delle imbarcazioni e degli strumenti da pesca. Tutto il personale aveva i propri alloggi all'interno della struttura della tonnara o nei paesi circostanti.\nLa gestione del personale era assegnato, dai feudatari o dalle diocesi a una figura particolare: \"il Massaro\", uomo fidato che si occupava della gestione economica e strutturale dello stabilimento. \nTutto il personale aveva i propri alloggi all'interno della struttura della tonnara o nei paesi circostanti. \nI tonnaroti avevano un salario molto misero a cui si aggiungeva per\u00f2, una \"gghiotta\" (intesa come quantit\u00e0 necessaria al bisogno di una famiglia), un pesce minuto. Si pu\u00f2 anche considerare una retribuzione, le varie parti del tonno che i tonnaroti rubavano dal pescato: la \"tunnina\" (tonno ucciso intero o affettato), gli \"nchiumi\" (intestini e parti interne) il \" \"lattume\"\" (gonadi maschili del tonno) e la \"bottarga\" (il sacco ovarico delle femmine). Le ruberie rientravano nella norma e nella mentalit\u00e0 di tutti i lavoratori e di tutti coloro che partecipavano alla tonnara e, quindi, erano quasi accettate dai proprietari.\nLa tonnara volante.\nLa tonnara volante \u00e8 costituita da reti da circuizione che vengono lanciate in mare nel momento in cui i tonni si trovano nelle immediate vicinanze; cos\u00ec esse arrivano sui banchi di tonno, catturandoli con grande facilit\u00e0: questo avviene grazie all'utilizzo di ecoscandagli e radar.\nOggi, una flotta di grossi pescherecci attrezzati per la cattura del tonno rosso, scandaglia il mar Mediterraneo pescando questo pregiato pesce e poi imprigionandolo in gabbie, ancorate al largo della costa o rimorchiate nei porti, dove il pesce viene tenuto all'ingrasso. Questo sistema consente di catturare anche il tonno \"di ritorno\", cio\u00e8 quando compie il suo viaggio a ritroso dal Mediterraneo all'Atlantico, dopo aver deposto le uova e, ormai, stanco e smagrito; con la permanenza nelle gabbie il peso, per\u00f2, viene recuperato facilmente ed il tonno diventa commercializzabile.\nSuccessivamente viene poi ucciso molto velocemente con un colpo di fucile e smistato sui vari mercati, principalmente quello giapponese, dove la carne cruda del tonno rosso \u00e8 molto apprezzata per la preparazione del \"sushi \"e del \"sashimi\".\nLa flotta delle tonnare volanti nel Mediterraneo \u00e8 molto numerosa, composta da barche italiane, francesi e spagnole. La campagna di pesca inizia a Malta a febbraio e le barche rimangono in quella zona fino ad aprile, catturando tonni dai 100 ai 300\u00a0kg, poi si sposta lungo le coste della Calabria da maggio fino a met\u00e0 luglio, per arrivare alle Baleari, dove si trovano soprattutto barche francesi e spagnole. La campagna in Liguria \u00e8 l'ultima ed inizia, normalmente, a met\u00e0 agosto e si svolge in quello che viene chiamato il santuario dei cetacei, la zona al largo della Riviera Ligure di Ponente in cui \u00e8 facile avvistare anche balene di passaggio. La pesca continua fino ad inverno inoltrato, almeno finch\u00e9 le acque non diventano troppo fredde, poi le gabbie con il pescato da allevamento vengono rimorchiate in Spagna.\nRiti e tradizioni.\nFin dall'antichit\u00e0 si effettuavano sacrifici, in favore delle divinit\u00e0 del mare; nel mondo greco era abitudine donare il primo tonno pescato a Poseidone. Col passare dei secoli questi riti si fortificarono e, con l'avvento del Cristianesimo, la mattanza acquis\u00ec contorni rituali e sacrali in cui fede e pesca si intrecciavano per permettere un buon esito della mattanza.\nSe il pescato per anni era sotto delle medie sperate, venivano coinvolti nelle vicende tonnarote i papi; si benediceva il mare chiedendo il permesso al pontefice, come quando nel 1706, papa Clemente VI autorizz\u00f2 la solenne benedizione e grandi processioni per implorare la grazia richiesta.\nIn ogni tonnara si trovavano piccole chiese e cappelle dove erano costruiti degli altari su cui venivano, di norma, esposte raffigurazioni di Madonne con alla destra San Giovanni Battista e a sinistra Sant'Antonio (\"Sant'Antuninu\") a cui, ogni mattina le donne dei tonnaroti portavano dei fiori. Le donne, con il capo coperto, di fronte alla cappella della Madonna, per tutto il periodo della pesca, eseguivano litanie cantilenanti. All'apertura della tonnara il Rais elevava, sullo \"spicu du mastru,\" un crocifisso ricoperto d'immagini devozionali. Per tradizione il periodo di pesca pi\u00f9 proficuo \u00e8 dall'uno al tredici giugno e coincide con il ciclo di preghiere dedicate a Sant'Antonio; perci\u00f2, ogni mattina, il Rais seguito da una breve processione di tonnaroti, per tutto il periodo delle celebrazioni in favore del Santo, imbarcava sulla sua \"muciara\", la statua, di norma posta davanti o dietro il ripostiglio di poppa. Ogni sera, infine, la raffigurazione del Santo veniva attesa dalle donne per il suo rientro in chiesa ed il tutto si concludeva con un'animata festa.\nA Favignana, oltre ai rituali in favore di Sant'Antonio, veniva posta sullo \"spicu du mastru\" della tonnara oltre alla \"palma votiva\", una statua di San Pietro. Gli isolani per tradizione all'uscita dal porto, dedicavano una preghiera recitata dal Rais al Santo:\n\"... nu Patri Nostru a San Petru chi pria u Signuri ppi na bbundanti pisca\" (un Pater per San Pietro che preghi il Signore che ci mandi un'abbondante pesca), alla quale tutti i tonnaroti rispondevano:\" \"chi lu faccia\"\" (che lo faccia).\nCiascun canto di tonnara nella spontaneit\u00e0 delle parole e delle rime, nel susseguirsi di un augurio, di una preghiera. di lodi e della superstizione viene tuttora inteso come \"Cialoma\" o \"Scialoma\", termine che certamente deriva dall'ebreo \"Shalom\". La pi\u00f9 famosa \u00e8 \u201c\"Ajamola\u2026 Ajamola\u2026\"\u201d di chiarissima derivazione araba, da \u201c\"aja, aja, Maulay\"\u201d (\u2026 suvvia, o mio creatore, aiutaci\u2026. ors\u00f9, o mio protettore, sostienici.): questa preghiera viene cantata da tutti i tonnaroti nel momento di tirare la rete della\" camera della morte \"per darsi un ritmo.\nAnche durante la preparazione e la costruzione della tonnara, il Rais, compiva dei riti e invocava la grazia divina con preghiere: mentre era intento a costruire le varie camere, nel momento dei primi incroci dei cavi, quando prendeva forma lo \"spicu du mastru\", l\"angolo della tonnara\", sul quale veniva innalzata la palma votiva, punto d'incontro con il \"pedale\" che convoglier\u00e0 i tonni nella grande camera di ingresso della trappola, egli si fermava a ripetere per tre volte la seguente preghiera:\n\"Umirmente umiliati\"\n\"a' Santa Crucis emu arrivati \"\n\"Umirmente umiliati\"\n\"Santa Cruci nn'aiutari\"\n\"Diu, Ges\u00f9 e Vergini Maria\"\n\"Aviti cura ill'anima mia\"\nMedia.\nLa Cinematografia sulla mattanza.\nLa cinematografia etnologica sulla pesca del tonno ha ascendenze che risalgono agli albori della stessa storia del cinema: gi\u00e0 nel 1910 fu girato un breve documentario dal titolo \"La tonnara di Favignana\". E nel 1913, Giovanni Vitrotti, un operatore-regista attivo nell'ambito del documentario, gir\u00f2 alcuni spezzoni sulla pesca del tonno, oggi andati persi.\nNel secondo dopoguerra \u00e8 alla \"scuola siciliana\" che si debbono alcuni documentari come \"La Mattanza\" di Francesco Alliata (1948), della durata di 9 minuti, che documenta la pesca del tonno e la vita della tonnara, (appartenente ai cataloghi Italian Films Export); nel 1954, lo stesso Francesco Alliata, in collaborazione con Quintino di Napoli e Pietro Moncada realizzarono il documentario \"La pesca del tonno\", con riprese subacquee e della durata di 11 minuti, che descrive le varie fasi della pesca del tonno sulle coste siciliane, oggi conservato nel catalogo della Cineteca scolastica italiana del Ministero della Pubblica Istruzione; nel 1955 fu realizzato \"Tempo di tonni\" di Vittorio Sala che descrive la vita della tonnara e le varie fasi della pesca del tonno sulle costiere siciliane e a Favignana in particolare, oggi negli archivi cinematografici dell'Istituto Luce di Roma; infine si trova materiale utile nell'Archivio di Folco Quilici che raccoglie 11 scene di vita dei pescatori, ambientate a Trapani e 1082 scene su tutte le fasi di pesca del tonno praticata con la tonnara, girate sull'isola di Favignana.\nLa cinematografia sulla tonnara e sulla mattanza si \u00e8 poi arricchita ulteriormente grazie al contributo significativo di un antropologo visuale statunitense, Philip Singer , che nel 1997 realizz\u00f2 il film \"L'ultima tonnara-mattanza?\", con la durata di 1 ora e 53 minuti, un lavoro documentaristico che coinvolse 63 tonnaroti ripresi nei contesti della loro vita quotidiana: a casa, in barca, in piazza e cantiere per 22 giorni in cui avvenne la preparazione e realizzazione della tonnara, precisamente dal 4 al 26 maggio 1996. Questo documentario \u00e8 uno dei pi\u00f9 completi del suo genere: al suo interno si trovano delle narrazioni storiche sulle tonnare, epiloghi per ciascun giorno ripreso (22), le riprese dal vivo della mattanza con i canti della tradizione tonnarota e le acclamazioni dei turisti che assistono.\nNel 2018 \u00e8 uscito il docu-film \u201cDiario di Tonnara\u201d, del regista sardo Giovanni Zoppeddu, prodotto dall'Istituto Luce."}
{"id": "653069", "revid": "585241", "url": "https://it.wikipedia.org/wiki?curid=653069", "title": "Nikodim Rotov", "text": "Biografia.\nFautore del dialogo interreligioso, \u00e8 stato incluso tra le personalit\u00e0 pi\u00f9 illustri dell'ortodossia e della storia dell'ecumenismo russo. Nel 1971 era succeduto nell'episcopato a Sergej Izvekov, che fu elevato alla sede di Mosca e divenne Pimen I di Mosca.\nLa figura di Nikodim si \u00e8 indissolubilmente legata alla vicenda di Giovanni Paolo I, per un tragico accadimento. Il vescovo infatti fu ricevuto dal nuovo pontefice in udienza privata il 5 settembre 1978; ma durante questa si accasci\u00f2, morendo (a neppure quarantanove anni) fra le braccia del papa, vittima probabilmente di una cardiopatia che curava con nitroglicerina. Aveva gi\u00e0 avuto cinque infarti.\nLa fine di Nikodim si accompagn\u00f2 a una serie di sospetti: fu ipotizzato in particolare che fosse una spia del KGB e, considerando che lo stesso Luciani poco dopo ne condivise la sorte, che avesse bevuto un caff\u00e8 avvelenato destinato al pontefice."}
{"id": "653071", "revid": "190578", "url": "https://it.wikipedia.org/wiki?curid=653071", "title": "Michele Baretta", "text": "Biografia.\nDal 1929 al 1935 segue al Collegio Artigianelli di Torino la Scuola di pittura del Reffo.\nIn seguito, come autodidatta, sperimenta tutte le tecniche pittoriche, compreso l'affresco. \"Un solitario della provincia piemontese\" lo defin\u00ec il critico Marziano Bernardi.\nDopo il 1945 riprende l'attivit\u00e0 come pittore; nel 1947 affresca l'abside della Chiesa del Cottolengo di Pinerolo e l'abside della Certosa di Motta Grossa, fraz. Riva di Pinerolo, che lo fecero conoscere ed apprezzare. Nel 1948 allestisce una delle sue prime personali a Villafranca Piemonte, nel 1954 affresca l'abside del Santuario della Madonna del Buon Rimedio di Cantogno, dipingendo \"Il trionfo di Cristo Re con i Santi Pietro e Paolo\" e per lo stesso santuario realizza una \"Via Crucis\" costituita da 14 grandi tavole. Oltre alle mostre personali e alla partecipazione a rassegne in Italia e all'estero, affresca la cupola della Chiesa di Nostra Signora della Pace a Torino, l'abside della Chiesa di Santa Caterina a Vigone, la Chiesa di San Lazzaro a Pinerolo.\nSue opere sono presenti in prestigiose collezioni private in Italia e nei principali Paesi esteri ed inoltre in svariate collezioni pubbliche tra cui: Collezione Civica d'Arte di Palazzo Vittone a Pinerolo, Museo d'arte di Vibo Valentia, Collezione d'arte presso il Museo di Cuneo, Museo Storico della Cavalleria di Pinerolo, Museo d'Arte Moderna di Sessa Aurunca, Regione Piemonte, Istituto Bancario San Paolo di Torino, Juventus Football Club, Casino de la Vall\u00e9e di Saint Vincent, Banca Torinese Balbis &amp; Guglielmone (ora Banca Intesa), Cassa di Risparmio di Torino. Sale a lui dedicate nel Museo Diocesi di Pinerolo e nella Biblioteca Comunale Luisia di Vigone"}
{"id": "653072", "revid": "14691", "url": "https://it.wikipedia.org/wiki?curid=653072", "title": "Fotografia astronomica", "text": ""}
{"id": "653074", "revid": "5204661", "url": "https://it.wikipedia.org/wiki?curid=653074", "title": "Whirlpool Varese", "text": ""}
{"id": "653075", "revid": "1543377", "url": "https://it.wikipedia.org/wiki?curid=653075", "title": "Lorenzo Magnani", "text": "\u00c8 professore ordinario di Filosofia della scienza presso la Sezione di Filosofia del Dipartimento di Studi Umanistici dell'Universit\u00e0 di Pavia, dove dirige il Computational Philosophy Laboratory.\nAttivit\u00e0 scientifica.\nDedicatosi allo studio della storia e della filosofia della geometria fin dagli studi universitari, i suoi interessi si sono poi rivolti all'analisi della tradizione neopositivista e postpositivista. Si \u00e8 poi dedicato al tema della scoperta scientifica e del ragionamento creativo: soggiorni in USA presso la Carnegie Mellon University (1992) prima e poi presso la McGill University (1992, 1993) hanno favorito l'approfondimento di alcune tematiche riguardanti il ragionamento diagnostico in medicina in collegamento con il problema dell'abduzione, presto diventato fondamentale nella sua ricerca. A partire dal 1993, inizialmente in collaborazione con Nancy J. Nersessian e Paul Thagard, e grazie a soggiorni ed attivit\u00e0 di insegnamento presso il Georgia Institute of Technology (1993, 1995, 1998-2001) di Atlanta e la University of Waterloo in Canada (1993) la sua attenzione si \u00e8 anche indirizzata verso il cosiddetto model-based reasoning. Con Nancy J. Nersessain e Paul Thagard \u00e8 stato fondatore coorganizzatore, a partire dal 1998, di una serie di conferenze sul \"Model-Based Reasoning (MBR)\". L'attivit\u00e0 di Weissman Distinguished visiting professor presso il Baruch College della City University of New York ha favorito l'attenzione per i problemi di filosofia della tecnologia e di etica, recentemente rivolti anche al tema trascurato in filosofia dell'analisi della violenza.\nI suoi interessi di ricerca includono dunque la filosofia della scienza, la logica, le scienze cognitive, l'intelligenza artificiale e la filosofia della medicina, nonch\u00e9 i rapporti fra etica e tecnologia e tra etica e violenza. Ha contribuito a diffondere a livello internazionale il problema dell'abduzione con il suo primo libro sul tema dal titolo \"Abduction in Reason and Science\". La sua ricerca storico-scientifica ha riguardato principalmente la geometria e la filosofia della geometria del XIX e XX secolo. \u00c8 stato (2006-2012) visiting professor presso la Sun Yat-sen University in Cina. Ha diretto e dirige vari programmi di ricerca accademici internazionali in collaborazione con USA, EU, e Cina.\nL'Universit\u00e0 \u015etefan cel Mare di Suceava, Romania ha conferito a Lorenzo Magnani la Laurea honoris causa Lorenzo Magnani dirige la Collana di Libri SAPERE - Studies in Applied Philosophy, Epistemology and Rational Ethics, Springer Science+Business Media.. Citazioni e giudizi critici sul suo lavoro sono riportati dalla Stanford Enciclopedia of Philosophy alle voci: Models in Science, Scientific Discovery, Information Technology and Moral Values. Nel 2015 \u00e8 stato nominato membro della International Academy for the Philosophy of the Sciences (AIPS).\nOpere (elenco parziale).\nLibri collettivi, numeri speciali di riviste e libri in cinese.\nHa curato libri in cinese, atti di convegni, libri collettivi e numerosi numeri speciali di riviste accademiche internazionali. In collaborazione con T. Bertolotti ha curato il volume \"Handbook of Model-Based Science\" presso l'editore Springer, Switzerland, 2017.. Curatore dell\u2019\"Handbook of Abductive Cognition\", di prossima pubblicazione Presso Springer, Switzerland.."}
{"id": "653076", "revid": "1610933", "url": "https://it.wikipedia.org/wiki?curid=653076", "title": "Stercorario maggiore", "text": ""}
{"id": "653077", "revid": "1610933", "url": "https://it.wikipedia.org/wiki?curid=653077", "title": "Labbo", "text": ""}
{"id": "653078", "revid": "1494169", "url": "https://it.wikipedia.org/wiki?curid=653078", "title": "Padme", "text": ""}
{"id": "653079", "revid": "1414688", "url": "https://it.wikipedia.org/wiki?curid=653079", "title": "Clitocybe nebularis", "text": "Clitocybe nebularis , comunemente noto come fungo delle nebbie, \u00e8 un fungo tossico; lo stesso viene purtroppo ancora consumato da molti per la sua carne dal sapore aromatico ed intenso, anche se non da tutti gradito perch\u00e9 piuttosto forte.\nTuttavia questo fungo contiene tossine che si accumulano nell'organismo. presenta tracce di una tossina denominata nebularina, .\nCome per il \"Lyophyllum connatum\", tuttavia, ci si basa su test effettuati in vitro e pertanto non esiste alcuna prova concreta che questo fungo possa provocare mutazioni genetiche negli individui che lo consumano, anche perch\u00e9 la nebularina \u00e8 idrosolubile e pertanto una prebollitura prolungata dovrebbe far svanire quasi completamente questa molecola.\nQuesta specie contiene anche altre tossine, fra cui:\nInoltre la \"C. nebularis\", durante la cottura, sprigiona un vapore che sembra possa scatenare improvvisi attacchi di mal di testa nelle persone che si trovano nelle vicinanze, in quanto le tossine termolabili vaporizzate vengono accidentalmente inalate. Il micologo Riccardo Mazza, nel libro \"I funghi dal vero\", sostiene che questi vapori possano risultare addirittura pericolosi; \u00e8 comunque sufficiente aerare il locale.\nNebularis \u00e8 stato inserito, a livello ministeriale, tra i funghi tossici, non commercializzabili nel 1998.\nMoser, Bon ed altri autori avevano collocato questo fungo nel genere \"Lepista\" anzich\u00e9 nel genere \"Clitocybe\" poich\u00e9 le spore, pur essendo color crema e cianofile, presentano, al microscopio elettronico, una parete sottilmente verrucosa.\nAltri autori come Kuyper, invece, preferiscono mantenerlo nel genere \"Clitocybe\" poich\u00e9 la parete sporale, al microscopio ottico, si presenta liscia come in altre specie di questo genere.\nEtimologia.\nDal latino \"nebularis\" = nebbioso o nuvoloso, per il colore grigio del suo cappello.\nDescrizione.\nCappello.\nConvesso, poi piano, talvolta depresso al centro; margine involuto, color grigio-bruno, biancastro, non igrofano, ma pallido a secco, ricoperto da una finissima pruina biancastra; 8\u201320\u00a0cm di diametro, con cuticola color grigio di diverse tonalit\u00e0 e se il fungo non \u00e8 umido, brillante.\nLamelle.\nStrette, ineguali, fitte, decorrenti, biancastre infine con sfumature color crema; separabili abbastanza facilmente dalla carne del cappello.\nGambo.\nCilindrico, elastico, ingrossato alla base e attenuato verso il cappello, biancastro o grigio, striato-fibrilloso, spesso cavo, 6-9 x 1,5\u20133\u00a0cm.\nCarne.\nCompatta, soda, poi molle; bianca.\nDistribuzione e habitat.\nSi tratta di un fungo saprofita che ha bisogno di un substrato ricco di vegetali in decomposizione. Parte di questi residui vegetali rimangono nel gambo quando viene raccolto.\nCresce molto spesso in gruppi di numerosi esemplari, nei boschi di latifoglie e di conifere, in tardo autunno ed in inverno (se non troppo rigido). Il micelio scorre su foglie morte e piccoli frustuli.\nSpesso i carpofori crescono formando delle lunghe \"linee rette\" sul terreno, occasionalmente anche fino a 30 metri! Altre volte i folti gruppi formano i ben noti \"cerchi delle streghe\".\nL'impressione che si pu\u00f2 provare nel reperire questi funghi \u00e8 quella di vedere tante piccole \"nuvole\" che fuoriescono dal fogliame.\nCommestibilit\u00e0.\nVivamente sconsigliato. Se non trattato adeguatamente e/o se viene consumato in quantit\u00e0 eccessive, pu\u00f2 causare intossicazioni da accumulo a lungo termine con danni epatici.\nSono stati registrati diversi casi di intolleranza soggettiva a questa specie, con disturbi all'apparato digerente che si manifestano attraverso brevi episodi di nausea e vomito; pertanto coloro che non hanno mai consumato la \"C. nebularis\" dovrebbero mangiarne solo un frammento per prova.\nDa sottolineare inoltre che:\nPreparazione.\nSe l'intenzione \u00e8 quella di consumare comunque questo fungo nonostante tutte le controindicazioni, \u00e8 bene attenersi ad alcune precauzioni.\n\u00c8 conveniente consumare la \"C. nebularis\" con molta cautela, ovvero pochi esemplari alla volta e in pasti abbastanza distanziati nel tempo.\nL'operazione di prebollitura non \u00e8 ristretta alla sola \"C. nebularis\", ma dovrebbe essere estesa anche a tanti altri funghi, tra i quali si menzionano i seguenti:\nNomi comuni.\nMoltissimi sono i nomi con cui viene chiamato:"}
{"id": "653083", "revid": "1234826", "url": "https://it.wikipedia.org/wiki?curid=653083", "title": "Memory data register", "text": "Il memory data register (MDR), nell'architettura dei computer moderni, \u00e8 un registro a cui la unit\u00e0 aritmetica e logica (ALU) ha accesso diretto e che contiene momentaneamente i dati da/per la CPU. L'MDR, insieme al memory address register (MAR), interfaccia quindi la CPU con la memoria centrale (MC) utilizzando i microprogrammi (anche detti \"microcode\").\nTutti i dati e le istruzioni che dalla memoria devono essere elaborati nel processore, transitano per il registro MDR e successivamente, da questo, raggiungono gli opportuni registri per l'elaborazione vera e propria. Analogamente, tutti i risultati di un'elaborazione che devono essere immagazzinati in memoria transitano prima per il registro MDR e da esso raggiungono poi la esatta locazione di memoria."}
{"id": "653085", "revid": "32116", "url": "https://it.wikipedia.org/wiki?curid=653085", "title": "Padm\u00e9", "text": ""}
{"id": "653086", "revid": "254059", "url": "https://it.wikipedia.org/wiki?curid=653086", "title": "Pietro Bonaventuri", "text": "Biografia.\nDopo averla conosciuta a Venezia, dove si trovava come banchiere per la famiglia Salviati, fugg\u00ec con lei che aveva solo 15 anni a Firenze (1563) senza il consenso dei suoi genitori, e la spos\u00f2 nel 1564. \u00c8 abbastanza chiaro che egli circu\u00ec la nobildonna con l'inganno, spacciandosi per il rampollo di un'importante famiglia fiorentina e intascando i gioielli della sua ricca dote. La coppia ebbe una figlia, Pellegrina, che spos\u00f2 Ulisse Bentivoglio Manzoli (?-1618), figlio di Alessandro Bentivoglio e Isotta Manzoli.\nA niente valsero le richieste ufficiali per far tornare Bianca a Venezia, grazie alla protezione della coppia da parte del Granduca di Toscana Cosimo I de' Medici.\nPresto Bianca conobbe per\u00f2 Francesco I de' Medici, gi\u00e0 granduca dopo l'abdicazione del padre e tra i due nacque una storia d'amore clandestina, con il marito Pietro compiacente perch\u00e9 pot\u00e9 ottenere un lavoro alla corte granducale come intendente e migliorare il proprio tenore di vita, fino ad allora piuttosto modesto.\nConsolandosi con altre donne e con una vita sregolata, fu trovato ucciso in strada una mattina nel 1572, colpito a morte da alcuni sicari, forse mandati dai parenti della moglie o spinti da un'altra losca attivit\u00e0 nella quale poteva essere rimasto coinvolto. Non mancarono i sospetti che il mandante fosse lo stesso Granduca.\nBianca si spos\u00f2 con Francesco dopo che anche lui rimase vedovo nel 1578."}
{"id": "653087", "revid": "125955304", "url": "https://it.wikipedia.org/wiki?curid=653087", "title": "Marco d'Oggiono", "text": "Vita.\nNacque, con ogni probabilit\u00e0 a Milano, tra il 1470 e il 1475, da Cristoforo, orefice benestante, nativo di Oggiono. \nDocumentato come artista indipendente nella bottega di Leonardo da Vinci fin dal 1490, Marco d'Oggiono esegu\u00ec nel 1493-1494, insieme a Giovanni Antonio Boltraffio, la \"pala Grifi\" con la \"Resurrezione di Cristo con i Santi Leonardo e Lucia\", per l'oratorio di San Leonardo, annesso alla chiesa milanese di San Giovanni sul Muro, dipinta probabilmente sotto la supervisione del Maestro. Di questa pala rimane soltanto il pannello centrale, un olio su tavola di 230 x 183 centimetri, attualmente conservato a Berlino presso lo Staatliche Museen Gem\u00e4ldegalerie.\nAll'inizio del nuovo secolo esegu\u00ec una serie di lavori, oggi in parte perduti (due monumentali tele e disegni per gli stalli del coro) per la cattedrale di Savona su commissione del cardinale Giuliano della Rovere, il futuro papa Giulio II (1501-1502); risalgono a questi anni anche le sue tele, perdute, per la confraternita dei milanesi a Venezia e gli affreschi per la chiesa milanese di Santa Maria della Pace (staccati e collocati alla Pinacoteca di Brera), mentre la pala con i \"Tre arcangeli\" (anch'essa a Brera) e un \"polittico\" firmato, conservato al Castello di Blois, vanno datati ad un momento successivo (1516 circa).\nFu autore di una delle pi\u00f9 celebri copie a grandezza naturale del Cenacolo di Leonardo, di committenza francese, nel castello di Ecouen), e di una piccola copia della prima Vergine delle Rocce del maestro fiorentino, alla pinacoteca del Castello Sforzesco di Milano.\nOttenne commissioni di grande prestigio, dalla potente famiglia Trivulzio (\"San Francesco d'Assisi e Bona Trivulzio Bevilacqua\", \"Sant'Antonio da Padova e Giulia Trivulzio\" entrambe a Milano, Brera) e per i Bagarotti, per i quali realizz\u00f2 la cappella funeraria in Santa Maria della Pace, poi distrutta, i cui affreschi staccati sono conservati in varie collezioni milanesi (\"Morte della Vergine\" e gli \"Apostoli\" al Museo della scienza e della tecnica, \"Adamo ed Eva\" a Brera, le \"Nozze di Cana\" presso la Pinacoteca del Castello Sforzesco; per l'altare della cappella, la tavola con l'\"Assunzione della Vergine\", conservata a Brera). Negli anni successivi le sue opere appaiono pi\u00f9 vicine agli sviluppi pittorici dell'Italia centrale e romani in particolare, esito forse di un soggiorno a Roma (cos\u00ec negli affreschi di Santa Maria della Pace e nella \"Pala dell'Assunzione\" a Brera), unendosi ad accenti di sensibile patetismo negli ultimi anni di vita come nell\"'Estasi della Maddalena\" in Palazzo Vecchio a Firenze. \nLe opere successive agli anni venti sono caratterizzate, secondo la critica prevalente, da una stanca ripetizione di motivi del repertorio leonardesco, con sempre minori spunti innovativi, come la \"Sacra Famiglia e i ss. Elisabetta, Zaccaria e Giovannino\" (Parigi, Louvre) o la \"Madonna col Bambino e i ss. Giovanni Battista, Eufemia, Senatore, Caterina d'Alessandria e tre angeli musicanti\", pala d'altare della Basilica di Sant'Eufemia (Milano).\n\u00c8 dibattuta l'attribuzione a Marco d'Oggiono di alcune delle pi\u00f9 celebri opere leonardesche, quali il \"Ritratto di giovane della famiglia Archinto\", della National Gallery di Londra, il \"Cristo giovinetto\" del Museo L\u00e1zaro Galdiano di Madrid, il \"Ritratto di giovane\" di Brera e svariati altri.\nMor\u00ec di peste nel 1524 a Milano, titolare di un'affermata bottega che contava numerosi allievi e di consistenti propriet\u00e0, frutto della lunga e fortunata carriera del pittore."}
{"id": "653094", "revid": "125085963", "url": "https://it.wikipedia.org/wiki?curid=653094", "title": "Sergio Cola", "text": "Biografia.\nLaureato in Giurisprudenza, svolge l'attivit\u00e0 di avvocato.\nnel 1994 \u00e8 eletto alla Camera dei deputati.\nNel 1996 \u00e8 confermato alla Camera dei deputati per Alleanza Nazionale.\nNel 2001 \u00e8 rieletto alla Camera dei deputati. \u00c8 membro della II Commissione (Giustizia) e del Comitato Parlamentare per i Procedimenti Di Accusa."}
{"id": "653095", "revid": "124057858", "url": "https://it.wikipedia.org/wiki?curid=653095", "title": "Pallamano Noci", "text": "La Pallamano Noci \u00e8 una societ\u00e0 italiana di pallamano maschile di Noci (BA), che disputa la stagione 2021-22 in Serie B - Area 8.\nStoria.\nLa Pallamano Intini Noci nasce nel 1976. La societ\u00e0 sportiva, con sede in Noci, paese di 20.000 abitanti a 50\u00a0km da Bari, importante centro turistico e gastronomico del sud-est barese insieme a Putignano ed Alberobello, fu fondata nel 1973 grazie al contributo di un imprenditore locale, Pietro Colucci, titolare della Vini Barsento ed alla passione di un docente di educazione fisica, il prof. Vittorio Laera, pioniere della pallamano in Puglia. \nNoci ha visto esordire la seconda societ\u00e0 di pallamano tesserata FIGH della regione con il gruppo sportivo Vini Barsento Noci appunto, collocandosi tra le primissime societ\u00e0 di pallamano tesserate in Italia. Non a caso la pallamano nocese ha contribuito a creare un notevole interesse per questa disciplina nei giovani della nostra regione organizzando tornei e manifestazioni dimostrative soprattutto nei comuni limitrofi che fanno oggi del nostro comprensorio un distretto della pallamano a rilevanza nazionale.\nNel 1978 conclusa l'esperienza della Vini Barsento, atleti e dirigenti decisero di continuare la loro avventura costituendo la societ\u00e0 sportiva Pallamano Noci che per sostenersi finanziariamente nel suo primo anno di attivit\u00e0 ricorse alla sottoscrizione popolare con la generosa risposta dei nocesi che dimostrarono tutto il loro attaccamento ai colori biancoverdi"}
{"id": "653096", "revid": "34928", "url": "https://it.wikipedia.org/wiki?curid=653096", "title": "Marco da Oggiono", "text": ""}
{"id": "653098", "revid": "81195", "url": "https://it.wikipedia.org/wiki?curid=653098", "title": "Verpa conica", "text": "Verpa conica \u00e8 un fungo ascomicete della famiglia Morchellaceae.\nDescrizione.\nCappello campanulato, scuro, margine subsinuato, sotto il gambo equalmente giallo, aschi cilindrici, spore ellissoidi. Gambo: 2,5 - 5 cm, glabro, tubulare. Ascocarpo levigatamente carnoso."}
{"id": "653099", "revid": "188116", "url": "https://it.wikipedia.org/wiki?curid=653099", "title": "Enzo Raisi", "text": "Biografia.\nLaureato in scienze politiche, master in marketing e commercio internazionale, svolge l'attivit\u00e0 di imprenditore.\nCelibe, ha una figlia, Maria Eugenia, nata nel 2003.\nAttivit\u00e0 politica.\nDirigente nazionale e vice segretario del Fronte della Giovent\u00f9 alla fine degli anni Ottanta, diviene componente del Comitato centrale del Movimento Sociale Italiano prima, e dell'Assemblea nazionale di Alleanza Nazionale poi.\nNel 1980 era a Bologna e stava per partire per il servizio militare come carabiniere; era nei pressi della stazione il 2 agosto 1980 quando esplose la bomba. Da allora, dopo lo scampato pericolo, si \u00e8 dedicato alla ricerca della verit\u00e0 su quella strage, non credendo alla verit\u00e0 processuale, e ha fatto ricerche per pi\u00f9 di dieci anni sui documenti relativi. \nViene eletto consigliere comunale di Bologna a seguito delle elezioni amministrative del 1985, del 1990, del 1994, del 1999 e del 2004: nelle prime tre occasione nelle liste del Movimento Sociale, successivamente con AN. \u00c8 stato assessore alle attivit\u00e0 produttive, commercio, turismo e relazioni internazionali al Comune di Bologna nella giunta Guazzaloca dal 1999 al 2004.\nAttivit\u00e0 parlamentare.\nNel 2001 \u00e8 eletto alla Camera dei deputati per Alleanza Nazionale nella lista proporzionale. Nel 2006 \u00e8 rieletto alla Camera dei deputati per AN, poi riconfermato nel 2008 per Il Popolo della Libert\u00e0, restando a Montecitorio fino al 2013. In tutti e tre i mandati parlamentari ha sempre fatto parte della commissione attivit\u00e0 produttive nella quale \u00e8 stato capogruppo di An, Pdl e Futuro e libert\u00e0. Ha inoltre fatto parte della commissione Mitrokhin. e della Commissione Stragi nazi-fasciste.\n\u00c8 stato relatore di molti disegni di legge connessi alla sua attivit\u00e0 di componente della commissione attivit\u00e0 produttive.\nRisulta essere stato tra i venti parlamentari pi\u00f9 produttivi della XVI legislatura in un'inchiesta pubblica riportata nel giornale la Stampa nel 2013.\nNel giugno 2009 si candida a Presidente della Provincia di Bologna, ma perde le elezioni e viene eletto Capogruppo per il Popolo della Libert\u00e0. Aderisce a Generazione Italia.\nNella direzione nazionale Pdl dell'aprile 2010 resa famosa dalla famosa frase di Fini \"che fai mi cacci\" rivolta al leader del Pdl, Raisi viene accusato, insieme a Urso e Bocchino dallo stesso premier Silvio Berlusconi di esporre al pubblico ludibrio il Pdl per aver partecipato ad alcune trasmissioni tv in cui esponeva pubblicamente le critiche sull'inattivit\u00e0 del governo rispetto al programma elettorale presentato in campagna elettorale dal Pdl di cui Raisi era dirigente.\nIl 30 luglio 2010, a seguito dell'espulsione da parte dei vertici del PdL di Fini e di altri tre deputati, Raisi si dimette dal gruppo PdL alla Camera per costituire, assieme ad altri 32 deputati, per formare il gruppo parlamentare Futuro e Libert\u00e0 per l'Italia.\nIl 9 settembre 2010, rassegna le dimissioni (primo finiano dirigente del PdL a renderle spontaneamente) da coordinatore provinciale del Popolo della Libert\u00e0 a Bologna. Il 14 ottobre 2010 viene nominato Coordinatore regionale di Futuro e Libert\u00e0 in Emilia-Romagna. \nSi candida alla Camera per FLI alle elezioni politiche del 24-25 febbraio 2013 ma non viene rieletto.\nInsieme ad alcuni suoi colleghi ex parlamentari e dirigenti di Futuro e libert\u00e0 nel 2013 fonda \"Mit modernizzare l'Italia\", un'associazione politico culturale di area di destra liberale e laica.\nAttivit\u00e0 imprenditoriale.\nDal 2006 al 2010 svolge l'attivit\u00e0 di amministratore unico del quotidiano Secolo d'Italia e sotto la sua guida viene fatta un'importante ristrutturazione che riporta il quotidiano di partito ad una situazione economica sostenibile evitandone la chiusura. \nViene nominato amministratore di un'azienda spagnola, la Easypack Solutions sl, della quale possiede il 57% delle quote.\nIn Spagna.\nNel marzo 2013 si trasferisce in Spagna, ad Alborea nel paese originario di sua madre, in Castilla la Mancha dove, oltre a mantenere l'incarico di amministratore della Easypack Solutions Sl, apre una nuova attivit\u00e0 con la Herrero Trading &amp; consulting Sl che si occupa di internazionalizzazione di imprese.\nNel 2019 viene nominato responsabile per la Spagna dell\u2019Istituto Milton Friedman."}
{"id": "653103", "revid": "36426", "url": "https://it.wikipedia.org/wiki?curid=653103", "title": "Febbre terzana", "text": ""}
{"id": "653110", "revid": "125944313", "url": "https://it.wikipedia.org/wiki?curid=653110", "title": "Banzai (film 1997)", "text": "Banzai \u00e8 un film del 1997, diretto dal regista Carlo Vanzina con Paolo Villaggio, seguito di \"Io no spik inglish\", ambientato ad Albenga, a Bangkok e in Giappone.\nTrama.\nSergio Colombo \u00e8 un affermato assicuratore, divorziato dalla moglie Paola. Conosce casualmente in un negozio Ilaria, una robusta commessa dal seno prosperoso, con la quale passa alcune belle serate. Un giorno il suo capo lo convoca per affidargli una missione importante: la firma di un contratto con la Canadian Insurance; grazie alla sua buona conoscenza dell'inglese, il capo conta su di lui per il buon esito dell'operazione dal valore di 10 milioni di dollari, con immenso dispiacere dello stesso Sergio che proprio quel giorno aveva programmato un viaggio in Costa Azzurra con Ilaria.\nA Fiumicino, per errore confonde e scambia il biglietto con un altro viaggiatore, prendendo il volo sbagliato e ritrovandosi a Bangkok. Sconvolto e costretto a mentire al capo, all'aeroporto gli affidano provvisoriamente la stanza di un lussuoso albergo, dove incontra l'italiano Pasquale che lo deruba mentre \u00e8 impegnato con una massaggiatrice grassa dalla forza sovrumana. Colombo \u00e8 ridotto cos\u00ec a giocare alla roulette russa per dei criminali locali, rimanendo vivo per un colpo di fortuna, che gli consente di scappare.\nUn ragazzo che aveva rubato droga a dei trafficanti getta la busta nella sua valigia, cos\u00ec i malviventi convinti che Colombo abbia con s\u00e9 l'eroina lo fanno pedinare da due loro complici. Giunto a Tokyo, dove Colombo attende il volo diretto per il Canada, nota i due inseguitori e sfugge si travestendosi prima da facchino, poi da lottatore di sumo, e infine da geisha. Nel momento in cui cerca informazioni su come raggiungere l'ambasciata italiana, Sergio rimane vittima delle continue burle di un traduttore automatico che far\u00e0 di tutto per non aiutarlo, venendo rintracciato dai trafficanti e di nuovo inseguito. Alla fine, senza scampo, raggiunge una metropolitana per seminare i due, ma proprio in quel momento avviene un attacco da parte di due terroristi che lanciano sulla gente bombe di gas nervino: Colombo riesce fortunatamente a ripararsi in un vagone e senza saperlo salva la vita al presidente della Japan Insurance, un magnate giapponese che per sdebitarsi gli propone un contratto da 20 milioni di dollari, il doppio della cifra che avrebbe offerto l'agenzia canadese.\nCercando di proteggere l'assegno e portarlo sano e salvo a destinazione, Colombo, sentendosi sudato, decide di cambiarsi camicia, ma mentre apre la valigia per prenderne una pulita, in quel momento, lo stesso corriere della droga viene inseguito dai trafficanti e, per salvarsi, getta di nuovo la droga nella valigia di Sergio, che viene puntualmente inseguito a colpi di pistola. In Italia, il presidente e il direttore della compagnia di assicurazioni, preoccupati per non averlo visto dopo l'atterraggio del volo, decidono di chiamarlo e scoprono che \u00e8 ancora a Bangkok.\nProduzione.\nLa prima parte del film, ambientata presso la Riviera ligure, venne girata fra Roma e Ciampino.\nIl resto della pellicola \u00e8 stato girato fra Thonburi in Thailandia e Tokyo in Giappone.\nCommenti.\nIn un'intervista concessa a Enrico Tamburini, Enrico Vanzina ha definito \"Banzai\" il film pi\u00f9 brutto tra quelli da lui sceneggiati:"}
{"id": "653114", "revid": "1305772", "url": "https://it.wikipedia.org/wiki?curid=653114", "title": "Tempio di Apollo", "text": "Templi greci e romani dedicati al dio Apollo sono:"}
{"id": "653123", "revid": "72396", "url": "https://it.wikipedia.org/wiki?curid=653123", "title": "Program status word", "text": ""}
{"id": "653127", "revid": "72396", "url": "https://it.wikipedia.org/wiki?curid=653127", "title": "Live in Japan (Red Hot Chili Peppers)", "text": "Live in Japan \u00e8 un DVD dei Red Hot Chili Peppers riguardante la loro esibizione alla \"Rock Odyssey\", festival tenutosi in Giappone nel 2004.\nIl video.\nIl concerto (25 luglio 2004), al quale hanno partecipato fra gli altri gli Aerosmith e Michelle Branch, aveva come \"location\" l'International Stadium di Yokohama.\nLa durata dell'esibizione propria dei Red Hot Chili Peppers (in tour dopo l'uscita di \"Greatest Hits and Videos\") \u00e8 di circa 60 minuti. Nel DVD sono state tagliate diverse canzoni suonate nel concerto: fra esse ci sono l'intro iniziale, \"Maybe\" di John Frusciante, \"Scar Tissue\", \"Otherside\", \"Brandy\", \"Leverage of Space\", \"Purple Stain\", \"Right on Time\", \"Red Hot Mama\" e l'assolo di Flea con la tromba."}
{"id": "653128", "revid": "599013", "url": "https://it.wikipedia.org/wiki?curid=653128", "title": "Gades", "text": ""}
{"id": "653131", "revid": "1610933", "url": "https://it.wikipedia.org/wiki?curid=653131", "title": "Corvo comune", "text": ""}
{"id": "653133", "revid": "1610933", "url": "https://it.wikipedia.org/wiki?curid=653133", "title": "Mignattino alibianche", "text": ""}
{"id": "653136", "revid": "1610933", "url": "https://it.wikipedia.org/wiki?curid=653136", "title": "Mignattino piombato", "text": ""}
{"id": "653139", "revid": "1610933", "url": "https://it.wikipedia.org/wiki?curid=653139", "title": "Usignolo di fiume", "text": ""}
{"id": "653141", "revid": "1610933", "url": "https://it.wikipedia.org/wiki?curid=653141", "title": "Rampichino comune", "text": ""}
{"id": "653144", "revid": "61798", "url": "https://it.wikipedia.org/wiki?curid=653144", "title": "Castello di Maniace", "text": ""}
{"id": "653145", "revid": "1610933", "url": "https://it.wikipedia.org/wiki?curid=653145", "title": "Bucero trombettiere", "text": ""}
{"id": "653148", "revid": "1610933", "url": "https://it.wikipedia.org/wiki?curid=653148", "title": "Tinamo tepui", "text": ""}
{"id": "653150", "revid": "125799173", "url": "https://it.wikipedia.org/wiki?curid=653150", "title": "Billy Hughes", "text": "Nato a Londra da famiglia di origine gallese, settimo premier australiano, detiene il record di presenza parlamentare ed \u00e8 stato il pi\u00f9 colorito, trasformista e anomalo politico della storia australiana; nei 51 anni di vita parlamentare, \u00e8 stato espulso da tre differenti partiti.\nI primi anni.\nIl padre di Hughes era un carpentiere alla Camera dei Lord. Hughes si stabil\u00ec a Llandudno, nel Galles, dove passava il tempo con i parenti nel borgo rurale di Montgomeryshire, acquisendo un fluente accento gallese. All'et\u00e0 di 14 anni ritorn\u00f2 a Londra e studi\u00f2 con un precettore. Giunto in Australia nel 1884 lavor\u00f2 come manovale e cuoco. Nel 1886 apr\u00ec a Sydney una libreria e si un\u00ec alla lega dei socialisti, divenendo un oratore; nel 1893 divenne un organizzatore dell'Unione di Lavoratori Australiani e si iscrisse nel nuovo partito laburista australiano.\nLa vita parlamentare.\nNel 1894 Hughes fu eletto nelle file laburiste al parlamento del Nuovo Galles del Sud e contemporaneamente conquist\u00f2 la carica di segretario del sindacato dei lavoratori portuali. Nel 1900 divenne il primo presidente dell'Unione dei Lavoratori di Waterside. L'intensa attivit\u00e0 politica e sindacale non imped\u00ec a Hughes di studiare legge e di diventare, nel 1903, avvocato. A differenza della maggior parte dei suoi colleghi di partito fu un forte sostenitore della Federazione Australiana e nel 1901 fu eletto nel primo parlamento australiano.\nDal 27 aprile al 18 agosto del 1904 Hughes guid\u00f2 il Ministero degli Esteri nel governo laburista di Chris Watson. Ministro della Giustizia nei tre governi laburisti di Andrew Fisher, Hughes fu il vero cervello politico del partito laburista del quale voleva conquistare la leadership. Ma la sua cronica dispepsia, i suoi modi aspri e il suo volatile temperamento gli resero difficile raggiungere la sua meta, meta che conquist\u00f2 quando nell'ottobre del 1915 eredit\u00f2 da Fisher la guida del partito e del governo.\nLa crisi della coscrizione.\nHughes fu un forte sostenitore della partecipazione alla prima guerra mondiale e nel 1916, dopo una visita in Gran Bretagna, si convinse della necessit\u00e0 dell'introduzione della leva obbligatoria per rendere efficace il contributo australiano allo sforzo bellico. La vasta maggioranza dei laburisti, che comprendeva l'ala cattolica e il sindacato, avversarono fortemente questa riforma e nell'ottobre del 1916, in un plebiscito voluto da Hughes, la popolazione australiana, grazie anche all'attivismo dell'arcivescovo Daniel Mannix respinse la costituzione dell'esercito di leva. \nLa sconfitta non fece desistere Hughes dalla sua battaglia, battaglia che divise la nazione e i laburisti i quali, nel novembre del 1916, deliberarono l'espulsione del premier dal partito. Per tutta risposta Hughes fond\u00f2 il partito nazional laburista, con il quale diede vita a un governo di minoranza, e contemporaneamente negozi\u00f2 con il partito liberale del Commonwealth di Joseph Cook, di orientamento conservatore, la formazione di un nuovo soggetto politico che prese il nome di partito nazionalista alla testa del quale sconfisse il partito laburista alle elezioni del 1917. Hughes, rinvigorito dal successo elettorale, promosse un nuovo referendum sull'introduzione della coscrizione obbligatoria ma fu nuovamente battuto. Come aveva promesso, a seguito della sconfitta referendaria, rassegn\u00f2 le dimissioni ma il Governatore Generale, preso atto dell'assenza di alternative politiche, gli confer\u00ec l'incarico di formare il nuovo governo.\nHughes e la conferenza di pace di Parigi.\nIn 1919, Hughes e l'ex premier Joseph Cook si recarono a Londra per preparare la conferenza di pace di Versailles. Hughes soggiorn\u00f2 a Versailles per 16 mesi sino alla firma del trattato di pace; egli chiese che la Germania pagasse forti indennizzi per il conflitto, incontrando la ferma opposizione del Presidente degli Stati Uniti Woodrow Wilson che lo defin\u00ec un pestifero verme. Riusc\u00ec a ottenere il controllo dell'ex colonia tedesca della Nuova Guinea. A dispetto del rigetto da parte della popolazione della coscrizione obbligatoria la popolarit\u00e0 di Hughes crebbe e nel dicembre del 1919 vinse con una maggioranza considerevole le elezioni politiche. Hughes fu il pi\u00f9 deciso oppositore dell'inclusione nel trattato di pace della proposta giapponese sull'uguaglianza razziale. La sua visione di un'umanit\u00e0 divisa per tipologie razziali, che rifletteva la mentalit\u00e0 dell'epoca, provoc\u00f2 il risentimento del governo giapponese verso di lui.\nL'eclisse politica.\nDopo il 1920 la stella di Hughes cominci\u00f2 ad appannarsi. Un nuovo partito, il partito agrario, rappresentava lo scontento degli agricoltori per la politica rurale dei nazionalisti. Inoltre molti conservatori, a dispetto della rottura di Hughes con i laburisti, erano convinti che il loro leader intimamente coltivasse degli ideali socialisti. Alle elezioni del 1922 il partito agrario conquist\u00f2 un buon numero di seggi e chiese, come prezzo per il sostegno a una coalizione di governo guidata dai nazionalisti, le dimissioni di Hughes. \nHughes si dimise nel febbraio del 1923 e gli successe il suo Ministro del Tesoro, Stanley Bruce. Furioso per il tradimento del suo partito, nel 1929 guid\u00f2 un gruppo di parlamentari ribelli che provocarono la caduta del governo. Questo gesto provoc\u00f2 l'espulsione di Hughes dal Partito nazionalista, da lui fondato, e lo spinse a fondare il partito australiano. Nel 1931, seppellita l'ascia di guerra, fond\u00f2 con i nazionalisti il partito dell'Australia unita (Uap) che fu guidato da Joseph Lyons.\nLa rinascita politica.\nNel 1934 Hughes divenne il Ministro della Sanit\u00e0 e del Rimpatrio nel Governo Lyons. Tra il 1934 e il 1941, nei successivi governi presieduti da Lyons e dal suo successore Robert Menzies egli fu nominato Ministro della Marina, dell'Industria e della Giustizia. Dopo la sconfitta dell'UAP nelle elezioni federali del 1940 Menzies si dimise dalla carica di premier e nell'ottobre del 1941 i laburisti di John Curtin formarono il governo. Menzies si dimise anche da leader del UAP, e Hughes, alla venerabile et\u00e0 di 79 anni, divenne il nuovo capo del suo partito. Egli guid\u00f2 il partito dell'Australia Unita alla sconfitta elettorale del 1943, a seguito della quale rassegn\u00f2 le dimissioni in favore di Menzies. Quando, per protestare contro la politica del governo laburista, nel febbraio del 1944 l'UAP ritir\u00f2 la sua delegazione dal consiglio di guerra (si era in pieno secondo conflitto mondiale) Hughes decise di disobbedire e di rientrare in quel consiglio, costringendo il partito a espellerlo.\nNel 1944 decise di aderire al neonato partito liberale australiano, fondato e guidato da Menzies, al cui interno trovarono ospitalit\u00e0 quasi tutti i movimenti di centrodestra. Egli fece parte del parlamento sino alla sua morte nell'ottobre del 1952. \u00c8 stato l'ultimo membro del primo parlamento del 1901 a rimanere in carica, e per soli 14 mesi non ha conquistato il record di permanenza in Parlamento, primato spettante a King O'Malley. Hughes \u00e8 stato anche l'ultimo premier australiano nato in Gran Bretagna. Ai funerali di Stato tributati a Hughes nella citt\u00e0 di Sydney parteciparono 450\u00a0000 persone. Oggi viene ricordato per il suo forte carattere e per la voce stridula. Pur non essendo propriamente un nazionalista, durante il primo conflitto mondiale emerse come un autentico leader di guerra e fu soprannominato il piccolo australiano. \u00c8 ricordato anche per la sua insolita politica e per la sua abilit\u00e0 diplomatica. L'ammirazione verso Hughes non \u00e8 condivisa dai laburisti, che lo chiamano \"il ratto\"."}
{"id": "653151", "revid": "1013865", "url": "https://it.wikipedia.org/wiki?curid=653151", "title": "Tizi Ouzou", "text": " \nTizi Ouzou \u00e8 una citt\u00e0 dell'Algeria, capoluogo della provincia omonima. Il suo nome viene dal berbero \"Tizi Uzezzu\" che significa \"Colle delle ginestre\": per questo motivo spesso si usa per designarla l'espressione \"la citt\u00e0 delle ginestre\". \u00c8 il capoluogo della wilaya omonima, nella regione della Cabilia, a est di Algeri.\n\u00c8 la seconda citt\u00e0 della Cabilia per numero di abitanti (dopo Bugia): nel 2004 la sua popolazione era calcolata in 120.000 abitanti. Nonostante il nome che porta, la citt\u00e0 \u00e8 ad un'altitudine poco elevata (200 m): il colle su cui si trova \u00e8 infatti di modeste proporzioni. La wilaya di Tizi Ouzou conta circa 1.100.000 abitanti, ed ha una superficie di 2.950\u00a0km\u00b2. Confina ad ovest con la wilaya di Boumerd\u00e8s, a sud con le wilaya di Bouira e Bugia (\"B\u00e9jaia\"), ad est con la wilaya di Bugia, e a nord col mar Mediterraneo.\nLa citt\u00e0.\nTizi Ouzou costituisce la capitale culturale della cosiddetta \"Grande Cabilia\" (la parte occidentale, che comprende i monti pi\u00f9 alti). Vi si parla prevalentemente il berbero, nella sua variante cabila, come lingua materna ed il francese come seconda lingua. La citt\u00e0 ha molte attrattive; giace ai piedi delle pi\u00f9 belle stazioni sciistiche dell'Algeria, Thala guilef, Tikjda, e si trova a 50\u00a0km dai rinomati centri balneari di Dellys, Tigzirt e Azeffoun.\nLa locale universit\u00e0 \u00e8 stata creata nell'anno accademico 1977-78. Nel 1980, il divieto imposto ad una conferenza di Mouloud Mammeri sulla poesia cabila antica port\u00f2 all'occupazione dell'universit\u00e0 da parte degli studenti. Lo sgombero con la forza, eseguito dalla polizia il 20 aprile 1980, diede il via alla cosiddetta \"primavera berbera\". L'universit\u00e0 di Tizi Ouzou \u00e8 stata la prima ad aprire un dipartimento di lingua e cultura amazigh (decreto ministeriale N\u00b011 del 24/01/1990). Nel 2003 vi \u00e8 stata discussa la prima tesi di dottorato in linguistica berbera.\nLa squadra di calcio di Tizi Ouzou, la Jeunesse Sportive de Kabylie (JSK), molto amata in tutta la regione perch\u00e9 a lungo \u00e8 stata l'unica dimostrazione visibile dell'orgoglio berbero, \u00e8 molto forte, ha vinto il maggior numero di scudetti (l'ultimo nel 2006) e diverse coppe d'Africa (unica squadra algerina ad imporsi in ambito continentale)."}
{"id": "653156", "revid": "125725310", "url": "https://it.wikipedia.org/wiki?curid=653156", "title": "Zingara (brano musicale)", "text": "Zingara \u00e8 la canzone che vinse l'edizione 1969 del Festival di Sanremo. Fu presentata al Festival in doppia esecuzione da Bobby Solo e da Iva Zanicchi. Quest'ultima versione \u00e8 la pi\u00f9 conosciuta anche se quella di Bobby Solo fu prima in classifica in Italia per due settimane.\n\"Zingara\", scritta da Enrico Riccardi e Luigi Albertelli, era stata proposta a Gianni Morandi che rifiut\u00f2 ma volle ugualmente partecipare alla realizzazione del disco suonando la chitarra nell'arrangiamento destinato a Bobby Solo. Il testo ruota attorno al personaggio di una zingara alla quale si chiede, con il celebre imperativo iniziale \"Prendi questa mano zingara\", di leggere nella mano la sorte di un amore.\nCome lui stesso ha dichiarato, per il testo di \"Zingara\" l'autore Luigi Albertelli si ispir\u00f2 ad un romanzo di David Herbert Lawrence, \"La vergine e lo zingaro,\" che lesse nel 1967.\n\"Zingara/Io sogno\".\nZingara / Io sogno pubblicato nel 1969 \u00e8 un 45 giri della cantante italiana Iva Zanicchi.\nEntrambi i brani vengono poi inseriti all'interno dell'album \"Iva senza tempo\" pubblicato nel maggio 1970.\nPer Iva Zanicchi si tratta della seconda vittoria al Festival di Sanremo: la prima se l'era conquistata nell'edizione del 1967 con il brano \"Non pensare a me\". Questa vittoria a Sanremo le permette di rappresentare l'Italia all'Eurofestival di Madrid con il brano \"Due grosse lacrime bianche\" dove si piazza tredicesima.\nTracce.\nLato A\nLato B\n\"Zingara/Piccola ragazza triste\".\nZingara / Piccola ragazza triste pubblicato nel 1969 \u00e8 un 45 giri del cantante italiano Bobby Solo.\nCome per la Zanicchi, anche per Bobby Solo si tratta della seconda vittoria al Festival di Sanremo: la prima se l'era conquistata nell'edizione del 1965 col brano \"Se piangi, se ridi\".\nBobby Solo ne ha interpretato anche una versione in tedesco intitolata \"Zigeunerm\u00e4dchen\".\nTracce.\nLato A\nLato B\nCover/Collaborazioni.\nNel 1969 Jos\u00e9 Guardiola incide la sua versione di \"Zingara\" (Vergara, 10.071-C), inserita nell'album del 1976 (Flash, FK - 1149).\nNel 2018 Iva Zanicchi collabora con la band siciliana Atmosfera Blu per una nuova versione del brano a ritmo di salsa. Il brano \u00e8 cantato in spagnolo ed in inglese mentre per la parte in italiano \u00e8 la Zanicchi stessa a prestare la sua voce. Per il brano \u00e8 stato presentato anche un videoclip.\nNel 1969 la canzone fu incisa e pubblicata da RCA in Argentina cantata in spagnolo da Nicola Di Bari con l'arrangiamento di Gian Franco Reverberi. Secondo lo stesso Reverberi, dopo 12 giorni la cover aveva venduto 17.000 copie."}
{"id": "653157", "revid": "767487", "url": "https://it.wikipedia.org/wiki?curid=653157", "title": "Jacques Marie Boutet", "text": "Biografia.\nDopo alcuni anni di apprendistato, debutt\u00f2 nel 1770 alla Com\u00e9die-Fran\u00e7aise. In seguito lasci\u00f2 segretamente Parigi partendo per la Svezia nel 1781, a capo di una troupe di attori francesi, alla corte del re. Fino al 1786 fu direttore del Bollhuset. Nella sua compagnia di attori vi era anche Anne Marie Milan Desguillons.\nDopo la rivoluzione francese torn\u00f2 a Parigi e alla Com\u00e9die-Fran\u00e7aise, con tutti i suoi vecchi compagni, ma si ritir\u00f2 nel 1807. Fu professore di dizione presso il Conservatorio.\nInsieme all'attrice Jeanne-Marie-Marguerite Salvetat (alias Madame Mars \"cadette\") diede alla luce Anne-Fran\u00e7oise-Hippolyte Boutet Salvetat (conosciuta professionalmente come Mademoiselle Mars), che divenne una nota attrice.\nOpere.\nHa scritto sei opere (quattro delle quali eseguite alla Com\u00e9die Fran\u00e7aise), due commedie, e quindici libretti di opere buffe. Ha pubblicato anche un romanzo storico, \"Fredgonde et Brunehaut\" (1776)."}
{"id": "653158", "revid": "46931", "url": "https://it.wikipedia.org/wiki?curid=653158", "title": "Monvel", "text": ""}
{"id": "653159", "revid": "46931", "url": "https://it.wikipedia.org/wiki?curid=653159", "title": "Jacques-Marie Boutet", "text": ""}
{"id": "653160", "revid": "46931", "url": "https://it.wikipedia.org/wiki?curid=653160", "title": "Jacques Boutet", "text": ""}
{"id": "653161", "revid": "287204", "url": "https://it.wikipedia.org/wiki?curid=653161", "title": "Campionato italiano di pallamano maschile", "text": "Il campionato italiano di pallamano maschile \u00e8 l'insieme dei tornei istituiti ed organizzati dalla Federazione Italiana Giuoco Handball.\nDalla stagione 1969-70 esiste in Italia un campionato di massima divisione maschile, che ha assunto i nomi di Serie A (dal 1969 al 1986), Serie A1 (dal 1986 al 2005) e Serie A \u00c9lite (dal 2005 al 2012); attualmente il torneo si chiama Serie A - 1\u00aa Divisione Nazionale.\nI vincitori di tale torneo si fregiano del titolo di campioni d'Italia; dall'origine a tutto il 2019 si sono tenute 50 edizioni del torneo.\nLa squadra che vanta il maggior numero di campionati vinti \u00e8 la Pallamano Trieste con 17 (l'ultimo nel 2001-02), a seguire l'Handball Club Conversano (l'ultimo nel 2010-11) e l'SSV Bozen con 5 titoli (l'ultimo nel 2018-19) e l'Handball Club Rovereto con 4 titoli (l'ultimo nel 1979-80).\nSerie A - 1\u00aa Divisione Nazionale.\n\u00c8 il massimo campionato maschile e si svolge tra 14&lt;ref name=\"Vademecum 18/19\"&gt;&lt;/ref&gt; squadre in un girone all'italiana.\nLa squadra 1\u00aa classificata al termine dei play-off \u00e8 proclamata campione d'Italia.\nLe squadre classificate agli ultimi due posti in classifica al termine della fase regolare retrocederanno in Serie A2 nella stagione successiva.\nSerie A2.\nLa Serie A2 attualmente \u00e8 il secondo livello del campionato italiano di pallamano maschile.\nVi partecipano 40 club ripartiti in tre gironi.\nSi compone di una stagione regolare in cui i club si affrontano in un girone all'italiana con partite di andata e ritorno.\nLe squadre classificate al 1\u00ba, 2\u00ba e 3\u00ba posto di ciascun girone partecipano ai playoff e le finaliste saranno promosse in Serie A - 1\u00aa Divisione nazionale nella stagione successiva.\nLe squadre classificate all'ultimo e penultimo posto di ciascun girone in classifica al termine della fase regolare retrocedono in Serie B nella stagione successiva.\nSerie B.\nLa Serie B&lt;ref name=\"Vademecum 13/14\"&gt;&lt;/ref&gt; attualmente \u00e8 il terzo livello del campionato italiano di pallamano maschile.\nLe squadre che vi partecipano saranno ripartite in gironi regionali composti da un numero variabile di squadre ciascuno.\nSi compone di una stagione regolare in cui i club si affrontano in un girone all'italiana con partite di andata e ritorno.\nLe squadre vincitrici della Serie B vengono promosse in Serie A2 nella stagione successiva.\nCampionati giovanili.\nCampionato italiano di pallamano maschile U21.\nIl Campionato italiano di pallamano maschile U21, soprannominato Youth League dal 2018, \u00e8 il campionato Under 21 a livello nazionale organizzato dal 2004. \nDopo una fase di qualificazione a gironi interregionali, il vincitore viene deciso al termine delle Finali Nazionali.\nCampionato italiano di pallamano femminile U21.\nIl Campionato italiano di pallamano femminile U21, soprannominato Youth League dal 2018, \u00e8 il campionato Under 21 a livello nazionale organizzato dal 2004. \nDopo una fase di qualificazione a gironi interregionali, il vincitore viene deciso al termine delle Finali Nazionali.\nSerie soppresse.\nFino alla stagione 2011/2012 la Serie A - 1\u00aa Divisione Nazionale era divisa in \"Serie A \u00c9lite\" e \"Serie A1\"; in passato erano previste anche una \"Serie C\" ed una \"Serie D\"; attualmente queste serie sono soppresse.\nOrganigramma.\nQuella che segue \u00e8 la struttura dei tornei con i meccanismi di promozione-retrocessione tra i vari livelli."}
{"id": "653162", "revid": "122124159", "url": "https://it.wikipedia.org/wiki?curid=653162", "title": "Tempio di Atena (Siracusa)", "text": "Il tempio di Atena \u00e8 un edificio di ordine dorico eretto a Siracusa nel V secolo a.C. dal tiranno Gelone in seguito alla vittoria contro i Cartaginesi nella battaglia di Imera.\nIl tempio era stato preceduto da un luogo di culto risalente all'VIII secolo a.C., con un altare portato alla luce negli scavi dell'inizio del XX secolo, e da un primo tempio della met\u00e0 del VI secolo a.C.\nStoria.\nGelone e la costruzione del tempio.\nL\u00ec dove ora sorge il tempio di Atena, una volta vi era un altro tempio, di et\u00e0 pi\u00f9 arcaica ma sempre in stile dorico, come confermano i reperti archeologici trovati durante gli scavi del 1912 e 1917. Si tratta di elementi architettonici, terrecotte e di una parte dell'altare, databili verso il VI secolo a.C.\nL\"'Athenaion\" venne fatto edificare, secondo gli storici, dalla dinastia tirannica dei Dinomenidi provenienti da Gela e poich\u00e9 il primo tiranno di Siracusa fu Gelone, a lui \u00e8 attribuita la costruzione del tempio nel V secolo a.C.\nEsaminando le analogie con il tempio della Vittoria che vi \u00e8 ad Imera, gli archeologi sono convinti che sia il periodo che la storiografia vada collegata all'esito positivo per i siracusani avuto dalla Battaglia di Imera nel 480 a.C.\nIl tempio era stato dedicato ad Atena, la dea della saggezza e della guerra. Ma alcuni viaggiatori storici del 1800 che hanno scritto del tempio, esprimono i loro dubbi su tale dedica a questa dea:\nAlla dea del sapere era dunque consacrato questo tempio, Minerva o Atena, testimonianza che ci \u00e8 data anche da Platone e da Ateneo di Naucrati.\nCicerone e il tempio di Minerva.\nImportante oratore e testimone di questo tempio fu il romano Marco Tullio Cicerone che ci ha lasciato grandi dettagli sulla sua composizione. Egli infatti racconta di come questo tempio fosse stato rispettato dal conquistatore di Siracusa, il generale e console Marco Claudio Marcello, e invece fosse poi stato oltremodo depredato dal pretore Gaio Licinio Verre:\nStruttura del Tempio.\nL\"'Athenaion\" era un tempio periptero esastilo (sei colonne in facciata) con 14 colonne sui lati lunghi. Il fronte presentava la contrazione degli intercolumni terminali, come soluzione canonica del conflitto angolare. Le misure complessive erano di 22 x 55\u00a0m.\nIl peristilio circondava una cella con pronao ed opistodomo, entrambi con due colonne \"in antis\".\nIl tempio fu riutilizzato come luogo di culto cristiano ed attualmente gli elementi costruttivi residui si trovano inglobati nelle strutture murarie del Duomo di Siracusa\nAttualmente ne restano visibili, sul fianco sinistro del duomo, alcune colonne e lo stilobate sul quale esse poggiavano, in calcare locale, mentre altri resti (tegole in marmo e gocciolatoi a forma di testa di leone) sono conservati nel Museo archeologico regionale Paolo Orsi. All'interno dell'attuale Duomo sono altres\u00ec ben visibili 9 colonne del lato destro del periptero caratterizzate da una entasi piuttosto accentuata, e le due antistanti la cella.\nArchitetture e decorazioni pittoriche.\nLo scudo di rame dorato.\nQuesta \u00e8 la descrizione che ne d\u00e0 Tommaso Fazello dello scudo di rame dorato posto in cima al tempio siracusano.\nDa Cicerone, che elenca gli ornamenti depredati da Verre, sappiamo che aveva decorazioni in avorio, borchie d'oro sulla porta e una serie di tavole dipinte che raffiguravano un combattimento di cavalleria tra Agatocle e i Cartaginesi e 27 ritratti dei tiranni della citt\u00e0."}
{"id": "653165", "revid": "41310", "url": "https://it.wikipedia.org/wiki?curid=653165", "title": "San Massimiliano Maria Kolbe", "text": ""}
{"id": "653168", "revid": "339392", "url": "https://it.wikipedia.org/wiki?curid=653168", "title": "Prima guerra d'Indipendenza", "text": ""}
{"id": "653169", "revid": "709565", "url": "https://it.wikipedia.org/wiki?curid=653169", "title": "Signore (personaggio)", "text": ""}
{"id": "653171", "revid": "339392", "url": "https://it.wikipedia.org/wiki?curid=653171", "title": "Terza guerra d'Indipendenza", "text": ""}
{"id": "653172", "revid": "287204", "url": "https://it.wikipedia.org/wiki?curid=653172", "title": "Valcalepio (vino)", "text": ""}
{"id": "653173", "revid": "1543377", "url": "https://it.wikipedia.org/wiki?curid=653173", "title": "Comunit\u00e0 montana Bassa Valle Elvo", "text": "La Comunit\u00e0 montana Bassa Valle Elvo \u00e8 un'ex comunit\u00e0 montana della regione Piemonte\nStoria.\nLa comunit\u00e0 montana, istituita nel 2003, \u00e8 stata soppressa nel 2009 ed \u00e8 confluita, insieme alla Comunit\u00e0 montana Alta Valle Elvo, nella nuova Comunit\u00e0 montana Valle dell'Elvo. Essa riguardava una parte della valle del torrente Elvo, che scorre nel territorio piemontese interessando la provincia di Biella.\nIl suo territorio includeva i comuni di:"}
{"id": "653174", "revid": "77990", "url": "https://it.wikipedia.org/wiki?curid=653174", "title": "Spora (micologia)", "text": ""}
{"id": "653175", "revid": "46931", "url": "https://it.wikipedia.org/wiki?curid=653175", "title": "Acapulco HEAT", "text": ""}
{"id": "653178", "revid": "34928", "url": "https://it.wikipedia.org/wiki?curid=653178", "title": "Tizi-Ouzou", "text": ""}
{"id": "653181", "revid": "2180194", "url": "https://it.wikipedia.org/wiki?curid=653181", "title": "Disforia di genere", "text": "Lincongruenza di genere \u00e8 il malessere percepito da un individuo che non si riconosce nel proprio sesso fenotipico assegnatogli alla nascita.\nL\u2019incongruenza di genere \u00e8 spesso definita, ormai erroneamente, come disforia di genere, ma precedentemente era conosciuta anche come DIG (abbreviazione di disturbo dell'identit\u00e0 di genere, nomenclatura in disuso). Il precedente termine \"disturbo\" \u00e8 stato infatti rinominato \"disforia\" nel DSM-5, a causa della stigmatizzazione che il termine disturbo comportava. Il termine disforia di genere venne introdotto nel 1971 da Donald Laub e Norman Fisk.\nL'ICD-11, pubblicato il 18 giugno 2018, ha depatologizzato la disforia di genere spostandola dal capitolo dei disturbi mentali ad un nuovo capitolo, appositamente creato, sulla salute sessuale in cui \u00e8 classificata come appunto incongruenza di genere. Viene mantenuto nell'ICD per i significativi trattamenti medici che la condizione richiede.\nLe persone con incongruenza di genere si identificano comunemente come transgender. La non conformit\u00e0 di genere non \u00e8 la stessa cosa della disforia di genere e non sempre porta a disforia o angoscia. Secondo l'American Psychiatric Association, l'elemento critico della disforia di genere \u00e8 \"angoscia clinicamente significativa\".\nLe cause dell\u2019incongruenza di genere sono sconosciute, ma l'identit\u00e0 di genere probabilmente riflette fattori genetici e biologici, ambientali e culturali. Il trattamento per la disforia di genere pu\u00f2 includere il sostegno all'espressione e al ruolo di genere dell'individuo, o il suo desiderio di terapia ormonale o intervento chirurgico. Il trattamento pu\u00f2 anche includere consulenza o psicoterapia.\nAlcuni ricercatori e persone transgender supportano la declassificazione della condizione perch\u00e9 affermano che la diagnosi patologizza la varianza di genere e rafforza il modello binario di genere.\nL'incongruenza di genere \u00e8 indipendente dall'orientamento sessuale e non va confuso con esso: infatti le donne e gli uomini transessuali possono avere qualsiasi orientamento sessuale e sentimentale, ad esempio possono essere eterosessuali, omosessuali, bisessuali o asessuali.\nL'identificazione nel sesso opposto ed il relativo disagio provocato da questa condizione possono essere avvertiti gi\u00e0 in fase preadolescenziale. Alcuni studi hanno trovato un rapporto fra orientamento sessuale e persone con transessualismo primario o secondario.\nDiagnosi.\nSecondo il DSM-IV.\nLincongruenza di genere era catalogata fra i disturbi mentali del DSM-IV (2000) (Manuale Diagnostico e Statistico dei Disturbi Mentali), fino al 18 giugno 2018, data in cui l'OMS ha depatologizzato l'incongruenza di genere spostandola dal capitolo dei disturbi mentali a un nuovo capitolo, appositamente creato, sulla salute sessuale. Viene definito transgender (per l'ottenimento del consenso per il cambio di genere) solo chi non ha psicopatologia associata, in altre parole, chi non ha un disturbo mentale.\nSecondo il DSM-IV, i criteri diagnostici per identificare l'incongruenza di genere erano i seguenti:\nSecondo il DSM-5.\nLincongruenza di genere \u00e8 catalogata nel DSM-5 (2013) in una categoria a s\u00e9 stante, ove il disturbo stesso \u00e8 la sofferenza provata dagli individui il cui sesso assegnato alla nascita non coincide col genere percepito.\nSecondo il DSM-5, i criteri diagnostici per identificare l'incongruenza di genere negli adolescenti e negli adulti sono i seguenti:\nA. Una marcata incongruenza tra il genere di cui una persona ha esperienza/esprime, e il genere assegnato alla nascita, di durata di almeno sei mesi, che si manifesta con almeno due dei seguenti:\nB. La condizione dev'essere associata inoltre a sofferenza clinicamente significativa o a compromissione del funzionamento in ambito sociale, lavorativo o in altre aree importanti.\nIl percorso di transizione.\nIn Italia il riassegnamento di genere \u00e8 regolato dalla legge 14 aprile 1982 n. 164 \"Norme in materia di rettificazione di attribuzione di sesso\". Il protocollo seguito da quasi tutte le strutture \u00e8 quello proposto dallONIG (Osservatorio Nazione sull'identit\u00e0 di Genere). Esiste per\u00f2 anche il protocollo WPATH (World Professional Association for Transgender Health), seguito in ambito internazionale. In Italia, attualmente solo dall'Azienda Ospedaliera Universitaria \"Gaetano Martino\" di Messina e dall'ex DiSEM di Genova.\nIl protocollo ONIG prevede l'affiancamento ad un sostegno psicologico per una durata minima di sei mesi, la quale ha una doppia valenza, diagnostica e terapeutica/supportiva. Una volta accertata lincongruenza di genere e si ritenga che la persona transgender sia pronta ad affrontare la seconda fase del percorso di transizione, viene esaminata l'opportunit\u00e0 di autorizzare la TOS (Terapia Ormonale Sostitutiva), in accordo con un endocrinologo.\nLo scopo della TOS \u00e8 quello di modificare i caratteri sessuali terziari, femminilizzando l'aspetto nelle donne MtF (da maschio a donna) e mascolinizzandolo negli uomini FtM (da femmina a uomo), ed inibire manifestazioni fisiche proprie del sesso biologico di appartenenza. Contestualmente all'inizio della TOS la persona transgender, sempre seguita dal supporto psicologico, passa cos\u00ec ad un'altra fase, il \"Test di vita reale\" (RLT, \"Real Life Test\"), adottando il ruolo del genere di appartenenza.\nTrascorsi due anni dall'inizio del percorso psicologico, la persona transgender che intenda cambiare i documenti e accedere alle operazioni chirurgiche dovr\u00e0 prima di tutto presentare un'istanza al tribunale della zona di residenza, attraverso un proprio legale di fiducia, portando poi in un secondo momento le dovute perizie di parte. Queste verranno utilizzate a supporto della richiesta di autorizzazione.\nGli interventi chirurgici.\nLa Riconversione Chirurgica di Sesso (RCS), anche detta \"Sex reassignment Surgery\" (SRS), \u00e8 quella serie di interventi chirurgici che una persona transgender pu\u00f2 fare, successivamente all'autorizzazione del Tribunale. \nFino al 2015, in Italia, la RCS era obbligatoria ai fini del cambio di nome e di sesso sui documenti anagrafici.\nUno dei primi casi nella storia di operazione chirurgica su una persona transgender risale al 1930, fu l'artista danese Lili Elbe.\nIncidenza.\nFonti diverse indicano stime diverse sul numero di individui con incongruenze dell'identit\u00e0 di genere:\nLa legge in Italia.\nIn Italia, dopo una mobilitazione del Movimento Italiano Transessuali e dei Radicali, che sensibilizz\u00f2 l'opinione pubblica sulla questione, si arriv\u00f2 alla legge 164 del 14 aprile 1982, recante la disciplina per la rettificazione del genere sentito e conseguentemente del nome anagrafico, a favore delle persone transgender. Questa legge, secondo gli attivisti LGBT, ha costituito per il nostro ordinamento un esempio importante di civilt\u00e0 giuridica e rispetto dei diritti fondamentali della persona. In realt\u00e0 non \u00e8 mai stata sottoposta al parere dell'opinione pubblica per rilevarne il riscontro. \nNe deriva che la legge n. 164 riconosce quindi alle persone transessuali la loro condizione ed il genere di transizione. La legge recita all'art. 3: \nNella teoria, dunque, nel caso la persona transgender non ritenga necessario l'intervento chirurgico per raggiungere l'equilibrio, in Italia \u00e8 possibile comunque ottenere il cambiamento dei dati anagrafici, come ha chiarito una sentenza del Tribunale di Roma nel 2012. Nei fatti, si \u00e8 sempre data una interpretazione rigida della legge e si \u00e8 dunque sempre ritenuto necessario l'intervento chirurgico al fine dell'adeguamento dei dati anagrafici.\nLe persone che hanno concluso, da un punto di vista legale, la transizione da un sesso all'altro possono sposarsi ed adottare.\nLa \"Piccola soluzione\" e la \" Grande soluzione\".\nCome obiettivo di massima della mobilitazione da parte del Movimento Italiano Transessuali e dei Radicali si consider\u00f2 la legge tedesca (10 settembre 1980, I, nr.1654) che prevedeva due 'tappe' chiamate \"soluzioni\":\nRecentemente in Spagna \u00e8 stata approvata una legge che consente il cambiamento del nome sui documenti senza dover intervenire chirurgicamente sul proprio corpo e senza procedure giudiziarie. I requisiti richiesti rimangono una diagnosi di \"incongruenza di genere\" e che la persona richiedente si sia sottoposta almeno da due anni a terapia ormonale, ad eccezione dei casi in cui per motivi, certificati, di salute o et\u00e0 non si possa accedere al trattamento suddetto.\nL'iter legale recente.\nLa legge 164 del 14 aprile 1982 non prevede un regolamento di applicazione, quindi -ad oggi- la procedura giudiziaria \u00e8 frutto di un'interpretazione tendenzialmente condivisa, che lascia comunque ampi vuoti. La legge non descrive una \"normalit\u00e0\" acclarata n\u00e9 una \"diversit\u00e0\" certa da correggere, non si esprime in modo rigoroso e restrittivo, quindi d\u00e0 luogo alla possibilit\u00e0 di non uniformarsi del tutto agli stereotipi di genere.\nSi pu\u00f2 osservare che non \u00e8 semplice eliminare ogni traccia che riguardi il nome ed il sesso originari, nonostante sia questa un'intenzione alla base della legge: i curricula scolastici ed accademici, alcuni attestati e certificazioni in alcuni casi non sono riscrivibili. I diplomi di Laurea e di scuole superiori, tuttavia, sono ottenibili su pergamena originale con il nuovo nome anagrafico, richiedendoli, previa documentazione di sentenza di tribunale attestante l'avvenuto cambio di sesso, ai Provveditorati degli Studi, ai Conservatori di musica, ecc. Le vecchie pergamene saranno contestualmente distrutte a carico degli ufficiali pubblici. Nel caso di figli biologici non \u00e8 automatica la ri-certificazione.\nDa luglio 2017 si pu\u00f2 ottenere il cambio di sesso anagrafico anche senza alcun intervento chirurgico. Lo ha stabilito la Corte costituzionale con sentenza n. 180. La prevalenza della tutela della salute dell'individuo sulla corrispondenza fra sesso anatomico e sesso anagrafico, \u201cporta a ritenere il trattamento chirurgico non quale prerequisito per accedere al procedimento di rettificazione (come sosteneva il Tribunale di Trento) ma come possibile mezzo, funzionale al conseguimento di un pieno benessere psicofisico\u201d."}
{"id": "653183", "revid": "767487", "url": "https://it.wikipedia.org/wiki?curid=653183", "title": "U-Carmen", "text": "U-Carmen \u00e8 un film del 2005, diretto dal regista Mark Dornford-May."}
{"id": "653185", "revid": "1005847", "url": "https://it.wikipedia.org/wiki?curid=653185", "title": "Stefano Saglia", "text": "Biografia.\nStefano Saglia vive a Brescia. Inizia a far politica giovanissimo nel Fronte della Giovent\u00f9 di Brescia esprimendo posizioni anticapitaliste all'interno della corrente rautiana del MSI. Giornalista professionista, ha sempre avuto un particolare interesse per le materie economiche e per il rapporto esistente tra attivit\u00e0 produttive, formazione e problematiche sociali.\nDal 1995 al 2000 \u00e8 stato Dirigente presso l'Ufficio di Presidenza del Consiglio Regionale della Lombardia. Nel 1995, approda a soli 24 anni al Consiglio Provinciale di Brescia, dal 1999 al 2001 ne \u00e8 Vice Presidente per poi ricoprire l'incarico di Assessore al Lavoro e alle Attivit\u00e0 Produttive. Dal 1997 al 2008 \u00e8 stato Presidente Provinciale di Alleanza Nazionale a Brescia.\nEletto per la prima volta deputato alla Camera dei Deputati nel maggio del 2001, \u00e8 stato confermato nelle Elezioni Politiche sia del 2006 con Alleanza Nazionale, che del 2008 con il PDL. Nella XV Legislatura \u00e8 stato Vice Presidente della Commissione Attivit\u00e0 Produttive della Camera e ha ricoperto il ruolo di vicecoordinatore del dipartimento economico di Alleanza Nazionale, nonch\u00e9 di responsabile del settore Energia di Alleanza Nazionale.\n\u00c8 tra i fondatori dell'Intergruppo Parlamentare sulla Sussidiariet\u00e0. Relatore alla Camera di importanti riforme tra le quali il riassetto del settore energetico in Italia, la legge sulla tutela del Risparmio e quella sull'Impresa Sociale. Rieletto nelle Politiche del 2008 alla Camera per il Popolo delle Libert\u00e0, \u00e8 Presidente della XI Commissione Lavoro Pubblico e Privato fino all'aprile 2009.\nViene nominato Sottosegretario di Stato allo Sviluppo Economico il 30 aprile 2009. Riceve le deleghe dal ministro Claudio Scajola in materie di competenza del Dipartimento Energia, nonch\u00e9 in materie inerenti mercato, concorrenza, consumatori, vigilanza e normativa tecnica. Saglia \u00e8 anche delegato alla Presidenza del CNCU, Consiglio Nazionale consumatori ed Utenti. Nel 2010 riceve il riconoscimento \"\"Uomo dell'anno\" dell'energia\" dal giornale Staffetta quotidiana della Rivista Italiana del Petrolio e da Fondazione Energia.\nA novembre 2013, con lo scioglimento del Popolo della Libert\u00e0, aderisce al Nuovo Centrodestra di Angelino Alfano.\n\u00c8 sposato con Paola Vilardi, esponente bresciana di Forza Italia e gi\u00e0 assessore del Comune di Brescia (2008-2013).\nAd agosto 2018, su proposta del Governo Conte I, \u00e8 nominato nel Collegio dell'Autorit\u00e0 di Regolazione per Energia Reti e Ambiente per il settennato 2018-2025."}
{"id": "653194", "revid": "767487", "url": "https://it.wikipedia.org/wiki?curid=653194", "title": "Veronika Voss", "text": "Veronika Voss (\"Die Sehnsucht der Veronika Voss\") \u00e8 un film drammatico del 1982 diretto da Rainer Werner Fassbinder e interpretato da Rosel Zech, liberamente ispirato agli ultimi anni dell'attrice tedesca Sybille Schmitz.\nIl film conclude la cosiddetta \"BRD-Trilogie\" di Fassbinder, dopo \"Il matrimonio di Maria Braun\" del 1979 e \"Lola\" del 1981, incentrata su tre diverse figure femminili nella Germania del secondo dopoguerra. \u00c8 stato presentato in anteprima alla 32\u00aa edizione del Festival di Berlino, dove si \u00e8 aggiudicato l'Orso d'oro.\nTrama.\nMonaco di Baviera, 1955. Veronika Voss \u00e8 una ex diva della Universum Film AG ormai dimenticata, che vive nell'ossessione del suo passato e dalla sua celebrit\u00e0. Una sera incontra il giornalista sportivo Robert Krohn ed \u00e8 fortemente attratta da lui. Nonostante Robert sia gi\u00e0 impegnato con Henriette, i due iniziano una storia d'amore. Veronika \u00e8 una donna affascinante, ma Robert capisce presto che il suo comportamento \u00e8 strano e mutevole, a volte euforico, a volte disperato. Nel tentativo di aiutarla scopre che la donna \u00e8 praticamente prigioniera della sua neurologa, la dottoressa Katz, che la tiene segregata nella sua clinica privata approfittando della sua dipendenza dalla morfina per impadronirsi dei suoi beni.\nPer verificare i suoi sospetti, Robert convince Henriette ad andare dalla dottoressa Katz, fingendosi una ricca donna affetta da depressione. Quando la neurologa le rilascia una prescrizione a base di oppiacei, Henriette cerca di avvisare disperatamente Robert, ma una macchina la travolge uccidendola. Veronika, lasciata da sola nel giorno del Venerd\u00ec santo, in preda ad una crisi di astinenza ingerisce una dose letale di barbiturici. Dopo la sua morte, Robert osserva impotente la dottoressa Katz e i suoi collaboratori brindare al tragico evento.\nProduzione.\nFassbinder, ammiratore di Sybille Schmitz che considerava tra le dieci migliori attrici al pari di star di Hollywood come Joan Crawford e Vivien Leigh, aveva appreso della sua tragica fine dall'amica montatrice Juliane Lorenz. Nel maggio del 1981, durante le riprese di \"Lola\" inizi\u00f2 quindi ad abbozzare il soggetto di un film ispirato alla sua vicenda.\nIl regista svilupp\u00f2 ulteriormente la classica storia da \"crime thriller\" intrecciando quelli che riteneva i due temi principali del film che aveva in mente: \u00abUno dei temi \u00e8 la distruzione, la rovina di una persona, superficialmente un evento quasi privato; l'altro tema \u00e8 lo sfruttamento criminale dei diversi tipi di disperazione di individui eccessivamente sensibili\u00bb.\nIl materiale pass\u00f2 agli sceneggiatori Pea Fr\u00f6hlich e Peter M\u00e4rthesheimer, che nel giro di tre settimane ultimarono una sceneggiatura intitolata \"Das S\u00fcsse Sterben\" (\"Il dolce morire\"). Le riprese cominciarono a inizio autunno e proseguirono con una certa velocit\u00e0, anche perch\u00e9 Fassbinder intendeva coprire il previsto periodo di lavorazione di \"Kokain\", progetto mai andato in porto di un adattamento per il grande schermo del romanzo \"Cocaina\" di Pitigrilli.\nDal punto di vista narrativo \"Veronika Voss\" presenta analogie con \"Viale del tramonto\" (1950) di Billy Wilder, cos\u00ec come per lo stile e la fotografia di Xaver Schwarzenberger. La scelta di girare in bianco e nero, \u00abi colori pi\u00f9 belli del cinema\u00bb come aveva detto Fassbinder in una conferenza stampa della \"Berlinale\", era dettata dalla volont\u00e0 di evocare i codici estetici del passato, una tradizione partita dal cinema espressionista e che aveva lasciato il segno sullo stile visivo dei film noir americani.\nIl cast.\nSecondo il soggetto originale, la protagonista avrebbe dovuto essere interpretata da Margit Carstensen, gi\u00e0 presente in \"Le lacrime amare di Petra von Kant\", mentre per il ruolo del reporter Ewald Zweig era previsto Armin Mueller-Stahl. Nella versione finale, il ruolo di Veronika Voss \u00e8 stato interpretato da Rosel Zech mentre Mueller-Stahl ha interpretato lo sceneggiatore Max Rehbein.\nL'attore Hilmar Thate, che interpreta il giornalista sportivo Robert Krohn, era stato inizialmente scelto per quello dell'ufficiale medico Demmler mentre il ruolo della sua fidanzata Henriette \u00e8 stato interpretato da Cornelia Froboess invece che da Angela Schmid, prevista dalla stesura originale. La dottoressa Ursula Moritz, in origine assegnata a Karin Baal, \u00e8 diventata nel film la dottoressa Marianne Katz, interpretata da Annemarie D\u00fcringer.\nNel film compaiono per l'ultima volta sul grande schermo gli attori Johanna Hofer e Rudolf Platte, nel ruolo dei signori Treibel.\nOltre al cameo di Fassbinder nella sequenza iniziale, come spettatore del cinema in cui viene proiettato un vecchio film della protagonista seduta davanti a lui, fanno una breve apparizione l'attore Harry Baer (in questo caso anche assistente alla regia) e la montatrice Juliane Lorenz, fra le pi\u00f9 strette collaboratrici del regista e dal 1992 amministratore delegato della Rainer Werner Fassbinder Foundation.\nDistribuzione.\nDopo l'anteprima del 18 febbraio 1982 al Festival di Berlino il film ha partecipato ad altre manifestazioni internazionali. Il 29 agosto dello stesso anno \u00e8 stato proiettato alla Mostra del cinema di Venezia come omaggio a Fassbinder, scomparso i primi di giugno.\nSuccessivamente \u00e8 stato mostrato di nuovo alla \"Berlinale\" in occasione di due retrospettive: nel 1990 in quella dedicata ad alcuni dei film pi\u00f9 significativi delle passate edizioni (\"40 Years Berlinale\") e nel 2005 in quella dedicata alla professione e all'impatto della scenografia nel cinema (\"Settings - Locations - Scenes. Production Design &amp; Film\").\nNel 2003 la Criterion Collection ha pubblicato \"Veronika Voss\" in DVD, in un cofanetto intitolato \"The BRD Trilogy\" in cui oltre ai tre \"capitoli\" della trilogia in alta definizione sono presenti il commento sul film dello scrittore Tony Rayns, una conversazione con Rosel Zech e Juliane Lorenz e il documentario \"Dance with Death\" (\"Tanz mit dem Tod\") sulla figura di Sybille Schmitz.\nCritica.\nSecondo il critico Roger Ebert, \"Veronika Voss\" sembra riguardare \u00abla persistente attrazione della Germania per le immagini degli anni trenta, con l'estetica accuratamente coltivata della decadenza, del dominio, della perversione e della sessualit\u00e0 sinistra\u00bb. Nella sua recensione definisce lo stile visivo di Fassbinder la \"combinazione perfetta\" per il soggetto: \u00abgira nell'insolita combinazione di \"widescreen\" e bianco e nero, riempiendo lo schermo di oggetti: vestiti, gioielli, mobili, dipinti, statue... \u00e8 un film sulla vita di Veronika Voss come Veronika avrebbe potuto immaginarla in uno dei suoi incubi\u00bb.\nColonna sonora.\nLa colonna sonora del film \u00e8 stata pubblicata nel 1982 dalla Jupiter Records. Oltre a brani scritti e arrangiati dal compositore tedesco Peer Raben, include la canzone \"Memories Are Made of This\", portata al successo da Dean Martin e cantata nel film dalla protagonista durante la sua grande festa di addio. Nella sceneggiatura originale era prevista al suo posto \"Ich wei\u00df, es wird einmal ein Wunder geschehn\", gi\u00e0 eseguita dall'attrice e cantante svedese Zarah Leander nel 1942.\nAltri brani presenti nel film comprendono \"Run, Boy Run\", scritta da Lee Hazlewood ed eseguita da Sanford Clark, e \"The Battle of New Orleans\" di Jimmy Driftwood. Da notare che, sebbene il film sia ambientato nel 1955, quest'ultima \u00e8 stata pubblicata da Johnny Horton solo nel 1959.\nAdattamenti.\nNell'aprile 2013, al Teatro Sala Fontana di Milano \u00e8 andato in scena un adattamento teatrale della sceneggiatura di Pea Fr\u00f6hlich e Peter M\u00e4rthesheimer, diretto da Pasquale Marrazzo e con Raffaella Boscolo nel ruolo della protagonista."}
{"id": "653196", "revid": "486946", "url": "https://it.wikipedia.org/wiki?curid=653196", "title": "Bassa Valle Elvo", "text": ""}
{"id": "653197", "revid": "77990", "url": "https://it.wikipedia.org/wiki?curid=653197", "title": "Basidiospora", "text": ""}
{"id": "653198", "revid": "77990", "url": "https://it.wikipedia.org/wiki?curid=653198", "title": "Zigospora", "text": ""}
{"id": "653199", "revid": "1226", "url": "https://it.wikipedia.org/wiki?curid=653199", "title": "San Gaetano Thiene", "text": ""}
{"id": "653200", "revid": "77990", "url": "https://it.wikipedia.org/wiki?curid=653200", "title": "Ascospora", "text": ""}
{"id": "653202", "revid": "122711493", "url": "https://it.wikipedia.org/wiki?curid=653202", "title": "Comunit\u00e0 montana Alta Valle Elvo", "text": "La Comunit\u00e0 montana Alta Valle Elvo \u00e8 un'ex comunit\u00e0 montana della regione Piemonte.\nStoria.\nL'ente, costituitosi nel 2003, \u00e8 stato soppresso nel 2009 ed \u00e8 confluito, insieme alla Comunit\u00e0 montana Bassa Valle Elvo, nella nuova Comunit\u00e0 montana Valle dell'Elvo. Essa riguardava una parte della valle del torrente Elvo, che scorre nel territorio piemontese, interessando la provincia di Biella.\nIl suo territorio includeva i comuni di:\nLa sede dell'ente era a Graglia"}
{"id": "653204", "revid": "125955149", "url": "https://it.wikipedia.org/wiki?curid=653204", "title": "Vincenzo Nespoli", "text": "Dopo la laurea in Medicina e chirurgia, si \u00e8 interamente dedicato alrobo.\nLa carriera politica.\nMembro del consiglio direttivo di Alleanza Nazionale, nel 1994 \u00e8 eletto alla Camera dei Deputati.\nNel 1996 si candida alla Camera nel collegio di Afragola: sostenuto dal Centro-destra, ottiene il 44.5% dei voti e viene sconfitto dal rappresentante dell'Ulivo Domenico Tuccillo.\nAlle elezioni politiche del 2001 \u00e8 rieletto alla Camera nella \"quota proporzionale\" della \"circoscrizione Campania 2\", nelle liste di Alleanza Nazionale.\nAlle elezioni politiche del 2006 viene eletto ancora una volta alla Camera dei deputati nella \"circoscrizione Campania 1\". \u00c8 vicepresidente della giunta delle elezioni e membro della IX commissione (Trasporti, poste e telecomunicazioni).\nAlle elezioni politiche del 2008 viene eletto al Senato della Repubblica nelle liste del Il Popolo della Libert\u00e0, in \"regione Campania\", e contemporaneamente, al secondo turno, sindaco della citt\u00e0 di Afragola, sconfiggendo il candidato di centro-sinistra, l'urbanista Francesco Domenico Moccia, assessore provinciale. La giunta del Senato conferm\u00f2 la compatibilit\u00e0 delle due cariche di senatore e sindaco nonostante il diverso avviso della Corte costituzionale.\nNon \u00e8 stato ricandidato in Parlamento alle elezioni politiche italiane del 2013. Cessa dal mandato di sindaco, a scadenza naturale, il 10 giugno 2013.\nProvvedimenti giudiziari.\nNel 2010, Nespoli \u00e8 stato indagato dalla Procura di Napoli per concorso in voto di scambio, concorso in fatti di bancarotta fraudolenta, concorso in bancarotta e concorso in riciclaggio, nell'ambito di un'inchiesta sul fallimento di una ditta di vigilanza e sulla distrazione di fondi verso alcune operazioni immobiliari di una societ\u00e0 riconducibile alla moglie; terminata la XVI legislatura, venuta meno l'immunit\u00e0 parlamentare, \u00e8 divenuto esecutivo un provvedimento di obbligo di dimora nel comune di Afragola.\nSuccessivamente \u00e8 stato condannato a 5 anni in primo e in secondo grado per bancarotta fraudolenta; la sentenza \u00e8 stata annullata il 3 maggio 2019 con rinvio ad altra sezione. Il 26 febbraio 2020, \u00e8 stato condannato in primo grado a otto anni di reclusione e alla confisca di circa 1,7 milioni di euro per bancarotta fraudolenta e riciclaggio; \u00e8 stato comunque assolto dall'accusa di voto di scambio. Nespoli ha rinunciato alla prescrizione in riferimento al reato di bancarotta e ha annunciato ricorso."}
{"id": "653206", "revid": "228587", "url": "https://it.wikipedia.org/wiki?curid=653206", "title": "Valcalepio (disambigua)", "text": ""}
{"id": "653207", "revid": "1993636", "url": "https://it.wikipedia.org/wiki?curid=653207", "title": "Wilaya", "text": "Wilaya (, pl. \"wil\u0101y\u0101t\", o le denominazioni derivate da esso, per esempio il turco vilayet o eyalet, il persiano \u0648\u0644\u0627\u06cc\u062a, vel\u00e2yet, il swahili \"wilaya\", l'uzbeco viloyat) si riferisce a un determinato livello di divisione amministrativa; a seconda dei casi pu\u00f2 essere tradotto come \"stato\", \"regione\", \"provincia\" o \"distretto\". La parola araba deriva dalla radice &lt;w-l-y&gt;, che significa \"amministrare\", \"governare\", da cui deriva anche \"w\u0101l\u012b\", \"governatore\". La si trova (nelle sue varianti) in moltissimi paesi dell'Africa (soprattutto Nordafrica e Africa orientale) e dell'Asia (incluse alcune zone del Sudest asiatico), in generale laddove vi sia stata un'influenza della cultura islamica. Fra l'altro, storicamente, erano chiamate in questo modo le province dell'Impero Ottomano.\nUso in specifici Paesi.\nIn Kenya (Wilaya) i distretti sono stati aboliti e sostituiti dalle contee e dalle subcontee.\nIn altri casi ancora, il termine viene usato informalmente per riferirsi a un'area geografica, senza connotazioni amministrative; due esempi sono l'Indonesia e l'Iran. Un caso particolare \u00e8 costituito dalle lingue hindi e urdu, dove la parola \"vilayet\" indica una qualsiasi nazione straniera.\nL'Eyalet nell'Impero ottomano.\nDivisioni dell'Impero ottomano in Eyalet."}
{"id": "653209", "revid": "41310", "url": "https://it.wikipedia.org/wiki?curid=653209", "title": "Santa Germana Cousin", "text": ""}
{"id": "653215", "revid": "8596", "url": "https://it.wikipedia.org/wiki?curid=653215", "title": "Marty - Vita di un timido", "text": ""}
{"id": "653219", "revid": "1305772", "url": "https://it.wikipedia.org/wiki?curid=653219", "title": "Sakai", "text": ""}
{"id": "653221", "revid": "110157", "url": "https://it.wikipedia.org/wiki?curid=653221", "title": "Oblast' di Kam\u010datka", "text": "L'oblast di Kam\u010datka \u00e8 stata un'oblast' della Russia, situata nell'estremo oriente della Russia, bagnata ad est dall'oceano Pacifico e dal mar di Bering e ad ovest dal mar di Ohotsk.\nFu conquistata dai russi nel 1732.\nCostituiva la parte meridionale della penisola omonima, era prettamente montuosa (Klju\u010devskaja Sopka 4.750\u00a0m e Korjakskaja Sopka 3.456\u00a0m le cime pi\u00f9 alte) e conta un unico fiume importante (Kam\u010datka).\nIl sottosuolo offriva ricchi giacimenti minerari (ferro, rame, oro, carbone e petrolio).\nIl clima \u00e8 freddo e la scarsa popolazione, per circa la met\u00e0 concentrata nella capitale, si dedicava alla pesca, all'allevamento delle renne ed alla caccia.\nCapitale dell'oblast' era la citt\u00e0 di Petropavlovsk-Kam\u010datskij (230.000 abitanti) sulla costa orientale della penisola. Importante porto commerciale e peschereccio con industrie alimentari e meccaniche. Fondata da Bering nel 1740 possiede l'unico aeroporto della penisola ed un noto Istituto di oceanografia.\nAltri centri abitati, noti per la pesca sono: Ossora, Korf, Ozernovskij e Kamenskoe.\nIl primo gennaio del 2007 \u00e8 entrata in vigore una modifica amministrativa che ha fuso l'oblast' della Kam\u010datka con il circondario dei Coriacchi, riunendo cos\u00ec tutta la penisola in un'unica entit\u00e0 amministrativa denominata Kraj di Kam\u010datka."}
{"id": "653222", "revid": "767487", "url": "https://it.wikipedia.org/wiki?curid=653222", "title": "Billy Cobham", "text": "Cobham ha saputo spaziare da un genere all'altro senza porre alcun limite alla sua musica e ci\u00f2 \u00e8 dimostrato da una vasta discografia e dalle numerose collaborazioni con artisti provenienti da tutto il mondo. Dalla fine degli anni sessanta ha rivoluzionato il modo di concepire le parti destinate alla batteria, apportando forza creativa all'ambito ritmico e quindi \u00e8 riconosciuto come uno tra i pi\u00f9 grandi e pi\u00f9 virtuosi batteristi per la sua potenza e tecnica percussiva.\nHa raggiunto l'apice della fama a met\u00e0 degli anni settanta divenendo uno dei musicisti pi\u00f9 ambiti e imitati nell'ambito jazz, fusion e rock; \u00e8 stato insignito con il \"World Class Master\", premio alla carriera che viene consegnato a quei musicisti che con passione hanno portato un contributo all'arte della musica avendo anche innumerevoli collaborazioni.\nBiografia.\nNato a Panama, a 3 anni con tutta la famiglia si trasferisce a New York dove frequenta la High School of Music and Art, diplomandosi nel 1962.\nAlla domanda su quali fossero state le tecniche dei batteristi da lui maggiormente studiate rispose: \nL'esordio nel mondo del jazz.\nTerminati gli studi entra nella banda dell'esercito degli Stati Uniti e vi rimane dal 1965 al 1968. Dopo il congedo Cobham viene contattato dal pianista Horace Silver ed entra nel suo gruppo per circa un anno; vi rimane otto mesi, durante cui partecipa a molti concerti di cui rimangono alcune registrazioni video, disponibili anche in rete. Nello stesso periodo suona e registra con il sassofonista Stanley Turrentine, l'organista Shirley Scott, e con George Benson.\nNel 1969 si unisce al gruppo jazz rock Dreams di cui fanno parte i fratelli Randy e Michael Brecker e il chitarrista John Abercrombie.\nIn contemporanea lo chiama Miles Davis e lo fa suonare con lui in diversi dischi tra cui \"A Tribute to Jack Johnson\" e il celebre \"Bitches Brew\" che in un certo senso ha dato vita alla fusion. In alcuni dischi del trombettista Cobham \u00e8 \"uncredited\", ci\u00f2 \u00e8 dovuto ai problemi contrattuali dell'epoca e alle relative concessioni da parte delle case discografiche.\nIl periodo Mahavishnu.\nNel 1971 lui e il chitarrista John McLaughlin lasciano Miles Davis e formano la Mahavishnu Orchestra che presto passer\u00e0 alla storia con due storici dischi. A partire dal brano di apertura \"Meeting of the Spirits\" di \"The Inner Mounting Flame\", emergono subito un'energia e una tecnica fuori dal comune e nasce cos\u00ec un nuovo linguaggio musicale.\nQuesta esperienza gli porter\u00e0 fortuna e successo perch\u00e9 da quel momento in tanti chiederanno la sua collaborazione.\nEsistono molti bootleg e video dei concerti dei tour europeo ed americano, oggetti molto ricercati tra fan.\nIl sodalizio tra i componenti della Mahavishnu Orchestra si dissolve dopo soli 4 anni a causa di conflitti artistici ben spiegati nel libro \"\". Billy Cobham aveva gi\u00e0 in mente di iniziare la sua carriera come solista perch\u00e9 la difficolt\u00e0 dei brani a cui era sottoposto lo faceva sentire sotto pressione, avvertiva la necessit\u00e0 di sentirsi pi\u00f9 libero.\nNel 1973 dopo \"Inner Mounting Flame\" e il successivo \"Birds of Fire\" la Mahavishnu Orchestra inizia le registrazioni di \"The Lost Trident Sessions\" che a causa delle divergenze notevoli tra McLaughlin e Jan Hammer non verr\u00e0 mai pubblicato fino al 2002; in questo album si notano gi\u00e0 alcuni \"pattern\" che Cobham inserir\u00e0 in \"Spectrum\".\nSpectrum e gli anni settanta.\n\u00c8 sempre nel 1973 che in un momento di grande creativit\u00e0 e libert\u00e0 artistica esce \"Spectrum\", unanimemente considerato il suo miglior album, e uno degli album \"jazz-rock\" pi\u00f9 venduti di tutti i tempi. Cos\u00ec si fa conoscere al mondo come il batterista che univa la scuola e gli arrangiamenti del jazz all'energia del rock.\n\u00c8 enorme il contributo innovativo di quest'album al genere fusion: in esso emergono parti futuristiche e introspettive che antecedono brani ormai divenuti \"standard\" come \"Stratus\" o \"Red Baron\". Non \u00e8 casuale la scelta del virtuoso Tommy Bolin, cardine fondamentale del disco, e quella di altri musicisti di notevole caratura universalmente riconosciuti come Ron Carter, Lee Sklar, Jan Hammer.\nNegli anni 70 Cobham continua comunque a fare da session man lavorando intensamente anche alla realizzazione di brani composti per film e serie televisive come \"Shaft\" di Isaac Hayes, \"Mission Impossible\" di Lalo Schifrin e molte altre.\nImportante \u00e8 la collaborazione con George Duke, presente in molti suoi dischi come \"A Funky Thide of Sings\" o \"Life &amp; Times\" usando talvolta lo pseudonimo di \"Dawilli Gonga\". Probabilmente la sua migliore performance \u00e8 quella del Montreux Jazz Festival nel 1976 con Alphonso Johnson e John Scofield e lo stesso George Duke. Da questa collaborazione uscir\u00e0 Billy Cobham / George Duke Band live in Europe.\nMolto importanti per la carriera di Cobham sono gli album: \"Crosswinds\", Total Eclipse e il mistico \"Inner Conflicts\".\nNel 1977 Cobham passa all'etichetta CBS che lo rende maggiormente accessibile a progetti pi\u00f9 commerciali. In questi anni produce degli album che mirano alla piacevolezza di ascolto, caratterizzati da una minuziosa pulizia della registrazione e da arrangiamenti raffinati con groove \"disco\": \"Magic/ Symplicity of Expression Depth Of Though\" che contengono brani melodici come \"Bolinas\", \"Pocket Change\" e dei brani pi\u00f9 impegnativi dal punto di vista tecnico che conservano lo stile esplosivo: \"La Guernica\" e \"On A Magic Carpet Ride\" contenuta nell'album \"Magic\". In questo gruppo di album alla fine degli anni settanta incide \"B.C\" che contiene anche due brani cantati come \"Mendocino\" e \"I don't wanna be without you\".\nOltre agli album che lo vedono come leader, rimane notevolmente attivo come session drummer e si focalizza su questa opportunit\u00e0 ancor pi\u00f9 alla fine degli anni settanta. John McLaughlin nel 1978 sceglie di nuovo il suo tocco in Electric Guitarist che segna l'inizio di un nuovo periodo per la fusion. I due leader non suonavano insieme nello stesso album dal 1973 (\"Love Devotion Surrender\" di Santana / McLaughlin), se si esclude la loro presenza nell'album \"School Days\" di Stanley Clarke pur non registrando insieme nello stesso brano. Sempre nel 1978 esce un album live dal titolo \"AliveMutherForYa\" dove Cobham in piena forma suona insieme ad Alphonso Johnson, Tom Scott, Steve Khan, e Mark Soskin. Nel disco sono contenuti in versione live 2 brani dall'album \"Magic\"(1977) dello stesso Cobham.\nGli anni ottanta.\nAlla fine del 1979 Billy si trova ad Englewood Cliffs nel New Jersey per registrare il disco New York Slick di Ron Carter. Tra i due c'\u00e8 sempre stata una grande collaborazione e un'intesa sin dalle partecipazioni in numerosi album di stelle jazz gi\u00e0 affermate. Infatti nei primi anni ottanta si vedono insieme in numerosi concerti con Herbie Hancock nel celebre Trio Hurricane e compaiono insieme nell'album Uptown Conversation dello stesso Ron Carter.\nDal 1980 realizza con l'etichetta CBS nuove collaborazioni e situazioni musicali, suonando dal vivo con i Grateful Dead, Jack Bruce, e perfino nella Saturday Night Live band. Il progetto parallelo Bobby &amp; the Midnites dei Grateful Dead lo vede nuovamente impegnato con la band.\nNel 1982 registra tre album per l'etichetta Elektra con la nuova formazione da lui creata e denominata Glass Managerie (con l'esordiente Mike Stern, Gil Goldstein, Tim Landers, Michael Urbaniak). Inoltre viene pubblicato un disco live \"Flight Time\" con la presenza del pianista Don Grolnick, che \u00e8 l'autore del brano \"The Whisperer\" incluso nell'album.\nNel 1984 dopo sei anni John McLaughlin vuole nuovamente la sua partecipazione all'album \"Mahavishnu\" che conserva ancora il nome del gruppo che li aveva resi celebri Mahavishnu Orchestra. Sar\u00e0 spesso ospite in trasmissioni televisive europee tra cui quella alla trasmissione di RAIUNO Fantastico nel 1986 in cui lui e Tullio De Piscopo vengono accolti da un pubblico caloroso e si esibiscono in un \"Drum Contest\" in diretta. Al termine dello show gli spettatori li acclamano con una lunga ovazione, evento presente oltre che negli archivi Rai anche in un video ospitato su YouTube (vedere collegamenti esterni di questa pagina).\nRegistra per la GRP Records \"Powerplay\", \"Picture This\", \"Warning\" album orientati sempre di pi\u00f9 commercialmente in cui l'artista si avvicina all'elettronica con un ritorno alle origini dalle sonorit\u00e0 che ricordano l'Africa miscelato all'uso di strumentazioni e suoni digitalizzati. Caratteristica originale di questi tre album \u00e8 che sono concepiti per essere reinterpretati e suonati dal vivo. Cobham ritorner\u00e0 ospite alla RAI nel dicembre del 1987 e gli verr\u00e0 dedicata una settimana di interviste al programma televisivo D.O.C di Renzo Arbore condotto da Geg\u00e8 Telesforo.\nNel 1988 viene contattato da Peter Gabriel per la creazione della colonna sonora del film \"L'ultima tentazione di Cristo\" diretto da Martin Scorsese; Cobham in una intervista rivel\u00f2 che un pomeriggio fu chiamato da Gabriel che aveva qualche problema con alcune tracce della colonna sonora e quella stessa sera le tracce di batteria vennero registrate di getto basando il tutto sull'improvvisazione.\nNegli anni successivi continua i suoi tour internazionali, assorbendo una dose vitale di World Music.\nDal 1990 al 2005.\nDopo essere andato in tour con Peter Gabriel alla fine degli anni 80, dal 1990 al 91 si dedica a diverse collaborazioni e concerti in tutto il mondo suonando anche al WOMAD festival organizzato da Peter Gabriel, sempre nel 1991 esce il video didattico \"Drums By Design\" in cui si possono ammirare la notevole preparazione tecnica, la creativit\u00e0 e la musicalit\u00e0 di Billy Cobham, nel 1992 esce l'album \"By Design\" con partecipazioni illustri come Larry Coryell, Sheila Escovedo, Ernie Watts, e Brian Bromberg.\nNel 1994 prodotto da Stanley Clarke esce l'album \"Live at the Greek\" dove Cobham voluto dallo stesso Clarke sar\u00e0 invitato a suonare con amici come Larry Carlton, Deron Johnson e Najee, album live dove vengono interpretati brani storici come All Blues di Miles Davis e Goodbye Pork Pie Hat di Charlie Mingus, ma l'album include anche una versione del classico \"Stratus\" dello stesso Cobham con due soli da parte di Larry Carlton e Najee.\nIspirato da un soggiorno in Brasile registra l'album \"The Traveler\" che esce nel 1994, ma che in realt\u00e0 contiene brani registrati nel novembre 1983 al Real World Studios di propriet\u00e0 di Peter Gabriel. Nel 1996 forma una quartetto orientato maggiormente ai suoni acustici chiamato \"Nordic\" con tre musicisti norvegesi, con cui registra due album \"Nordic\" e \"Nordic/Off Color\". Nello stesso anno si concentra su un progetto prodotto in Germania formando insieme al chitarrista Bill Bickford e al bassista Wolfgang Schmid il trio fusion \"Paradox\" da cui prende il nome anche l'album stesso, successivamente nel 1998 il trio realizzer\u00e0 un secondo album live intitolato \"First/Second\". Nel 1998 esce anche un album solista dal titolo \"Focused\" in cui suonano tra gli altri insieme a Cobham il trombettista Randy Brecker, e Gary Husband alle tastiere, nello stesso anno Cobham collabora nuovamente con alcuni elementi della band Grateful Dead e con la partecipazione del bassista Alphonso Johnson registra \"Jazz is Dead/Blue Light Rain\".\nPer tutti questi anni Cobham mantiene la sua attivit\u00e0 incessante di \"touring\" come leader o con musicisti noti al mondo jazz, tra cui Kenny Barron e l'amico di vecchia data Ron Carter, infatti con questi ultimi realizza a cavallo tra il 2001 e il 2002 l'album \"The Art of Three\" un suo particolare progetto che produce insieme all'etichetta tedesca \"In and Out records\" con l'intento di raggiungere le nuove generazioni e naturalmente destinato anche ai cultori del genere il jazz pi\u00f9 classico. Seguiranno i lavori \"The Art of Five\" (2002/2003) con la partecipazione del sassofonista Donald Harrison. Nel frattempo escono molteplici antologie e raccolte che tentano di sintetizzare e selezionare il grande lavoro discografico.\nNel 2001 Cobham produce in collaborazione con i fratelli Nicolosi, alias \"Novecento storica band italiana degli anni 80, l'album di grande successo mondiale \"Drum'n'Voice-All that Groove\" con grandi partecipazioni fra le quali Randy e Michael Brecker; l'album venne stampato in tutto il mondo ed ottenne un ottimo successo di pubblico.\nContemporaneamente ai progetti jazz Cobham alterna negli stessi periodi progetti paralleli editi sempre dalla \"In and Out records\" dedicati ad una sorta di nuova fusion che tende a miscelare i suoni caraibici con il rock e il jazz, da qui Cobham d\u00e0 vita ai Culturemix che realizzano il primo album nel 2002 intitolato per l'appunto \"Culture Mix\" seguito nel 2004 da \"Colours\", sempre nel 2004 Cobham viene contattato dal chitarrista Frank Gambale per registrare l'album di quest'ultimo dal titolo \"Raison D'\u00catre\", quindi Cobham vola da Mosca a Los Angeles per le sedute di registrazione da cui ne uscir\u00e0 un album fusion.\nDal 2006 ad oggi.\nIl 2006 vede Cobham pi\u00f9 impegnato che mai: escono diversi lavori, realizza l'album \"Drum'n voice 2\" prodotto da Nicolosi productions, che sull'onda del precedente \"Drum'n'Voice-All that Groove\" sfrutta la formula delle partecipazioni straordinarie con ospiti come Jan Hammer, Buddy Miles, John Patitucci, Jeff Berlin, Dominic Miller, Mike Lindup, Airto Moreira, Frank Gambale, Brian Auger, Dario Chiazzolino, Guy Barker e i Novecento.\nA questo disco seguir\u00e0 un tour in giro per l'Italia.\nRilascia in questo periodo un'intervista.\nRiprendendo il filone della collana dedicata al jazz classico esce nel 2006 \"The Art of Four\" (sempre con Carter e Harrison) dedicato alla memoria del pianista James Williams che figura nell'album, Nota: Alcune delle registrazioni dell'album risalgono ad un tour estivo del 2001.\nAncora nel 2006 Billy Cobham realizza in collaborazione con l'arrangiatore/compositore inglese Colin Towns e con la HR-BigBand un tributo alla Mahavishnu orchestra, un progetto live intitolato \"Meeting of the Spirits - a celebration of the Mahavishnu orchestra\" edito dall'etichetta (IN and OUT records).\nDi recente \u00e8 uscito il film-documentario Sonic Mirror dedicato all'impegno umanitario di Billy Cobham per i bambini che hanno difficolt\u00e0 sociali nel Sud America. Il suo ruolo \u00e8 trasmettere un messaggio di armonia e di forza attraverso il ritmo.\nNel 2007 riprende l'idea di riportare in tour il suo capolavoro \"Spectrum\", infatti \u00e8 stato di recente impegnato nell'US Spectrum Tour con Dean Brown, Brian Auger e Baron Browne, nel frattempo alterna alcuni concerti con i Culturemix, senza tralasciare un disco del pianista milanese Massimo Colombo dal titolo \"Caravaggio\" in cui Cobham suona accompagnato al basso da Jeff Berlin.\nNel 2008 realizza un disco con la band cubana ASERE dal titolo \"Billy Cobham &amp; Asere\nDe Cuba Y De Panama\" un lavoro che riporta Cobham alle sonorit\u00e0 della madre patria.\nIl suo nuovo album studio da solista \u00e8 \"Fruit From The Loom\" (2008) album che inizialmente \u00e8 stato venduto solo on line e di recente stampato in CD (import).\nNel 2008 Cobham realizza un album con la Orrenmaa Band, una band originaria di Helsinki; nell'album inoltre partecipa la sezione fiati della storica funk band Tower Of Power, il titolo dell'album \u00e8: Orrenmaa Band - Feat. Billy Cobham &amp; Tower Of Power Horns - Make My Day\"\nA seguire nel 2009 Billy Cobham collabora con il chitarrista fusion Hiram Bullock per un progetto/tributo al chitarrista Jimi Hendrix, L'album porta il titolo: \"Hiram Bullock Plays the Music of Jimi Hendrix with Billy Cobham and WDR Big Band Koln\".\nNel 2010, esce \"Drum'n'voice vol.3\", prodotto e arrangiato da Lino Nicolosi e Pino Nicolosi, Nicolosi productions /Novecento. in questo terzo capitolo della collaborazione Cobham/Nicolosi partecipano anche Chaka Khan, Gino Vannelli, George Duke, Bob Mintzer, John Scofield, Brian Auger, Alex Acuna e i Novecento.\nQuasi contemporaneamente a \"Drum'n'voice vol.3\" nel 2010 esce anche il nuovo album \"Palindrome\", dove figurano oltre ai nuovi brani inediti anche alcuni grandi classici di Cobham totalmente ri-arrangiati.\nGli anni tra il 2011 ed il 2013 vedono Billy Cobham impegnato nel lungo \"Palindrome Tour\", proprio nel 2011 esce un album live di una specifica tappa del tour, intitolato \"Billy Cobham Band - Live in Leverkusen\", a seguire nel gennaio del 2013 arriva un altro album live intitolato \"Compass Point\", che contiene un concerto registrato nel 1997 al Compass Point Hotel, nelle isole Bahamas.\nNel gennaio 2014 il nuovo album studio di Cobham, intitolato \"Tales From The Skeleton Coast\".\nDiscografia.\n1970\n1980\n1990\n2000 - Presente\nAlcune partecipazioni ad altri album.\n1960\n1970\n1980\n1990 - Presente\n2000 - Presente"}
{"id": "653224", "revid": "1442080", "url": "https://it.wikipedia.org/wiki?curid=653224", "title": "Salvatore Spoto", "text": "Biografia.\nDopo aver conseguito la maturit\u00e0 classica, si laurea in Diritto romano e diritti orientali alla facolt\u00e0 di Giurisprudenza dell'Universit\u00e0 di Bologna. Nel 1978 pubblica un testo di studio \"\"Veicoli a motore e responsabilit\u00e0 civile\"\" . Tuttavia la sua notoriet\u00e0 \u00e8 legata alla lunga attivit\u00e0 di giornalista e scrittore, saggista e narratore. \nHa lavorato per molti anni al \"Il Messaggero\", occupandosi di cronaca ma anche di cultura e turismo. Ha collaborato anche con il \"Resto del Carlino\", \"Repubblica\", \"L'Espresso\" e \"Panorama\".\nDal 2012 dirige l'Agenzia giornalistica nazionale Internews. Divenne direttore responsabile dell'Agenzia giornalistica nazionale Internews, specializzata in cultura. \u00c8 stato titolare di corsi di scrittura e laboratori di Giornalismo e Comunicazione.\nCome scrittore \u00e8 autore di numerosi libri di ricostruzione storica, \nLa professione di giornalista ha anche influito nella sua attivit\u00e0 letteraria. Episodi di cronaca nera e personaggi di questi gli hanno ispirato storie di personaggi che la sua penna ha trasferito dalle pagine dei giornali a quelle di libri. Cos\u00ec sono nate opere come \"L'Impero di Cosa Nostra\" e \"Alfio l'Americano\". "}
{"id": "653228", "revid": "108151867", "url": "https://it.wikipedia.org/wiki?curid=653228", "title": "Etnomicologia", "text": "L'etnomicologia \u00e8 la disciplina scientifica che studia il rapporto dell'uomo con i funghi; un rapporto le cui origini affondano nell'Et\u00e0 della Pietra e che si \u00e8 sviluppato in tutte le regioni geografiche abitate dall'uomo. Questa disciplina pu\u00f2 essere considerata una branca dell'etnobotanica o dell'etnobiologia. \nStoria.\nTale branca dell'antropologia nasce negli anni '60 del 1900 su impulso dell'americano Gordon Wasson.\nSuddivisioni.\nL'etnomicologia si suddivide in sei sezioni, a seconda del tipo di funzione ricoperta nel rapporto umano con i funghi:\nI metodi di raccolta dei funghi eduli e le credenze ad essi associati, i metodi di conservazione e di cottura e la relativa nomenclatura popolare, fanno parte dell\"'etnomicologia dei funghi eduli\".\nLe intossicazioni causate dal consumo accidentale di funghi velenosi e le relative terapie di cura sono di competenza della medicina tossicologica, mentre i motivi che hanno portato il raccoglitore a compiere l'errore di identificazione che ha causato l'intossicazione, sono di competenza dell\"'etnomicologia tossicologica\". Anche l'avvelenamento intenzionale con funghi tossici per scopi criminali \u00e8 di competenza, oltre che della legge e della medicina legale, dell'etnomicologia tossicologica.\nL'utilizzo di funghi per scopi medicinali \u00e8 di competenza della \"etnomicologia medicinale\", e in diversi casi si intreccia con la \"etnomicologia magica\", cio\u00e8 con lo studio dell'uso dei funghi per scopi che possiamo generalmente definire magici.\nUn rapporto particolare \u00e8 quello che intercorre fra l'uomo e i funghi psicoattivi, allucinogeni o enteogeni, la cui storia e il cui studio sono di competenza dell\"'etnomicologia dei funghi psicoattivi\". Il ricercatore Robert Gordon Wasson pu\u00f2 essere considerato come uno dei padri fondatori di questa disciplina, e ispir\u00f2 altri ricercatori quali Roger Heim, Gaston Guzm\u00e1n, e studiosi non appartenenti all'ambiente accademico come Terence McKenna, James Arthur e Giorgio Samorini.\nSi presentano infine casi di impiego di funghi per la fabbricazione di monili, vestiti, coloranti o come strumenti quali le esche per l'accensione del fuoco. Lo studio di questo rapporto strumentale con i funghi \u00e8 di competenza dell\"'etnomicologia manifatturiera\"."}
{"id": "653229", "revid": "104598223", "url": "https://it.wikipedia.org/wiki?curid=653229", "title": "Comunit\u00e0 montana Prealpi Biellesi", "text": "La Comunit\u00e0 montana Prealpi Biellesi \u00e8 stata una comunit\u00e0 montana che si sviluppava lungo le prealpi biellesi situate in provincia di Biella.\nStoria.\nLa comunit\u00e0 montana ha cessato di esistere il 31 dicembre 2009 per effetto del decreto n. 70 del 28 agosto 2009 del Presidente della Giunta Regionale del Piemonte che ha costituito la nuova Comunit\u00e0 montana Val Sessera, Valle di Mosso e Prealpi Biellesi, a sua volta soppressa, insieme alle altre comunit\u00e0 montane del Piemonte, con la Legge regionale 28 settembre 2012, n. 11.\nTerritorio.\nIl territorio dell'ente includeva i comuni di:"}
{"id": "653233", "revid": "125099093", "url": "https://it.wikipedia.org/wiki?curid=653233", "title": "Anatole de Monzie", "text": "Biografia.\nSuo padre era un esattore della tasse a Bazas (Gironda), dove Anatole nacque nel 1876. Un incidente durante il parto, causato da un'infermiera, gli provoc\u00f2 una paralisi alla gamba che lo afflisse poi per il resto della vita. Non si spos\u00f2 mai. Studi\u00f2 ad Agen prima di frequentare il \"Coll\u00e8ge Stanislas\", una famosa scuola cattolica di Parigi, dove divenne amico dello scrittore Henry de Jouvenel e dell'attivista cattolico Marc Sangnier.\nStudi\u00f2 legge e per un certo periodo pratic\u00f2 anche l'attivit\u00e0 forense ma alla fine scelse la politica. Fu capo di gabinetto del ministro dell'Istruzione Joseph Chautemps nel 1902. Nello stesso periodo, inizi\u00f2 la carriera di politico locale nel Lot, un dipartimento all'epoca abbandonato e arretrato, ma affascinante, nel sud-ovest della Francia. Successivamente ricopr\u00ec diverse cariche, molto spesso simultaneamente, divenendo consigliere, generale, sindaco di Cahors (la prefettura locale), deputato e senatore. Grazie ad un enorme seguito tra i locali, compiaciuti dalla sua cultura, dalla sua efficienza e dalla sua competenza nel distribuire posti di lavoro del settore pubblico, questa zona divenne una sua roccaforte politica per tutta la vita.\nMembro di una piccola fazione politica centrista, chiamata \"R\u00e9publicains Socialistes\", ben presto divenne una figura dominante nella \"Chambre des D\u00e9put\u00e9s\" grazie alla sua abilit\u00e0 politica e alla sua equidistanza tra le varie fazioni. La sua fiorente carriera ministeriale inizi\u00f2 nel 1913, quando fu nominato sottosegretario di stato alla marina mercantile. Dal 1918 al 1940 ricopr\u00ec numerose posizioni e fu nominato ministro diciotto volte.\nIn qualit\u00e0 di Ministro delle finanze, \u00e8 ricordato per la riduzione del bilancio nel 1925. Egli era inoltre profondamente coinvolto negli affari diplomatici, e prese parte a una campagna per il rinnovamento dei rapporti con la Santa Sede seguita, nel 1922, da una richiesta per il riconoscimento dell'Unione Sovietica. Dal 1924 al 1927, diresse la commissione per gli Affari Russi ed ebbe rapporti con alcuni dei principali personaggi politici russi del periodo. Inizi\u00f2 anche a discutere il rimborso dei prestiti russi, ma, dopo il ritorno al potere di Poincar\u00e9 nel 1926, il negoziato fall\u00ec.\nNel 1925, ricopr\u00ec per breve tempo il ruolo di ministro della Pubblica Istruzione e delle Belle Arti ed \u00e8 ricordato per aver introdotto la filosofia nelle scuole superiori e per aver vietato l'insegnamento dei dialetti locali nelle scuole pubbliche. Come Ministro della Pubblica Istruzione nel governo di \u00c9douard Herriot, nel 1932, cambi\u00f2 il nome del dicastero in \"\u00c9ducation nationale\", un nome mantenuto fino ad oggi. La sua politica in generale promosse un sistema di istruzione gratuito e neutrale.\nMinistro dei lavori pubblici nel 1938, affront\u00f2 un grande sciopero dei portuali che gli caus\u00f2 la sfiducia a sinistra. Tra il 1938 e il 1940, condusse diverse delicate missioni diplomatiche. Durante questo periodo di tensioni internazionali, la posizione di Anatole fu fonte di polemiche. Da pacifista convinto, promosse attivamente un'alleanza tra Francia e Italia che avrebbe dovuto mediare i rapporti tra Hitler e gli Alleati.\nAppoggi\u00f2 P\u00e9tain nel 1940. Amico di Otto Abetz, Darquier de Pellepoix e Fernand de Brinon, stabil\u00ec comunque rapporti molto difficili con molti personaggi del Governo di Vichy. Fu costretto a dimettersi nel 1942. Incriminato dal \"Comit\u00e9 national des \u00e9crivains\" nel 1945, mor\u00ec a Parigi due anni dopo.\nOpere.\nAnatole de Monzie era uno studioso e scrittore. La sua eredit\u00e0 culturale \u00e8 legata indissolubilmente alla pubblicazione della Encyclop\u00e9die fran\u00e7aise dal 1935. Inoltre, stabil\u00ec stretti rapporti collaborativi con molti altri studiosi, scrittori e intellettuali francesi del suo tempo, tra cui Colette, Roland Dorgel\u00e8s, Lucien Febvre e Pierre Beno\u00eet. Tra le opere principali si ricordano \"Roma senza Canossa\" (\"Rome sans Canossa, ou la Diplomatie de la pr\u00e9sence\") e \"Petizione per la storia\" (\"P\u00e9tition pour l'histoire\")."}
{"id": "653234", "revid": "767487", "url": "https://it.wikipedia.org/wiki?curid=653234", "title": "Comunit\u00e0 montana Valle Cervo", "text": "La Comunit\u00e0 montana Valle Cervo era una comunit\u00e0 montana della regione Piemonte.\nGeografia fisica.\nLa comunit\u00e0 montana si sviluppava nella Valle Cervo (la cosiddetta \"B\u00fcrsch\"), nel territorio della provincia di Biella.\nComprendeva la Valle Cervo a monte della citt\u00e0 di Biella e si estendeva inoltre ai comuni di Zumaglia, Ronco Biellese e Ternengo (situati nel bacino dello Strona di Mosso) e di Pralungo (in parte compreso nel bacino dell'Oropa).\nIl suo territorio includeva i comuni di:\nStoria.\nLa comunit\u00e0 montana fu formata dall'accorpamento di due preesistenti comunit\u00e0 montane denominate \"Alta Valle Cervo\" e \"Bassa Valle Cervo\", entrambe fondate nel 1973. Della prima facevano parte i comuni di Quittengo, Piedicavallo, Rosazza, Campiglia Cervo e San Paolo Cervo, mentre alla seconda appartenevano gli altri comuni inclusi nella comunit\u00e0 montana. \nL'ente \u00e8 stato soppresso, insieme alle altre comunit\u00e0 montane del Piemonte, con la Legge regionale 28 settembre 2012, n. 11."}
{"id": "653239", "revid": "122785860", "url": "https://it.wikipedia.org/wiki?curid=653239", "title": "Danilo Soddimo", "text": "Carriera.\nClub.\nArrivato a Genova molto giovane, nel 2004, inizia a mettersi in mostra nelle giovanili blucerchiate, presentandosi come una delle maggiori promesse del vivaio della Sampdoria. Le prestazioni nella Primavera allenata da Attilio Lombardo, gli valgono le prime convocazioni tra i titolari: all'et\u00e0 di 17 anni debutta in Coppa Italia contro il . Ha esordito in Serie A il 30 aprile 2006 contro l'Udinese. Nella stagione successiva colleziona altre 2 presenze in Serie A.\nNell'estate 2007 la Sampdoria lo cede in prestito in Serie C1 alla per fargli acquisire esperienza.\nIl 20 luglio 2009 viene mandato sempre in prestito, in Serie B, alla .\nA gennaio, la societ\u00e0 granata, alle prese con problemi di varia natura, effettua la rescissione del prestito. Qualche giorno dopo i genovesi girano il centrocampista romano al Pescara, tramite la formula della compropriet\u00e0. Sigla il suo primo gol contro il Marcianise, ripetendosi in occasione della semifinale dei playoff contro la . Contribuir\u00e0 alla promozione della sua squadra in Serie B.\nIl 24 giugno 2010 il Pescara comunica ufficialmente l'acquisizione totale del cartellino dell'ala romana, Soddimo si appresta cos\u00ec a disputare il nuovo Campionato di Serie B 2010-2011 con gli adriatici. Nel corso della nuova stagione con i biancazzurri viene inizialmente impiegato come rimpiazzo di Bonanni e Gessa sulle ali destra e sinistra ma successivamente trova molto spazio come punta di movimento accanto a Sansovini. Alla 5\u00aa giornata contro il Torino griffa il vantaggio biancazzurro al 46' con un bel gesto tecnico su azione da calcio d'angolo.\nNella stagione successiva, con Zeman in panchina, colleziona poche presenze in campionato, quasi sempre partendo dalla panchina, e mette a segno un solo gol nella gara finita in parit\u00e0 (1-1) contro il . A fine campionato ottiene la promozione in Serie A, e rimane al Pescara anche nella stagione 2012-2013. Con Stroppa in panchina finisce ai margini della rosa ma alla prima di Cristiano Bergodi in panchina (che ha preso il posto del dimissionario Stroppa) contro la Roma subentra al posto di Togni nella ripresa collezionando cos\u00ec la sua prima presenza in Serie A con la casacca biancazzurra.\nIl 31 gennaio 2013 passa in prestito al insieme al compagno di squadra Gast\u00f3n Brugman nell'ambito della trattativa che porta Ferdinando Sforzini al Pescara. Esordisce con i toscani il 2 febbraio in Grosseto-Padova (1-1), sostituendo Lupoli al 62'. Conclude l'annata, terminata con la retrocessione dei toscani, con 15 presenze.\nIl 23 luglio 2013 viene acquistato dal Frosinone contribuendo con 25 presenze e 1 gol alla promozione in Serie B. Confermato per la stagione successiva, il 17 marzo 2015 il giudice sportivo lo squalifica per 4 giornate per aver rifilato una gomitata a un avversario durante Frosinone-Entella 3-3 del 14 marzo. In seguito alla storica promozione della squadra ciociara in A, diviene cittadino onorario di Frosinone insieme al resto della societ\u00e0. Il 23 agosto, nella prima giornata del campionato 2015-16, realizza contro il Torino la prima rete dei frusinati in massima serie. Segna un altro gol storico il 24 ottobre 2017 contro la , questa volta in Serie B, e cio\u00e8 il primo del Frosinone nel nuovo stadio.\nL'8 gennaio 2019, dopo 157 presenze e 13 gol messi insieme con i \"ciociari\" in 5 anni e mezzo, passa alla in Serie B, il 30 settembre seguente segna il primo gol con i grigiorossi, decisivo per la vittoria sull'Ascoli per 1-0.\nIl 16 gennaio 2020 viene ceduto al Pisa in Serie B, il 26 giugno seguente segna il primo gol con i nerazzurri, decisivo per la vittoria sul Pescara per 2-1. Il 31 agosto 2021, dopo 31 presenze e 2 gol in tutto, rescinde il contratto con il club toscano.\nNazionale.\nHa disputato tre amichevoli con le selezioni giovanili azzurre Under-18 e Under-19.\nStatistiche.\nPresenze e reti nei club.\n\"Statistiche aggiornate al 27 maggio 2021.\""}
{"id": "653241", "revid": "599013", "url": "https://it.wikipedia.org/wiki?curid=653241", "title": "Ifv", "text": ""}
{"id": "653245", "revid": "1436974", "url": "https://it.wikipedia.org/wiki?curid=653245", "title": "Natisone", "text": "Il Natisone (\"Nadison\" in friulano, \"Nedi\u017ea\" in dialetto sloveno locale, \"Nadi\u017ea\" in sloveno) \u00e8 un importante fiume del Friuli, principale tributario del fiume Torre e sub-affluente dell'Isonzo, che d\u00e0 il nome al territorio delle Valli del Natisone, formato dal bacino del fiume, dal confine con la Slovenia fino alla frazione di Ponte San Quirino, e dalle valli dei suoi tre principali affluenti (Alberone, Cosizza ed Erbezzo).\nStoria.\nOrigine del nome.\nIl toponimo veniva menzionato gi\u00e0 in epoca classica ( \"Natisa\" in Naturalis Historia libro III, capitolo 126 di Plinio il Vecchio) e, successivamente, in epoca longobarda in Historia Langobardorum libro V, capitolo 23 di Paolo Diacono, nella parte in cui viene descritta la battaglia tra il duca longobardo Vettari e le milizie slave avvenuta nell'anno 670 (\"non longe a Foroiuli...ad ponte Natisonis fluminis\").\nL'origine si suppone risalga al latino \"natare\" ossia nuotare o scorrere.\nGeografia.\nNasce in Italia, a 415 metri di quota, nelle vicinanze di Prossenicco, frazione di Taipana, al confine tra il Friuli-Venezia Giulia e la Slovenia e deriva dalla confluenza del Rio Bianco e del Rio Nero che scendono dalle falde del Monte Maggiore e dal Gabrovig. Per un tratto segna il confine dell'Italia e, poco dopo aver ricevuto le acque dei torrenti Namlen e Jamnik, entra e continua il suo percorso in territorio sloveno lambendo gli insediamenti di Bergogna, Longo, Podibela, Boreana, Creda e Robis del comune di Caporetto.\nDopo avervi percorso circa 10\u00a0km rientra in Italia nei pressi di Stupizza e comincia a scorrere nella Val Natisone. Riceve quindi i contributi delle sorgenti Poiana, Arpit e Naklanz, di alcuni torrentelli quali il Jauar\u0161\u010dak, il Tar\u010de\u0161njak, e lo Zejac, ed a Ponte san Quirino, del torrente Azzida (che \u00e8 formato dall'unione dell'Alberone, del Cosizza e dell'Erbezzo, torrenti che danno il nome alle altre tre valli del comprensorio). \nIn questa zona, il Natisone \u00e8 caratterizzato dalla notevole erosione dell'alveo che d\u00e0 luogo a vere e proprie forre nei pressi delle frazioni di Vernasso e Ponte San Quirino. Lungo il suo corso italiano, il Natisone attraversa i comuni di Pulfero, San Pietro al Natisone, Cividale del Friuli, Premariacco, Manzano, San Giovanni al Natisone e confluisce nel Torre nei pressi di Trivignano Udinese.\nLa portata minima del fiume \u00e8 di 0,8 metri cubi al secondo, ma \u00e8 soggetto, nei periodi piovosi, a piene improvvise e, a volte, notevoli che di rado producono danni proprio per la notevole altezza delle rive. La portata media pu\u00f2 essere indicata in 4 metri cubi al secondo, mentre quelle primaverile/autunnale in 6-8 metri cubi al secondo. La sua lunghezza, dalla unione del Rio Bianco col Rio Nero fino alla confluenza con il fiume Torre, \u00e8 di 55\u00a0km, mentre la lunghezza totale, comprendendo anche il Rio Bianco, \u00e8 di 60\u00a0km.Le acque fanno parte del bacino imbrifero del fiume Isonzo.\nAmbiente.\nFauna ittica.\nLe specie ittiche presenti nelle acque del percorso montano, tutte della classe actinopterygii, sono le seguenti:\nQuelle invece rilevate nel tratto in pianura sono:\nLa pesca nel fiume \u00e8 soggetta a particolari restrizioni e divieti stabiliti dalla Regione Friuli Venezia Giulia"}
{"id": "653246", "revid": "1543377", "url": "https://it.wikipedia.org/wiki?curid=653246", "title": "Comunit\u00e0 montana Valle di Mosso", "text": "La Comunit\u00e0 montana Valle di Mosso \u00e8 una ex comunit\u00e0 montana del Piemonte.\nStoria.\nLa comunit\u00e0 montana si sviluppava all'interno della Valle di Mosso, nel territorio delle Prealpi biellesi. Aveva sede a Crocemosso. Ha cessato di esistere il 31 dicembre 2009 per effetto del decreto n. 70 del 28 agosto 2009 del Presidente della Giunta Regionale del Piemonte che ha costituito la nuova Comunit\u00e0 montana Val Sessera, Valle di Mosso e Prealpi Biellesi.\nTerritorio.\nFacevano parte della comunit\u00e0 montana i comuni di Bioglio, Callabiana, Camandona, Mosso con Pistolesa, Pettinengo, Selve Marcone, Soprana, Trivero, Vallanzengo, Valle Mosso, Valle San Nicolao e Veglio"}
{"id": "653250", "revid": "287204", "url": "https://it.wikipedia.org/wiki?curid=653250", "title": "Giuditta e Oloferne (Donatello)", "text": "Giuditta e Oloferne \u00e8 una statua bronzea (altezza 236 cm senza zoccolo) realizzata da Donatello sul finire della sua carriera, tra il 1453 e il 1457. Dal 1988 \u00e8 conservata nella \"Sala dei Gigli\" di Palazzo Vecchio a Firenze. Se Donatello era stato il primo dopo gli antichi a concepire sculture autonome e libere dalle strutture architettoniche (con il \"David\" o tutt'al pi\u00f9 il monumento al Gattamelata), con la \"Giuditta\" concep\u00ec per la prima volta un gruppo di figure idealmente e materialmente tridimensionale. \nStoria.\nLa statua venne probabilmente commissionata da Cosimo de' Medici o da Piero il Gottoso in memoria del padre, ed era forse destinata ad una fontana di palazzo Medici, come farebbero pensare i quattro fori agli angoli del cuscino. Vasari racconta che Donatello fu cos\u00ec soddisfatto dell'opera da firmarla . In effetti con il gruppo scultoreo egli testimoni\u00f2, anche in vecchiaia, una potenza creatrice ancora intatta e superiore ad ogni aspettativa. La fusione avvenne dividendo la statua in 11 parti, come \u00e8 stato messo in luce nel restauro. Anticamente era arricchita da dorature, delle quali oggi restano solo alcune tracce, soprattutto sulla spada.\nFu saccheggiata dalla folla inferocita dopo la seconda cacciata dei Medici (1494) e collocata solennemente in piazza della Signoria a simboleggiare la libert\u00e0 e la vittoria del popolo sulla tirannide. Al ritorno dei Medici la \"Giuditta\" rimase comunque in piazza, per non offendere la sensibilit\u00e0 del popolo. Entrata a pieno diritto nel ciclo scultoreo che doveva guidare verso la virt\u00f9 l'operato dei priori e capi di governo fiorentini, rimase sempre all'aperto, nonostante alcuni spostamenti per meglio bilanciare l'insieme rispetto ai nuovi arrivi. Inizialmente si trovava davanti al portale principale del palazzo, ma gi\u00e0 nel 1506 essa lasciava il posto al \"David di Michelangelo\", di proporzioni ben pi\u00f9 grandi. Il \"David\" fiss\u00f2 il nuovo canone per le statue della piazza (e non solo), tanto che le opere successive (il \"Biancone\", il \"Perseo\", l\"Ercole e Caco\", ecc.) vennero tutte scolpite o fuse su parametri pi\u00f9 grandi, rendendo la \"Giuditta\", per confronto, pi\u00f9 piccola e defilata, come si pu\u00f2 sperimentare ancora oggi visitando la piazza. \nDopo l'arrivo del David venne collocata sotto la loggia della Signoria nella campata ovest, fino al 1582 quando venne \"sfrattata\" dal \"Ratto delle Sabine\" di Giambologna. Essa venne allora spostata sul lato stretto, verso gli Uffizi, finch\u00e9 tra le guerre mondiali non venne di nuovo ricollocata sull'Arengario di palazzo Vecchio. Dopo un accurato restauro, nel 1988 venne musealizzata in palazzo Vecchio e sostituita all'esterno da una copia.\nDescrizione.\nRappresenta la storia biblica di Giuditta e Oloferne: la fanciulla per salvare la propria citt\u00e0 di Betulia, assediata dalle truppe assire di Nabucodonosor, si reca nella notte nella tenda del condottiero nemico e dopo averlo fatto ubriacare lo decapita, lasciando l'esercito avversario senza guida e costringendolo alla ritirata. L'episodio era popolare nelle raffigurazioni artistiche fin dal Medioevo poich\u00e9, alla pari del David, simboleggiava la vittoria della virt\u00f9 sul vizio e sulla mancanza di Dio. Vi si poteva leggere uno scontro personificato tra la virt\u00f9 cardinale dell\"Humilitas\" che vince il peccato di \"Superbia\". \nL'opera non venne concepita per un punto di vista predeterminato, anzi un fitto intreccio di rimandi invita a girare attorno per osservarla da tutti i lati. La struttura dell'opera \u00e8 piramidale, con al vertice il volto della ieratica Giuditta e la lama della spada retta dal braccio destro dell'eroina piegato a novanta gradi, altro punto focale del gruppo \u00e8 la testa di Oloferne in cui convergono le diagonali del gruppo.\nIl testo biblico riporta che l'eroina vibr\u00f2 due colpi per staccare la testa del nemico e il momento esatto dell'azione immortalata nell'opera \u00e8 il frangente tra i due colpi, come dimostra la ferita gi\u00e0 presente sul collo di Oloferne. \nLe due figure sono trattate dallo scultore in maniera quasi opposta, come notarono gi\u00e0 i contemporanei: Oloferne \u00e8 nudo e modellato secondo le regole dell'anatomia, mentre Giuditta \u00e8 interamente coperta dalle vesti, che amplificano il suo fisico gracile. Dal capo coperto di Giuditta non sporge nemmeno un capello, mentre la chioma di Oloferne \u00e8 lunga e selvaggia. La sua identificazione con il \"vizio\" \u00e8 confermata da tutta una serie di attributi, tra cui spicca quello del medaglione scivolatogli sulla schiena, dove \u00e8 raffigurato un cavallo imbizzarrito. Anche le scene baccanali sullo zoccolo (che \u00e8 a forma di prisma a base triangolare), richiamano l'ebbrezza e la sfrenatezza del tiranno come descritte nella Bibbia. \nIl corpo di Oloferne cade gi\u00e0 senza forze ed \u00e8 retto solo dalla mano di Giuditta. Il piede destro dell'eroina \u00e8 eloquentemente posato sui genitali di lui, mentre l'altro piede gli tiene il polso e il ginocchio copre per met\u00e0 il medaglione allegorico. \nLa figura di Giuditta si leva trionfante con la spada alzata. La sua veste \u00e8 composta da una stoffa con un complesso panneggio, decorato da figurette, che contrasta, nel complesso, con il modellato liscio del volto. L'espressione della giovinezza trasmette tutta una serie di emozioni psicologiche profonde, perfettamente leggibili: concentrazione, decisione, forza, ma anche il conflitto interiore (come farebbero pensare gli occhi leggermente sgranati e la bocca dischiusa) di chi cerca sostegno dal proprio Dio, perch\u00e9 per salvare il proprio popolo \u00e8 costretta a compiere il peccato di omicidio. Nonostante il trionfo ella si trova infatti a dover contravvenire al comandamento \"non uccidere\", e in questo incarna una figura di eroina tragica.\nIl volto di Oloferne \u00e8 invece rozzo e sfigurato. Esso siede su un cuscino che \u00e8 ruotato rispetto al basamento in modo che i loro angoli non coincidono, creando un effetto di movimento. Qui si trovano la firma dell'artista e i quattro fori."}
{"id": "653252", "revid": "339392", "url": "https://it.wikipedia.org/wiki?curid=653252", "title": "Frankenstadion", "text": ""}
{"id": "653253", "revid": "2103", "url": "https://it.wikipedia.org/wiki?curid=653253", "title": "Neografia", "text": ""}
{"id": "653255", "revid": "152040", "url": "https://it.wikipedia.org/wiki?curid=653255", "title": "Monzoni", "text": "I Monzoni (\"Munciogn\" in ladino) sono un sottogruppo montuoso del gruppo della Marmolada, nelle Dolomiti. Sorgono nella provincia di Trento, tra la val di Fassa a ovest, la valle di San Pellegrino a sud, la catena dell'Auta a est e la val San Nicol\u00f2 a nord. Culminano nella punta della Vallaccia (2.641 metri).\nDescrizione.\nL'intero sistema montuoso presenta una forma ad arco che, partendo dall'estremit\u00e0 occidentale a nord, descrive un semicerchio verso sud arrivando fino all'estremit\u00e0 orientale del Passo delle Selle. A differenza degli altri gruppi fassani, composti da dolomia, \u00e8 costituito principalmente da rocce eruttive intrusive e filoniane tipiche (ad esempio monzonite) e rocce metamorfiche di contatto, ricche di minerali.\nDai Monzoni scende il torrente denominato Rio dei Monzoni (Ruf di Munciogn ladino), che si congiunge nel Rio di S. Nicol\u00f2 a 1526 m s.l.m.. Il rifugio Monzoni Torquato Taramelli e il vicino rifugio Vallaccia sono i principali punti di partenza per conoscere il massiccio alpino. Il Bivacco Donato Zeni si trova nel territorio della catena Monzoni-Vallaccia. Tutto il crinale \u00e8 attraversato dal sentiero alpinistico attrezzato dedicato allo scalatore B. Federspiel."}
{"id": "653257", "revid": "6923", "url": "https://it.wikipedia.org/wiki?curid=653257", "title": "EA Canada", "text": "EA Canada \u00e8 una software house situata a Burnaby, nella Columbia Britannica (Canada). Fondato nel gennaio 1999, si tratta dello studio pi\u00f9 grande di propriet\u00e0 della Electronic Arts. In passato, la casa era nota come Distinctive Software, sviluppatore di molti simulatori di guida pubblicati da Accolade. EA Canada aveva anche una filiale, EA Black Box, acquisita nel 2002 e poi successivamente chiusa nel 2011.\nGiochi sviluppati.\nEA Canada ha pubblicato molte serie di videogiochi, sotto le etichette \"EA Games\", \"EA Sports\" e \"EA Sports BIG\"."}
{"id": "653258", "revid": "45891", "url": "https://it.wikipedia.org/wiki?curid=653258", "title": "Electronic Arts Canada", "text": ""}
{"id": "653260", "revid": "46931", "url": "https://it.wikipedia.org/wiki?curid=653260", "title": "Monti Monzoni", "text": ""}
{"id": "653262", "revid": "1305772", "url": "https://it.wikipedia.org/wiki?curid=653262", "title": "Tempio di Zeus", "text": "Templi greci dedicati a Zeus sono:"}
{"id": "653263", "revid": "974381", "url": "https://it.wikipedia.org/wiki?curid=653263", "title": "Everybody's Fool", "text": "Everybody's Fool \u00e8 il quarto singolo del gruppo rock statunitense Evanescence estratto dall'album \"Fallen\", pubblicato nel 2003 dalla Wind-up Records.\nDescrizione.\nDopo l'allontanamento di Ben Moody, il terzo singolo degli Evanescence estratto da \"Fallen\", \"My Immortal\", continu\u00f2 a riscontrare successo, ma raramente emersero novit\u00e0 sulla band. Presto iniziarono a sollevarsi le voci che \"Imaginary\" sarebbe divenuto il prossimo ed ultimo singolo da \"Fallen\", per essere uno dei brani pi\u00f9 datati della band ed eseguito nel 1998. In realt\u00e0 \"Everybody's Fool\" lo sostitu\u00ec e fu messo in vendita l'8 giugno 2004, mentre \"Imaginary\" fin\u00ec lanciato in forma di singolo promozionale.\n\u00c8 stato scritto dai componenti del gruppo Amy Lee, Ben Moody e David Hodges. Parla delle persone false e superficiali, che fingono di essere ci\u00f2 che non sono per essere meglio accettate dalla societ\u00e0. \u00c8 stato letto anche come un possibile messaggio contro la fede cristiana.\nAmy Lee, in un'intervista al TRL italiano il 14 novembre 2006, afferm\u00f2 che \"Everybody's Fool\" \u00e8 il video preferito dalla band perch\u00e9, pur considerandolo il pi\u00f9 banale, presenta un significato profondo, riporta l'angoscia della protagonista sia nel video che nel testo.\nNella raccolta \"Not For Your Ears\" pubblicata dagli Evanescence nel 2002, vi \u00e8 una traccia che riporta \"Everybody's Fool\" in una vecchia versione.\nAccoglienza.\nJohnny Loftus di AllMusic ha definito \"Everybody's Fool\" un brano nu metal. Adrien Begrand da PopMatters ha concluso che esso \"trascina le cose a un livello pi\u00f9 alto, molto teatrale\".\nVideo musicale.\nIl video musicale, diretto da Philip Stolzl, fu filmato a Los Angeles verso la met\u00e0 dell'aprile 2004.\nIl video racconta le vicissitudini di una modella, interpretata da Amy Lee, che promuove i prodotti di una societ\u00e0 intitolata \"Lies\" (Bugie) ma ne soffre terribilmente, stanca di sostenere una realt\u00e0 ipocrita e crudele come quella pubblicitaria e contraria ad una vita di logorante perfezione. Si ritira nel suo appartamento, sconsolata e raggomitolata su un letto, sfoglia alcune riviste che traboccano di sue foto e le scarabocchia. Viene riconosciuta e derisa per la fine cha ha fatto da due ragazze che si trovano con lei in un ascensore (in quella scena Amy Lee veste in maniera trasandata).\nS'immerge in una vasca da bagno, cercando conforto dal suo stato d'inquietudine, poi si specchia cercando di simulare allegria, ma, stanca, in uno scatto d'ira, rompe lo specchio con il braccio destro che si mette a sanguinare. Si alternano, stridenti con queste scene, spot pubblicitari in cui la modella recita prima nelle vesti di una deliziosa cuoca che serve pizza in una famiglia, poi in quelle di una motociclista che assume una bevanda energetica e infine nel ruolo di una bambola con i capelli rosa."}
{"id": "653266", "revid": "77358", "url": "https://it.wikipedia.org/wiki?curid=653266", "title": "Need for Speed - Underground 2", "text": ""}
{"id": "653267", "revid": "438678", "url": "https://it.wikipedia.org/wiki?curid=653267", "title": "La donna del lago delle anime profumate", "text": "La donna del lago delle anime profumate (\"Xian Hunn\u00fc\") \u00e8 un film del 1993 diretto da Xie Fei."}
{"id": "653269", "revid": "438678", "url": "https://it.wikipedia.org/wiki?curid=653269", "title": "La casa del sorriso", "text": "La casa del sorriso \u00e8 un film del 1991, diretto dal regista Marco Ferreri, vincitore dell'Orso d'Oro al Festival di Berlino nel 1991.\nTrama.\nAdelina e Andrea sono due anziani non pi\u00f9 autosufficienti, entrambi ospitati in una casa di riposo della Romagna. Adelina vi \u00e8 arrivata perch\u00e9 la nuora, dopo la morte del marito, non aveva pi\u00f9 tempo per occuparsi di lei. Andrea, detto \"il maestro\" per la sua passione per la chitarra, si vede ospitare nella stessa struttura anche l'ex moglie ungherese.\nCon il passare del tempo e con l'aumento della passione tra i due, la loro relazione diventa sempre pi\u00f9 imbarazzante e malvista dagli altri inquilini e dal personale della casa di riposo."}
{"id": "653275", "revid": "438678", "url": "https://it.wikipedia.org/wiki?curid=653275", "title": "Love Streams - Scia d'amore", "text": "Love Streams - Scia d'amore (\"Love Streams\") \u00e8 un film del 1984, diretto dal regista John Cassavetes.\nTrama.\nAccomunati nei rispettivi disastrosi fallimenti matrimoniali, Sarah e Robert, sorella e fratello, ne sono usciti in modo alquanto diverso. Lui, autore erotico di successo, col pretesto di raccogliere materiale per i suoi scritti, conduce un'esistenza permanentemente ai confini della dissolutezza e della dissipatezza. La sua lussuosa villa californiana \u00e8 divenuta un gineceo, dove otto splendide giovani celebrano con lui i pi\u00f9 fantasiosi rituali di un amore libero e sfrenato. I locali pi\u00f9 trasgressivi sono il teatro delle sue battute notturne alla ricerca di un'ossessiva ricerca del piacere, e la soddisfazione delle curiosit\u00e0 pi\u00f9 lubriche, generosamente retribuite con lauti assegni. Il mal di vivere della sorella Sarah si \u00e8, invece tradotto, in un perenne entrare ed uscire da cliniche e studi psichiatrici, a causa di scompensi comportamentali tanto drammatizzati da apparire esibiti; una richiesta d\u00ec aiuto rivolta all'esterno. Ma a causa di ci\u00f2, le \u00e8 stato negato l'affidamento della figlia Debbie, dopo il divorzio dall'architetto Jack Lawson.\nIn questa situazione, dopo aver inutilmente tentato un nuovo inizio, con un viaggio in Europa ed avere investito con l'auto, marito e figlia, rei di averla nuovamente respinta, in una delle sue frequenti allucinazioni ad occhi aperti, improvvisamente si presenta alla porta del fratello, insieme a due taxi, ricolmi di vestigia del passato. Anche Robert si trova alle prese col tentativo di riannodare i fili della sua esistenza, sotto la forma del figlioletto Albie, otto anni, a suo tempo abbandonato subito dopo la nascita. Per dare una parvenza di verit\u00e0 al suo impegno, ha svuotato il gineceo della sua compagnia femminile, con una generosa buonuscita. Ma poi non ha trovato di meglio che accompagnarlo a Las Vegas, lasciarlo per tutta la notte solo in una stanza d'albergo, per ripresentarsi il mattino in taxi, ubriaco e accompagnato da un paio di rumorose e divertite \u201csquillo\u201d. Albie ha voluto tornare a casa, dove Robert \u00e8 stato congedato a suon di legnate, che lo hanno fatto ruzzolare dalle scale, dal patrigno del ragazzo.\nSarah, legata a Robert da un profondo, ricambiato, rapporto d'amore, forse l'unico della vicenda, sbriglia la sua fertile fantasia nella creazione di un habitat favorevole ad un nuovo inizio delle loro esistenze. Non trova di meglio che piombargli in casa con due taxi stipati di animali: due pony, capra, oche, galline, pappagallo ed un delizioso, quanto ingombrante cane di nome Jim. Alla reazione sconcertata del fratello risponde crollando priva di sensi a terra. Incubi ed allucinazioni affollano la sua mente. Prima, si vede truccata da clown mentre, ai bordi di una piscina cerca, senza successo, di divertire il marito e la figlia con attrazioni varie. Poi, il delirio esplode in un musical affollato dei personaggi della sua esistenza, tra i quali, ancora una volta Debbie e Jack, che si conclude con una rappacificazione. Nel frattempo, Robert ha avventurosamente parcheggiato all'interno dell'abitazione lo zoo della sorella, sottraendolo ad una violenta tempesta.\nLa rappresentazione ha esercitato un effetto terapeutico su Sarah. Ha telefonato a Ken di venire subito a prenderla. Si erano conosciuti in un bowling. L'aveva soccorsa a seguito di un ruzzolone sulla pista e con lui si era stabilita un'affettuosa intesa istintiva. Mentre Robert \u00e8 in attesa, un perfetto sconosciuto suona alla porta; seduto di fronte a lui, lo osserva silenzioso. Poi, dalla finestra, sventolando il cappellaccio di paglia, utilizzato per sottrarre il suo zoo alla furia degli elementi, saluta l'ennesimo corteo di taxi che porta via Sarah.\nProduzione.\nNel 1981 Cassavetes si volge al teatro, sua prima passione (ventenne, aveva seguito i corsi di recitazione e regia presso la American Academy of Dramatic Arts). Produce e dirige l'allestimento di tre lavori, in un piccolo teatro di Hollywood \u201cda novanta posti, dalla pianta strana\u201d. Come ha sempre fatto, finanzia le operazioni cui \u00e8 interessato, prestando il proprio volto per film diretti da altri, non sempre di eccelso livello.: \"La tempesta\", \"Di chi \u00e8 la mia vita?\" e \"Incubus - Il potere del male\", tutti del 1982. Dopo \"Knives\", un dramma giudiziario interpretato da Peter Falk, su un soggetto dello stesso regista, e \"The Third Day Comes\" che interpreta con la moglie Gena, Cassavetes mette dunque in scena \"Love Streams\", un testo di Ted Allan, che per la circostanza, accetta di modificarlo in collaborazione col regista. Il lavoro, di \u201cgrande potenza drammatica...con lo stile di regia fortemente stilizzato, eppure realistico che John aveva scelto di usare su quel palcoscenico a forma di schermo panoramico\u201d, interpretato ancora da Gena Rowlands, con un Jon Voight particolarmente ispirato, suscita l'interesse di Menahem Golan, capo della Cannon che accarezza l'idea di produrne l'adattamento cinematografico.\nAnche nel film, il ruolo del protagonista maschile, avrebbe dovuto essere interpretato da Voight, ma le sue eccessive pretese in materia di direzione artistica portarono ad un insanabile dissidio con Cassavetes che, a pochi giorni dall'avvio delle riprese, si vide costretto ad assumere la parte. Ci\u00f2, bench\u00e9 proprio in quel periodo cominciassero a manifestarsi i sintomi della cirrosi epatica che, di l\u00ec a qualche anno, lo avrebbe ucciso. Il regista e critico cinematografico Peter Bogdanovich, grande amico di Cassavetes, che lo aveva invitato sul set col pretesto di ottenerne qualche suggerimento, ma in realt\u00e0 per aiutarlo a superare l'acuta depressione che lo aveva colto dall'assassinio, nel 1980, della fidanzata Dorothy Stratten, descrive cos\u00ec l'aspetto del regista durante le riprese:\u201d...mentre il resto del corpo si disseccava, il ventre gli sporgeva come quello di una donna all'ottavo mese.\u201d\nCon \u201cautoironia\u201d ed in coerenza con il \u201cpauperismo produttivo\u201d, che lo aveva sempre caratterizzato, Cassavetes volle ambientare il film, uno dei pochi girati a Los Angeles, nella sua abitazione di Woodrow Wilson Drive.\nCritica.\nIn una veste formale pi\u00f9 curata e patinata degli altri suoi film, Cassavetes prosegue, con sincerit\u00e0, coi suoi tempi dilatati, con gli \u201c...immancabili umori grotteschi che lo percorrono da cima a fondo \u201c, il discorso sul malessere esistenziale, tornando ad affrontare molti dei temi a lui cari\u00a0\u2013 dalla malattia mentale, all'alcolismo\u00a0\u2013 affidati a personaggi che si pongono in contiguit\u00e0 e continuit\u00e0 con quelli interpretati da lui e la moglie nei film precedenti Un ulteriore passo nella \u201cantropologia dell'eccesso cara al regista;... verso il cinema della differenza che (lo) distingue da qualsiasi altro autore\"."}
{"id": "653278", "revid": "123710877", "url": "https://it.wikipedia.org/wiki?curid=653278", "title": "Davide Tortorella", "text": "Biografia.\nFiglio di Cino Tortorella e della pianista Jacqueline Perrotin, Davide Tortorella ha iniziato a lavorare all'et\u00e0 di 11 anni aiutando il padre a scrivere testi e quiz per trasmissioni televisive per ragazzi come \"Chiss\u00e0 chi lo sa?\" (condotta da Febo Conti), \"Scacco al re\" e \"Dirodorlando\" (condotte da Ettore Andenna).\nDopo una breve esperienza con Freeradio, collabora con alcune emittenti televisive locali, in particolare Telealtomilanese e Antenna 3 Lombardia; per quest'ultima realizza sul finire degli anni ottanta dal titolo Musica in blue jeans e diversi giochi a quiz per ragazzi fra cui \"Classe di ferro\", dove incomincia a interpretare il ruolo di \"Telenotaio\" come poi far\u00e0 per 7 anni in La ruota della fortuna e in altri quiz condotti da Mike Bongiorno.\nProgrammi TV come autore.\nNel 1983-1984 \u00e8 l'autore di \"M'ama non m'ama\" (presentato da Marco Predolin e Sabina Ciuffini, sostituita nel secondo anno da Ramona Dell'Abate), trasmesso da Retequattro.\nNel 1985 inizia a collaborare con Canale 5; \u00e8 arbitro di gioco e autore di \"Doppio Slalom\", presentato da Corrado Tedeschi. Il programma rimane in palinsesto per 6 anni, per circa 1200 puntate complessive.\nNel 1990 firma per Canale5 i testi del game-show giornaliero \"Babilonia\", condotto da Umberto Smaila, e per Italia Uno i testi di \"Urka!\" presentato da Paolo Bonolis, e diversi speciali per Canale 5, inoltre \u00e8 ideatore del gioco \"Telelotto\" per Tele Monte Carlo condotto da Raffaele Pisu.\nNel 1991 \u00e8 autore di \"Anteprima\", un magazine quotidiano sul cinema realizzato per il circuito Tele+1.\nNel 1992 firma il variet\u00e0-gioco \"La grande sfida\" condotto da Gerry Scotti, in onda su Canale 5 tutti i venerd\u00ec sera. Nello stesso anno realizza anche per Rai 1 un rotocalco televisivo quotidiano dal titolo \"Ci vediamo\".\nDal 1992 al 1994 \u00e8 ideatore e autore di \"A tutto volume\" condotto da Alessandra Casella, un programma per parlare di libri in TV trasmesso su Italia 1. Nell'autunno 1994 \u00e8 tra gli autori de \"La Domenica Sportiva\". Nel 1996 \u00e8 autore di \"Vinca il migliore\", gioco pre-serale condotto da Gerry Scotti su Canale 5.\nDal 1997 al 2003 \u00e8 autore e presenza fissa in studio come giudice di gara in \"La ruota della fortuna\", condotto da Mike Bongiorno.\nHa firmato i testi di programmi quali \"Momenti di gloria\", \"Bravo Bravissimo\" e \"Genius\", condotti da Mike Bongiorno; \"Facce da Quiz\" condotto da Gigi Sabani; \"Bravo Bravissimo Club\", quiz per ragazzi in onda su Rete 4 condotto da Maria Teresa Ruta.\nNel 2005 cura i testi e la gestione artistica di \"Top of the Pops\", il format di origine britannica in onda su Italia Uno per 52 sabati all'anno. \nNel 2006, in \"Il migliore\", torna a fare il giudice di gara, come gi\u00e0 alla \"Ruota della fortuna\". Nel 2009 \u00e8 Capoprogetto della seconda edizione di \"Sei pi\u00f9 bravo di un ragazzino di 5\u00aa?\". Nel 2010 firma i testi della riedizione di \"Top of the Pops\" su Rai 2. Nel 2011 \u00e8 ideatore e autore del game \"Parole crociate\" in onda sul canale Iris e collabora ai testi della prime due edizioni di \"The Money Drop\" su Canale 5, condotto da Gerry Scotti.\nAutore e musicista.\nTra il 1990 e il 1993, collabora artisticamente con la cantautrice Giuni Russo e con la musicista Maria Antonietta Sisini, alla composizione di molti brani come: \"Fonti mobili\", \"Amala\", \"La donna \u00e8 mobile\", \"Suggestione mentale\", \"Una la verit\u00e0\" (prima versione di \"Amala\"), \"Mezzanotte al sole\", \"Io non so amare\" e \"La sposa\".\nLe telepromozioni.\nAgli impegni di autore di programmi televisivi, a partire dal 1990 affianca l'attivit\u00e0 di autore di telepromozioni in collaborazione con Publitalia, ideando e sviluppando per le reti Mediaset parecchi progetti di televendite (\"Festivalbar\", \"Disco per l'estate\", \"La macchina del tempo\", \"Mitiche\", ecc.). Sue sono l'ideazione e la sceneggiatura della \"promo-soap\" \"Emporio per Vivere\", in onda tutti i giorni per tre anni su Canale 5 all'interno della soap-opera \"Vivere\", che nel 2000 vince il premio conferito dall'Associazione Pubblicitari Italiani come telepromozione pi\u00f9 originale dell'anno.\nLe canzoni scritte da Davide Tortorella per altri artisti.\nQuesta sezione contiene tutte le canzoni scritte da Davide Tortorella per altri artisti."}
{"id": "653279", "revid": "599013", "url": "https://it.wikipedia.org/wiki?curid=653279", "title": "Raccordo autostradale 1", "text": "Il raccordo autostradale 1 (RA 1) (secondo la numerazione ANAS), meglio noto come tangenziale nord di Bologna o complanare, \u00e8 un'arteria costruita in complanare all'A14 e classificata come autostrada senza pedaggio; passando a nord dell'area urbana di Bologna, congiunge le zone di Casalecchio di Reno e di San Lazzaro di Savena.\nLa tangenziale o raccordo autostradale (in quanto collegamento alternativo di raccordo tra le autostrade A1, A13 e A14) comprende anche una diramazione (\"Ramo Verde\"), che staccandosi dall'asse principale nei pressi di Borgo Panigale, la collega con l'A14 in zona La Pioppa, nelle vicinanze dell'area di servizio che da questa zona prende il nome.\nIl flusso del traffico che interessa questa tangenziale \u00e8 di circa 90.000 attraversamenti al giorno. L'arteria ha due corsie per senso di marcia.\nLa denominazione RA 1 non appare in nessun segnale stradale. Per accedere alla tangenziale-RA 1 \u00e8 necessario seguire l'indicazione \"tangenziale\" oppure le indicazioni per le varie localit\u00e0 raggiungibili da essa.\nLa gestione \u00e8 di competenza della societ\u00e0 Autostrade per l'Italia.\nStoria.\nFu progettata dagli ingegneri Francesco Fantoni e Giorgio Mondini e venne inaugurata dopo tre anni di lavori il 12 luglio 1967.\nIl tratto di Ramo Verde compreso tra l'interconnessione con l'A14 e lo svincolo con la SS 9 ha assorbito parte di un'arteria preesistente (SS 9 racc), che collegava la Via Emilia con l'A1 presso la stazione di Bologna Nord (ora allacciamento dell'A14 sull'A1) sin dal 1959. La parte dismessa dello svincolo di Bologna Nord \u00e8 oggi utilizzata come viabilit\u00e0 di servizio.\nClassificazione.\nLa tangenziale di Bologna \u00e8 stata classificata come autostrada con d.m. del 22/08/1967 (GU 275 del 03/11/1967) assieme ai primi tratti di A14, a cui corre in complanare.\nIl decreto legislativo 29 ottobre 1999, n. 461 non ha incluso la tangenziale di Bologna tra le autostrade italiane ma tra la \"rete stradale a viabilit\u00e0 ordinaria di interesse nazionale\". Tuttavia nessun cambiamento \u00e8 avvenuto nella segnaletica stradale (sono presenti ancora i segnali di inizio e fine autostrada).\nIl decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001) ha assegnato al raccordo la numerazione \"RA 01\".\nPercorso.\nRamo verde.\nQuesto tratto collega la tangenziale di Bologna all'A1 in direzione Nord-Milano. L'AISCAT considera questo tratto come diramazione della tangenziale tuttavia nel pannello integrativo d'identificazione dei cavalcavia \u00e8 indicato come A14."}
{"id": "653282", "revid": "729019", "url": "https://it.wikipedia.org/wiki?curid=653282", "title": "Castel Tirolo", "text": "Castel Tirolo (\"Schloss Tirol\" in tedesco), situato presso Tirolo (Provincia autonoma di Bolzano), \u00e8 il maniero da cui ebbero origine i conti del Tirolo e la culla del territorio che da loro prese il nome.\nStoria.\nLa balza su cui sorge \u00e8 stata abitata fin dalla preistoria. Sono stati rinvenuti anche oggetti e sepolture risalenti all'alto Medioevo. Gli archeologi nel 1993 hanno anche scoperto una chiesa paleocristiana. Si trattava - si scopr\u00ec poi - di tre chiese, costruite l'una sui resti dell'altra, la pi\u00f9 antica delle quali, con le fondazioni in muratura e la struttura in legno, risale alla tarda epoca romana. La seconda \u00e8 invece del VI secolo (anche se sul suo utilizzo come edificio di culto prima della successiva aggiunta dell'abside ancora si discute); la costruzione pi\u00f9 recente, a tre absidi, risale all'VIII-XI secolo.\nIl primo insediamento fortificato risale all'XI secolo; tracce di esso si trovano nei sotterranei del palazzo signorile, a sud, e della annessa cappella.\nLa seconda fase di costruzione \u00e8 datata 1139-1140, epoca alla quale risale il mastio. Si tratta di una torre quadrata, le cui mura hanno, alla base, uno spessore di oltre 5 metri. Della costruzione originaria rimangono solo i primi tre piani. Non \u00e8 chiaro se la costruzione sia stata interrotta per l'edificazione del vicino refettorio (la \"Mushaus\", iniziata nel 1172 e pi\u00f9 volte rimaneggiata fino al XX secolo), o se essa sia stata danneggiata nell'incendio del 1302; di certo nel 1532 un documento ne parla come di un rudere e cos\u00ec essa risulta anche nella pi\u00f9 antica raffigurazione (1620). \u00c8 stata completata tra il 1902 e il 1904, con pietre recuperate da un vicino maso medievale, distrutto da un incendio nel 1900.\nLa terza grande fase di costruzione avviene sotto il conte Mainardo II, attorno alla met\u00e0 del XIII secolo. Mainardo fece costruire, sul versante est, un altro palazzo, del quale oggi non c'\u00e8 pi\u00f9 traccia: \u00e8 stato \"inghiottito\" dalla sottostante forra dei castagni (ted.: \"K\u00f6stengraben\"), le cui acque hanno eroso la roccia fino al crollo dell'edificio. L'attuale edificio e il camminamento risalgono al XIX secolo. Allo stesso periodo si fa risalire la sopraelevazione della cappella: la parte inferiore \u00e8 consacrata a San Pancrazio, quella superiore, riservata alla nobilt\u00e0, a santa Elisabetta d'Ungheria.\nVi soggiorn\u00f2 per anni la contessa Margherita, ultima della sua dinastia. Il castello rimase la residenza principale della contea fino al 1420, quando Federico IV d'Asburgo trasfer\u00ec la propria sede ad Innsbruck.\nMolto importanti sono i portali romanici del palazzo e della cappella, ricchi di bassorilievi. Tra gli storici non c'\u00e8 accordo sulla data e sull'origine di questi portali: per alcuni sarebbero addirittura - almeno parzialmente - da far risalire alla chiesa a tre absidi i cui resti sono stati trovati poco distante, per altri furono commissionati dal conte Alberto III di Tirolo.\nIl museo.\nOggi il castello ospita il museo storico-culturale della provincia di Bolzano, aperto al pubblico dal 15 marzo fino ai primi di dicembre di ogni anno.\nIl centro recupero avifauna.\nNelle immediate vicinanze si trova un centro recupero avifauna, fondato nel 1989 in Valle Aurina e trasferito nei pressi del castello nel 1998. \u00c8 un'attivit\u00e0 indipendente e non gestita dal museo provinciale di Castel Tirolo."}
{"id": "653283", "revid": "767487", "url": "https://it.wikipedia.org/wiki?curid=653283", "title": "La legge del desiderio", "text": "La legge del desiderio (\"La ley del deseo\") \u00e8 un film del 1987 diretto da Pedro Almod\u00f3var.\nTrama.\nPablo, un famoso regista, \u00e8 innamorato di Juan, anche se quest'ultimo non sembra ricambiare i suoi sentimenti. Sua sorella Tina, che a volte recita nei suoi film, si occupa come una madre di Ada, una bambina di 10 anni figlia di una fotomodella sempre in giro per il mondo. Un giorno Juan lascia Madrid e si trasferisce in Andalusia, in un piccolo paese sul mare. Pablo conosce Antonio, che ha con lui il suo primo rapporto omosessuale; dopo qualche tempo per\u00f2 l'atteggiamento di Antonio diventa troppo possessivo. Pablo allora decide di liberarsene dicendogli che ha intenzione di andare a trovare Juan. Antonio per\u00f2 lo anticipa ed una notte uccide Juan gettandolo da una scogliera. Al suo arrivo Pablo trova Juan nella camera mortuaria e la polizia sospetta che il colpevole sia proprio lui.\nDurante il viaggio di ritorno ha un incidente stradale in seguito al quale subisce una perdita di memoria. \u00c8 a questo punto che veniamo a sapere che Tina in realt\u00e0 \u00e8 il fratello di Pablo, che ha avuto una relazione incestuosa con il padre comune, che ha cambiato sesso in Marocco per amore suo, ma poi \u00e8 stato abbandonato. Tina intanto conosce un ragazzo con il quale instaura una relazione: questo ragazzo per\u00f2 \u00e8 proprio Antonio. A Pablo torna la memoria e telefona alla sorella per metterla in guardia, ma Antonio s'insospettisce e sequestra Tina ed Ada. Quando arriva la polizia, che nel frattempo era giunta a sospettare anche su di lui, Antonio chiede che Pablo passi un'ora da solo con lui: Pablo accetta e, dopo un rapporto sessuale, Antonio si suicida.\nColonna sonora.\nAlcune delle canzoni presenti nella colonna sonora:"}
{"id": "653286", "revid": "486946", "url": "https://it.wikipedia.org/wiki?curid=653286", "title": "Santuario Madonna delle Lacrime", "text": ""}
{"id": "653287", "revid": "297745", "url": "https://it.wikipedia.org/wiki?curid=653287", "title": "Ravinis", "text": ""}
{"id": "653289", "revid": "767487", "url": "https://it.wikipedia.org/wiki?curid=653289", "title": "Libert\u00e0 (film)", "text": "Libert\u00e0 (\"Liberty\") \u00e8 un film del 1929 con Laurel &amp; Hardy diretto da Leo McCarey e prodotto da Hal Roach.\nTrama.\nStanlio e Ollio fuggono dal carcere ma gli abiti che gli danno i loro complici per sostituire le tute rigate non sono proprio della misura giusta: i pantaloni di Ollio sono troppo stretti, mentre quelli di Stanlio sono troppo larghi.\nLo scambio viene sempre turbato da qualche cosa. Finiscono, inseguiti da un poliziotto e senza volerlo sopra un palazzo in costruzione pericolosissimo. Qui riescono a scambiarsi i pantaloni, ma devono riuscire ad arrivare alla scala a pioli situata dall'altra parte del palazzo senza cadere di sotto. Dopo tanti rischi ci arrivano, ma la scala \u00e8 legata con una semplice corda e quando Stanlio ci si mette comincia a slegarsi. Ollio lo salva per miracolo e rivanno al punto di partenza dopo aver rischiato altre volte la pelle. Riscendono cos\u00ec salvi. In compenso, il poliziotto viene schiacciato dall'ascensore."}
{"id": "653299", "revid": "599013", "url": "https://it.wikipedia.org/wiki?curid=653299", "title": "Ihe", "text": ""}
{"id": "653301", "revid": "3831", "url": "https://it.wikipedia.org/wiki?curid=653301", "title": "Chiesa di S. Giovanni alle catacombe", "text": ""}
{"id": "653305", "revid": "287204", "url": "https://it.wikipedia.org/wiki?curid=653305", "title": "Martin Palermo", "text": ""}
{"id": "653306", "revid": "80598", "url": "https://it.wikipedia.org/wiki?curid=653306", "title": "Tra un manifesto e lo specchio", "text": "Tra un manifesto e lo specchio \u00e8 un album di Francesco De Gregori uscito nei negozi venerd\u00ec 3 novembre 2006. L'album \u00e8 un'antologia in 3 CD che raccoglie i suoi brani pi\u00f9 rappresentativi prodotti in 35 anni di carriera.\nPer l'occasione incide per la prima volta su album la nota \"Diamante\", pezzo scritto con Zucchero Fornaciari e da lui incluso nel suo album \"Oro, incenso e birra\". Inoltre, \"Tra un manifesto e lo specchio\" contiene anche il demo eseguito da De Gregori nel 1979 di \"Mannaggia alla musica\", portata al successo da Ron, e \"Banana Republic\" (cover di \"Banana Republics\" di Steve Goodman) nella versione del 45 giri \"Viva l'Italia/Banana Republic\" (RCA Italiana, PB 6391), cantata dal solo De Gregori (senza Lucio Dalla, che \u00e8 invece presente nella versione dal vivo contenuta nell'album \"Banana Republic\")."}
{"id": "653308", "revid": "149587", "url": "https://it.wikipedia.org/wiki?curid=653308", "title": "Chiesa di S. Martino", "text": ""}
{"id": "653311", "revid": "2103806", "url": "https://it.wikipedia.org/wiki?curid=653311", "title": "Chiesa di S. Lucia al Sepolcro", "text": ""}
{"id": "653315", "revid": "599013", "url": "https://it.wikipedia.org/wiki?curid=653315", "title": "Strade statali in Italia", "text": "Le strade statali in Italia sono strade di interesse nazionale.\nStoria.\nSin dalle riforme seguite alla nascita del Regno d'Italia, lo Stato si fece carico della realizzazione e della manutenzione di una rete primaria di strade per i collegamenti tra le principali citt\u00e0; nel 1865 una prima legge introdusse la classificazione delle strade tra nazionali, provinciali e comunali. Nei decenni successivi lo Stato invest\u00ec significativamente nella realizzazione di strade, in particolare nel Sud, ma queste strade vennero crescentemente delegate alle province, provocando paradossalmente una riduzione dell'estensione della rete di strade statali, a fronte di un forte aumento delle strade provinciali. Inoltre, la rete stradale era considerata complementare a quella ferroviaria, su cui viaggiava il traffico a lunga percorrenza, al punto che per lungo tempo vi fu il divieto di classificare come nazionali le strade su percorsi gi\u00e0 serviti dalla ferrovia.\nL'avvento dell'automobile, che richiedeva la disponibilit\u00e0 di strade veloci e ben pavimentate, cambi\u00f2 la situazione, e nel primo dopoguerra si decise di rimettere mano alla questione. Si fronteggiarono due teorie contrapposte, legate ai desideri di espansione di enti pubblici tra di loro concorrenti: le Province premevano per ricevere in gestione anche tutte le residue strade statali, mentre il Genio civile, che allora accentrava la gestione dei lavori pubblici, proponeva un reinvestimento in una rete di strade di diretta gestione statale.\nUn primo passo fu compiuto con il , che riordin\u00f2 la classificazione delle strade e istitu\u00ec 118 \"strade nazionali\", associando a ognuna un numero progressivo, un percorso di massima e (talvolta) un nome. L' cominciava dalla strada nazionale 1 Padana superiore e terminava con la strada nazionale 118 in Sardegna. Cadde anche il divieto di sovrapposizione con i percorsi ferroviari, dando il via alla progressiva sostituzione dei trasporti ferroviari con quelli stradali.\nLa riforma del 1923 non risolveva tuttavia la questione delle competenze, e di fatto non fu attuata. Il crescente accentramento di potere del regime fascista port\u00f2 comunque alla definitiva affermazione del modello di gestione centralista, che culmin\u00f2 nel 1928 con la fondazione dell'Azienda Autonoma Statale della Strada (AASS) (, G.U. n. 127 del 31/05/1928), che poi dal 1946 si trasformer\u00e0 in ANAS.\nCon l'istituzione dell'AASS, per la prima volta vi fu un ente che si occup\u00f2 in esclusiva delle strade dello Stato; contemporaneamente, vennero istituite 137 \"strade statali\", per la maggior parte riprendendo e rinumerando le 118 strade del decreto precedente, da SS 1 (Via Aurelia) a SS 137 (in Dalmazia nell'attuale Croazia). Questa numerazione \u00e8 tuttora in uso, salvo le modifiche dovute a cambiamenti di tracciato o di confini nazionali.\nPer queste prime strade le progressive cominciavano, passavano e terminavano sempre nei centri delle citt\u00e0 (la progressiva delle strade statali che partono da Milano comincia in piazza Duomo), seguendo i tracciati antichi. Sette di queste strade sono state cedute alla Jugoslavia con il trattato di Parigi del 1947.\nNel 1942, con l'annessione all'Italia di nuovi territori in Slovenia e in Dalmazia, furono classificate nella provincia di Cattaro due nuove strade (SS 138 e SS 139), oltre all'estensione della rete nella provincia di Lubiana (SS 56, SS 57 bis, SS 58 con diramazioni, SS 58 bis e SS 58 ter), in quella di Fiume (SS 14 e SS 14 bis) e in quelle di Zara e Spalato (SS 135, SS 136 e SS 137 con diramazioni); anche queste strade sono state cedute alla Jugoslavia con il trattato di Parigi del 1947.\nDopo il 1951, e soprattutto dopo la legge del 1958 sulle strade pubbliche, lo Stato cominci\u00f2 a classificarne molte altre, anche di importanza minore, garantendo investimenti e manutenzione a spese dello Stato in ogni angolo d'Italia; a oggi, la numerazione delle strade statali ha superato il numero 750. Per queste ultime strade, le progressive venivano fatte iniziare al termine dell'abitato della citt\u00e0 da cui partivano.\nA partire dalla met\u00e0 degli anni '60, l'ANAS cominci\u00f2 a costruire anche una rete di superstrade che spesso affiancavano o completavano i percorsi delle strade statali, ma formalmente non le sostituivano. Queste strade, inizialmente denominate nei modi pi\u00f9 disparati, vennero successivamente catalogate sotto il nome di nuova strada ANAS (NSA), anch'esso seguito da un numero progressivo. Nel tempo, molte delle nuove strade ANAS sono poi state riclassificate come strade statali, sia come nuovo percorso di una strada statale esistente, sia come nuova strada statale a s\u00e8 stante con un nuovo numero.\nNel 2001, in conseguenza delle riforme federaliste di fine anni '90, moltissime strade statali vennero cedute alle Regioni, e da esse alle Province; lo Stato mantenne per s\u00e9 solo una ossatura di strade fondamentali, nonch\u00e9 quelle che portano ai principali posti di confine con altri Stati. Dal punto di vista della classificazione, questo ha determinato una estrema e confusionaria variet\u00e0 di nuove sigle e numerazioni delle strade, eseguite autonomamente da ogni ente locale senza un criterio comune; di conseguenza, spesso nell'uso comune le strade hanno continuato a essere identificate come \"ex strada statale numero...\". \nDal 2018, di fronte alla difficolt\u00e0 da parte di molti enti locali di garantire la manutenzione delle ex strade statali, \u00e8 stato avviato un progetto di \"rientro strade\" che prevede la restituzione all'ANAS di quasi 7000 km di strade, scaglionate in due fasi. Conseguentemente, queste strade hanno nuovamente assunto la preesistente numerazione di strada statale gi\u00e0 rimossa nel 2001.\nGeneralit\u00e0.\nQuella di strada statale \u00e8 una classificazione amministrativa. Il codice della strada italiano definisce tali le strade che:\nLe strade statali possono essere definite tecnicamente come strade extraurbane principali (strada di tipo B) o come strade extraurbane secondarie (strada di tipo C). Le strade statali che attraversano centri abitati con popolazione di almeno abitanti sono strade urbane (tipo D e E) di competenza dei relativi comuni. Le strade statali che attraversano centri o nuclei abitati con popolazione inferiore a abitanti sono strade urbane (tipo D e E) di competenza del Comune, previo nulla osta dell'ANAS.\nI tracciati di alcune statali derivano da antiche strade romane, come ad es. la strada statale 7 Via Appia, che ripercorre a grandi linee la tratta dell'omonima strada romana.\nSono strade statali in quanto gestite dall'ANAS anche le strade identificate dalla sigla NSA.\nEstensione e gestione.\nLa rete statale conta circa 25.000 km di strade identificate con la sigla SS.\nL'ente che gestisce tali strade, a totale partecipazione statale, \u00e8 l'ANAS S.p.A. (Azienda Nazionale Autonoma delle Strade), fondata nel 1946, sulle ceneri della vecchia AASS (Azienda autonoma delle strade statali) a sua volta istituita nel 1928. L'ANAS, a causa dei processi di urbanizzazione, ha dismesso alcuni tratti di statali, in seguito alla loro acquisizione da parte dei Comuni interessati, che ora quindi ne curano la manutenzione.\nNomenclatura.\nLe strade statali italiane sono identificate da un numero e da un nome. Nei segnali stradali e nelle mappe il numero \u00e8 preceduto dalla sigla SS, acronimo di strada statale. La nomenclatura delle strade statali gestite dall'ANAS segue, generalmente, lo schema \"SS n\", dove \"n\" \u00e8 un numero che va dall'1 (Aurelia) fino ad arrivare al 700 (\"della Reggia di Caserta\") a seconda della data di istituzione della statale.\nLe strade ANAS di nuova realizzazione, non ancora classificate, sono identificate dalla sigla NSA (nuova strada ANAS).\nSono detti \"tratti stradali declassati/riclassificati\" o \"strade declassate/riclassificate\" quei percorsi viari ceduti al demanio delle regioni, delle province o dei comuni, in conformit\u00e0 ai principi stabiliti dal comma 9 dell'art. 2 del Codice della strada.\nLe eventuali diramazioni portano invece il numero della statale da cui si diramano, seguito da \"dir\" (diramazione), \"var\" (variante), \"racc\" (raccordo), \"radd\" (raddoppio), oppure \"bis\", \"ter\", \"quater\" ecc.; in alcuni casi viene utilizzata una combinazione di queste designazioni (es. SS 7 bis/var).\nPer indicare un punto determinato di una strada statale, si usa indicarne la distanza chilometrica dal punto iniziale (ad esempio: il km 18,500 della strada statale 20 del Colle di Tenda e Valle Roja indica il luogo lungo la SS 20 a 18,5 km da Torino verso Ventimiglia). A questo scopo, lungo le strade statali sono disposte apposite pietre miliari o, pi\u00f9 modernamente, cartelli stradali distanziati di un chilometro, numerati progressivamente. Inoltre ogni cento metri vengono posizionati dei cartelli pi\u00f9 piccoli che indicano il chilometro espresso sull'ultima pietra miliare o cartello facente scopo e la distanza da questa in numeri romani (I per i 100 m, II per i 200 m, III per i 300 m e cos\u00ec via) per permettere un'identificazione pi\u00f9 facile e dettagliata del punto indicato.\nNumerazione delle prime 139 statali.\nLa numerazione delle strade da 1 a 139 fu fatta col seguente criterio:\nLe strade statali dismesse.\nIn Trentino-Alto Adige la gestione delle strade statali \u00e8 dal 1998 delegata alle Province autonome di Trento e di Bolzano in applicazione delle modifiche apportate dal decreto legislativo 2 settembre 1997, n. 320.\nCon il decreto legislativo 31 marzo 1998, n. 112, attuato dal D.P.C.M. del 21 febbraio 2000, molte strade, o tratti di strada, sono stati ceduti dal demanio stradale nazionale ai demani regionali, sollevando l'ANAS dalla loro gestione. La maggior parte delle regioni ha ceduto alle province la gestione delle statali declassate. Il Friuli-Venezia Giulia, il Lazio e il Veneto hanno creato per la gestione delle ex statali proprie societ\u00e0 (rispettivamente Friuli Venezia Giulia Strade, ASTRAL e Veneto Strade).\nAcquisite le ex statali le province e le regioni hanno provveduto a cambiare la numerazione delle stesse, a volte limitandosi a sostituire SS con SR (strada regionale) o con SP (strada provinciale), mantenendo il numero quando ci\u00f2 non creava conflittualit\u00e0 di numerazione con le strade regionali o provinciali esistenti; altre volte hanno cambiato anche numero.\nLe classificazioni delle ex statali regione per regione.\nLe classificazioni riportate nei seguenti paragrafi sono reperite o dalla segnaletica installata o da elenchi presenti nei siti web delle province, con beneficio d'inventario.\nRegioni con ex statali con la sigla SR\nNon \u00e8 nota la classificazione delle ex statali nelle province di Livorno e Massa-Carrara;\nRegioni con ex statali senza la sigla SR\nElenco delle strade statali italiane.\nNelle sottopagine che seguono vi \u00e8 l'elenco delle strade statali."}
{"id": "653317", "revid": "307923", "url": "https://it.wikipedia.org/wiki?curid=653317", "title": "Apertura della successione", "text": "L'apertura della successione si verifica nel momento in cui il de cuius (cio\u00e8 la persona della cui eredit\u00e0 si tratta) muore, e nel luogo del suo ultimo domicilio. Il momento della apertura della successione \u00e8 fondamentale per molti motivi:"}
{"id": "653320", "revid": "125736484", "url": "https://it.wikipedia.org/wiki?curid=653320", "title": "Sportklub Rapid", "text": "Lo Sportklub Rapid w.b. G.m.b.H., detto comunemente SK Rapid o Rapid Wien (in italiano Rapid Vienna) \u00e8 una societ\u00e0 calcistica austriaca con sede a Vienna. Milita nella Bundesliga, la massima divisione del campionato austriaco di calcio.\nFondata nel 1899, oltre ad essere la squadra pi\u00f9 popolare d'Austria, detiene il record di titoli nazionali conquistati (32), l'ultimo dei quali vinto nel 2008. \u00c8 invece seconda per totale di trofei conquistati (53). A livello nazionale il club si \u00e8, inoltre, aggiudicato 14 coppe e 3 supercoppe, mentre in ambito internazionale ha vinto 2 Coppe Mitropa ed \u00e8 stato due volte finalista in Coppa delle Coppe (nel 1984-1985 e nel 1995-1996, attualmente l'ultima finale disputata da un club austriaco in una competizione europea).\nQuando, in seguito all'annessione dell'Austria da parte della Germania di Hitler, le squadre austriache furono inserite nel sistema calcistico tedesco, il Rapid Vienna fu l'unica di esse a riuscire nell'impresa di conquistare il titolo, nel 1940-1941, in piena seconda guerra mondiale. In ambito tedesco era arrivata anche la vittoria della \"Tschammerpokal\" nel 1938. \u00c8, pertanto, l'unico club austriaco ad aver vinto sia il Campionato tedesco che la Coppa di Germania durante il periodo 1938-1945 (il risultato in Coppa \u00e8 condiviso con il First Vienna).\nNella stagione 2010-2011 il club ha fatto registrare la pi\u00f9 alta media di affluenza per partita del campionato austriaco, con spettatori. Si tratta della quarta stagione consecutiva, e della sesta negli ultimi otto anni, in cui il Rapid ha raggiunto tale traguardo.\nI colori sociali sono il verde e il bianco. Il club utilizza ancora i colori dell'1. Wiener Arbeiter Fu\u00dfballklub, rosso e blu, nella terza divisa. Giocatori e tifosi sono cos\u00ec soprannominati \"gr\u00fcn-wei\u00dfen\" (bianco-verdi) ma anche \"H\u00fctteldorfer\" (dal nome della zona del quattordicesimo distretto dove aveva sede il vecchio stadio Hanappi), \"Rapidler\" e \"Kanoniere\". La squadra gioca le partite casalinghe all'Allianz Stadion, situato nel distretto di Hutteldorf a Vienna; l'impianto \u00e8 stato inaugurato il 16 luglio 2016 ed \u00e8 il frutto del completo rinnovamento del precedente Gerhard Hanappi Stadion. \nLa sezione di pallamano, oggi non pi\u00f9 attiva, ha vinto quattro titoli nazionali, nel 1963, 1964, 1965 e 1967.\n\u00c8 divisa dall'altra compagine cittadina, l'Austria Vienna, da un'accesa rivalit\u00e0. Proprio queste due squadre sono le uniche compagini calcistiche austriache ad aver sempre militato nella massima categoria del campionato nazionale.\nStoria.\nLa storia del Rapid Vienna risale alla fondazione, avvenuta nel 1898, dell'1. Wiener Arbeiter Fu\u00dfballklub, dai colori sociali rosso-blu, colori che solitamente vengono ancora oggi utilizzati per le gare in trasferta. In seguito ad un riassestamento della societ\u00e0, l'8 gennaio 1899 nacque un nuovo club, distinto dal precedente del quale pure si considera successore, che prese, seguendo l'esempio dei tedeschi del \"Berliner Tor- und Fu\u00dfball Club Rapide\", la denominazione di \"Sportclub Rapid\". Nel 1904, i colori sociali vennero mutati in verde e bianco.\nIl Rapid, una delle migliori squadre d'Europa del tempo, divenne una potenza nel periodo tra le due grandi guerre, quando l'Austria era una delle nazionali pi\u00f9 forti del panorama calcistico. Nel 1930 si laure\u00f2 \"campione d'Europa\" vincendo la Coppa Mitropa, la competizione pi\u00f9 prestigiosa tra quelle allora esistenti, nella finale contro lo Sparta Praga, ed anche negli anni successivi rest\u00f2 ai vertici del calcio continentale. Dopo l\"Anschluss\", l'annessione dell'Austria al Terzo Reich, il Rapid, insieme alle altre grandi squadre austriache, conflu\u00ec nel campionato tedesco, dando vita alla \"Gauliga Ostmark\": grazie alla migliore preparazione tecnica e tattica sulle rivali, le formazioni austriache furono in grado di primeggiare fin dall'inizio. Il Rapid vinse la prima competizione alla quale prese parte, la Tschammerpokal del 1938, con una vittoria per 3-1 sul FSV Francoforte, e raggiunse l'apice con la vittoria del campionato del 1941, in finale contro lo Schalke 04, la principale squadra tedesca dell'epoca. I \"bianco-verdi\" furono abili a rimontare il 3-0 parziale dello Schalke fino a vincere il match per 4-3 grazie alla forza, alla disciplina e alla resistenza \u2013 le tradizionali virt\u00f9 dei giocatori del Rapid, virt\u00f9 note come \"Rapidgeist\" o \"spirito del Rapid\" - e alle tre reti di Franz \"Bimbo\" Binder.\nNel dopoguerra, il club si \u00e8 mantenuto in posizione dominante fino agli anni sessanta, per poi attraversare un lungo declino che lo vide digiuno di titoli nazionali dal 1968 al 1982. Durante questo periodo la squadra vinse solo due coppe d'Austria, ma aiut\u00f2 a crescere un giovane attaccante che sarebbe diventato uno dei pi\u00f9 forti giocatori austriaci di tutti i tempi: Hans Krankl. Ceduto al Barcellona nel 1978, dopo aver segnato 41 gol in stagione ed aver conquistato cos\u00ec la Scarpa d'oro, Krankl ritorn\u00f2 al Rapid nel 1981 e trascin\u00f2 la squadra alla vittoria di due campionati e tre coppe nazionali, raggiungendo nella stagione 1984-1985 la Coppa delle Coppe contro l'Everton. In questi anni il Rapid era senz'altro una delle squadre europee pi\u00f9 temute, anche per via di alcune leggendarie \"rimonte\", come ad esempio il 5-0 ai tedeschi orientali della Dynamo Dresda nel ritorno dei quarti di finale di quell'edizione di Coppa delle Coppe, che seguiva una sconfitta per 3-0 in Germania Est.\nPer tutti gli anni ottanta i \"bianco-verdi\" continuarono a vincere, ma l'ascesa di nuove realt\u00e0 fin'allora marginali, quali le squadre di Salisburgo e Graz, e il sempre maggiore potere economico dell'Austria Vienna, costrinsero il club nelle retrovie per gran parte del decennio successivo. Nel 1993 la crisi economica del club si fece seria al punto che la societ\u00e0 era prossima al fallimento, evitato solo grazie a nuove e corpose sponsorizzazioni. Due anni dopo, nel 1995, arriv\u00f2 la quattordicesima ed ancora ultima vittoria in \u00d6FB-Cup e, l'anno seguente, il 30\u00ba campionato; ma dovettero passare ben 9 anni per festeggiare un altro titolo, nel 2005. Nel frattempo, il Rapid aveva fatto segnare il peggior piazzamento di sempre, con l'8\u00ba posto del 2001-2002.\nIl posto dei vecchi idoli \u00e8 stato ormai preso da nuovi talenti, come il capitano, il tedesco Steffen Hofmann, idolo indiscusso della tifoseria, che giunse a chiedere alla FIFA di poter giocare con la Nazionale austriaca, ma fu bloccato per via di alcune partite giocate con le giovanili tedesche Under-16, Under-17 ed Under-18.\nOggi, bench\u00e9 il Rapid sia di gran lunga la squadra pi\u00f9 popolare in Austria, altri club come il Salisburgo o l'Austria Vienna sono in grado di spendere ogni anno molto denaro in pi\u00f9 essendo di propriet\u00e0 di miliardari. Il club attualmente sta cercando di compensare questa mancanza di fondi con l'investimento sul settore giovanile e sui nuovi talenti. Da alcuni anni a questa parte i discreti risultati nelle coppe europee hanno garantito entrate economiche straordinarie.\nNel 2014 sono iniziati i lavori per la costruzione del nuovo stadio, l'Allianz Stadion, che \u00e8 stato inaugurato ufficialmente sabato 16 luglio 2016 con un'amichevole contro il Chelsea. \u00c8 stato utilizzato il terreno sul quale si trovava dal 1977 al 2014 il Gerhard-Hanappi-Stadion. La capienza del nuovo impianto \u00e8 di 24.200 posti a sedere, di cui 2.500 sono dedicate alle aree business e VIP. In confronto al vecchio Gerhard-Hanappi-Stadion, l'Allianz Stadion \u00e8 girato di 90\u00b0 e la posizione ora corrisponde a quella pensata all'epoca dall'ing. Gerhard Hanappi.\nColori e simboli.\nColori.\nIl 1. Wiener Arbeiter Fu\u00dfballklub aveva come colori sociali il rosso ed il blu. Questi rimasero i colori del nuovo Sportclub Rapid fino al giugno 1906, quando vennero sostituiti con il bianco e il verde.\nLa divisa attuale prevede righe verticali verdi e bianche con maniche interamente verdi (nella prima divisa) o bianche (nella seconda), pantaloncini e calzettoni in accordo col colore dominante. Tradizionalmente la divisa \u00e8 a righe verticali bianche e verdi, ma negli ultimi anni sono state utilizzate divise interamente verdi, verdi con bordi e dettagli bianchi, ed anche verdi con riga diagonale bianca.\nPer la terza maglia viene spesso usata la divisa rosso-blu dell'Arbeiter.\nSimboli ufficiali.\nUn simbolo spesso associato alla squadra \u00e8 l'acronimo \"SCR\" (\"Sportclub Rapid\"), con cui viene indicata comunemente in Austria, sebbene sin dal 1978 il nome ufficiale sia stato modificato nell'attuale, con la sostituzione della \"k\" tedesca alla \"c\" di origine britannica.\nIl simbolo per eccellenza \u00e8 lo scudo a strisce diagonali bianche e verdi, che ricorre nello stemma del club fin dalle origini. Molto usato \u00e8 anche lo stemma cittadino di Vienna, uno scudo rosso con croce bianca.\nStemma.\nLo stemma del club \u00e8 rimasto sostanzialmente invariato dal 1919 ad oggi. Il primo disegno era composto di uno scudo suddiviso diagonalmente in due campi, l'uno rosso e l'altro blu, con un pallone al centro, e la scritta \"RAPID\" in diagonale. Originariamente quindi lo stemma portava i colori originali dell\"Arbeiter\". Con i primi anni venti \u00e8 stato introdotto il disegno, pressoch\u00e9 identico a quello attuale, con lo scudo a strisce diagonali bianco-verdi e la scritta \"RAPID\" in rosso su campo blu, il tutto racchiuso in un cerchio dorato e, pi\u00f9 tardi, in una corona di foglie d'alloro. Nella sua forma attuale, il logo \u00e8 stato concepito nel 1968.\nDa allora poche sono state le modifiche. Negli anni settanta furono introdotti in un cantone i colori della bandiera austriaca e pi\u00f9 tardi, all'epoca della sponsorizzazione Wienerberger, anche il logo di questa compagnia. Una versione pi\u00f9 caratteristica dello stemma, quella usata fra il 1989 ed il 1992, prevedeva lo stemma \"classico\" completamente bianco-verde, innestato su uno sfondo a strisce diagonali anch'esse bianco-verdi la cui forma ricorda la cifra 1.\nNel 1998 \u00e8 stato reintrodotto il modello di trent'anni prima, con l'aggiunta di tre stelle d'oro, ciascuna delle quali simboleggia 10 titoli nazionali, bench\u00e9 queste - a differenza di quanto accade in Germania - non siano state ufficialmente sanzionate dalla federazione.\nNel 1999 e nel 2009 sono state utilizzate versioni leggermente differenti legate alle celebrazioni per i 100 e 110 anni di fondazione.\nInno.\nL'inno ufficiale del club \u00e8 il \"Rapid-Hymne\", prodotto nella versione pi\u00f9 recente (2006) dalla HHCityGirl. Esistono versioni cantate dai calciatori.\nStrutture.\nStadio.\nLe prime partite il club le gioc\u00f2 nel campo dello \"Schmelz\" (\"Schmelzer Exerzierfeld\"), uno spiazzo destinato a piazza d'armi situato nel XV distretto della capitale. Nel 1903 lo spazio venne recintato e furono costruite le tribune, nacque cos\u00ec lo \"Sportplatz Rudolfsheim\". Il Rapid vi rimase fino al 1910, quando la municipalit\u00e0 di Vienna non rinnov\u00f2 la concessione all'uso del terreno. Curiosamente, fra le due estremit\u00e0 del campo esisteva un dislivello di circa due metri.\nIl 28 aprile 1912 fu perfezionato il passaggio al primo, vero stadio nella storia della squadra, con l'inaugurazione della \"Pfarrwiese\", anche noto come \"Rapid-Platz\". Quel giorno il Rapid disput\u00f2 la prima partita casalinga del campionato 1911/1912 dopo aver disputato le prime 10 partite di campionato (dal settembre 1911 ad aprile 1912) in trasferta. Inizialmente capace di spettatori, la sua capacit\u00e0 fu portata fino a e venne utilizzato sino al 1981. Il fatto che quest'impianto sorgesse nel quartiere di H\u00fctteldorf diede anche alla squadra il soprannome di \"H\u00fctteldorfer\", uno dei pi\u00f9 usati.\nIn seguito il Rapid gioc\u00f2 le partite casalinghe nel Gerhard Hanappi Stadion, dedicato all'omonimo giocatore bianco-verde degli anni cinquanta e sessanta. Inizialmente noto come \"Weststadion\", fu rinominato nel 1980 in onore del suo ideatore, scomparso in quello stesso anno per una malattia ed i tifosi lo chiamavano generalmente \"St. Hanappi\", giocando sul fatto che quest'abbreviazione pu\u00f2 essere letta sia come \"Stadion Hanappi\" che come \"Sankt Hanappi\", ossia \"Santo Hanappi\", con ci\u00f2 rimarcando il fatto che questo stadio, come disse l'allenatore Ivica Osim, era una \"cattedrale del calcio\". La struttura era situata sempre nell'H\u00fctteldorf, una parte del quattordicesimo distretto di Vienna e poteva contenere fino a persone, scese a dopo i lavori del 2001-2003. La riduzione \u00e8 stata dovuta in parte alla necessit\u00e0 di rispondere a norme pi\u00f9 severe circa la sicurezza degli impianti delle societ\u00e0 professionistiche. Si trattava di uno stadio \"all'inglese\", con le tribune addossate al campo di gioco e senza pista di atletica, cosa che contribuiva a creare un'atmosfera suggestiva durante le partite, con un tifo acceso. Proprio per il numero ridotto di posti si sono avute delle polemiche in tempi recenti, con la societ\u00e0 che ha annunciato nuovi lavori alla struttura, compatibilmente con le disponibilit\u00e0 finanziarie.\nPiuttosto a sorpresa, nella primavera del 2014 i vertici sociali hanno annunciato che non si sarebbe pi\u00f9 proceduto al restauro dello stadio Hanappi, ma che verr\u00e0 costruito un impianto completamente nuovo. Il nuovo stadio si chiamer\u00e0 \"Allianz Stadion\", avendo come sponsor principale l'omonima compagnia assicurativa; potr\u00e0 ospitare un massimo di spettatori ed avr\u00e0 un costo complessivo pari a di euro, cifra coperta al 40% da un fondo della citt\u00e0 di Vienna precedentemente messo a disposizione per lavori nel vecchio stadio. La fine dei lavori \u00e8 prevista per l'estate del 2016 e lo stadio conserver\u00e0 il nome attuale almeno fino al termine della stagione 2025-2026.\nIn attesa del completamento dell'Allianz Stadion, il Rapid giocher\u00e0 le gare interne nel pi\u00f9 capiente Ernst Happel Stadion. L'impianto, di propriet\u00e0 della federazione austriaca, \u00e8 il pi\u00f9 grande stadio calcistico del Paese ed \u00e8 stato tradizionalmente sede delle finali di \u00d6FB-Cup e talvolta, soprattutto in passato, dei derby contro l'Austria Vienna in campionato. Viene comunemente utilizzato anche in occasione delle partite di squadre viennesi (ma anche, pi\u00f9 in generale, di squadre austriache) nelle coppe europee.\nSociet\u00e0.\nIl Rapid \u00e8 una societ\u00e0 di azionariato popolare (\"Mitgliederverein\"), composta da due livelli dirigenziali. Il pi\u00f9 alto di questi, chiamato \"Pr\u00e4sidium\", \u00e8 composto di sette membri eletti dai soci. Tra questi ultimi, il diritto di voto spetta solo a chi \u00e8 associato da almeno tre anni consecutivi. La tessera ha un costo di euro annui: attualmente i soci sono .\nSecondo lo statuto del club, il Pr\u00e4sidium pu\u00f2 avere da cinque a otto membri. Attualmente sono sette, che ricoprono le carice di presidente, vicepresidente, direttore e vicedirettore finanziario, pi\u00f9 un segretario e due altri membri per giungere al numero legale. Le elezioni hanno luogo a cadenza triennale, ed \u00e8 consentita la rielezione. Il Pr\u00e4sidium \u00e8 responsabile della gestione economica e sportiva del club, ed a questo preposta \u00e8 sopra tutte la carica di presidente, ricoperta dal 2001 da Rudolf Edlinger, gi\u00e0 Ministro delle finanze dell'Austria tra il 1997 ed il 2000.\nA coadiuvarlo, il vicepresidente Siegfried Menz, il direttore finanziario Johann Smolka ed il vice Helmut Nahilk, il segretario Nikolaus Rosenauer, Max Palla e Gerhard H\u00f6ckner.\nI soci possono essere ordinari, fondatori, onorari o VIP. Ciascuna categoria ha obblighi e diritti diversi all'interno del club, come precisato nello statuto, approvato nella sua forma attuale il 16 ottobre 2007. In base allo stesso, il club si compone di due organi dirigenziali, l'assemblea generale (\"Hauptversammlung\") ed il \"Pr\u00e4sidium\"; una sezione elettorale (\"Wahlkomit\u00e9e\"); un revisore (\"Abschlusspr\u00fcfer\"); un comitato esecutivo composto a sua volta da un'assemblea dei soci (\"Mitgliederversammlung\"), assemblea dei soci anziani (\"\u00c4ltestenrat\"), un \"Kuratorium\" e il Consiglio d'amministrazione (\"Vorstand\"). Infine, il tribunale dei soci, o \"Berufungssenat\".\nOrganigramma societario.\n\"Aggiornato al 19 dicembre 2012\".\nSponsor.\nAttualmente, il Rapid \u00e8 una delle cinque squadre della Bundesliga a non avere uno sponsor nel nome, ma \u00e8 l'unica a non averlo mai avuto lungo tutta la sua storia, fatta eccezione per la stagione 1976-1977, quando gioc\u00f2 sotto il nome di \"SK Rapid Wienerberger\". Questa, nel tempo, \u00e8 divenuta una vera e propria strategia del club, molto apprezzata dalla tifoseria, in un Paese dove il \"naming sponsor\" \u00e8 la norma.\nPer la stagione 2011-2012 lo sponsor tecnico \u00e8 Adidas, mentre lo sponsor ufficiale \u00e8 Wien Energie. I partner ufficiali sono OMV (petroli), Orange (telefonia), VISA Cardcomplete (servizi finanziari), Ottakringer (birrificio), M-Line, Erste Bank e T-Mobile (attraverso il marchio austriaco tipp3).\nAllianz \u00e8 partner ufficiale del club dal 1\u00ba luglio 2014 e proprietaria dei diritti di sponsorizzazione nominale dello stadio fino al termine della stagione 2025-2026.\nSettore giovanile.\nIl settore giovanile del Rapid \u00e8 strutturato in diverse categorie d'et\u00e0. Sono attive una squadra Under-18, una Under-16 ed una Under-15 che fanno parte del progetto \"AKA Rapid\" e disputano il campionato giovanile nazionale (\"Jugendliga\"). Nella stagione 2010-2011 il Rapid si \u00e8 aggiudicato la Jugendliga, consacrandosi campione d'Austria Under-18.\nLe squadre Under-14, Under-13 ed Under-12 invece prendono parte alle competizioni della Wiener Fu\u00dfball-Verband. Si arriva poi alle squadre dei pi\u00f9 giovani, con Under-11, Under-10, Under-9, Under-8, Under-7 ed Under-6 iscritte ai tornei di categoria della WFV.\nA disposizione delle proprie squadre, il club offre quattro centri di allenamento al coperto e due all'aperto.\nNel 2010 \u00e8 stato dato via al progetto \"Pro Rapid\". Tale progetto consiste nel fornire ai giovani calciatori assistenza professionale seguendoli nel passaggio dal settore giovanile alla prima squadra. Ad oggi i migliori risultati ottenuti riguardano Christopher Trimmel e Christopher Drazan, arrivati alla prima squadra come titolari.\nIl club coopera con alcune strutture scolastiche, per promuovere una crescita sportiva e scolastica tra i giovani calciatori. Inoltre, i bambini di et\u00e0 inferiore a 6 anni hanno la possibilit\u00e0 di partecipare alle attivit\u00e0 del \"Rapid-Kindergarten\", scuola calcio per i pi\u00f9 piccoli.\nIl Rapid nella cultura di massa.\nEssendo una delle squadre pi\u00f9 celebri e tifate d'Austria, i \"Gr\u00fcn-Wei\u00dfe\" hanno lasciato tracce di s\u00e9 nella cultura austriaca dell'ultimo secolo. Proprio nel Rapid giocava Josef Uridil, uno dei primi calciatori a diventare personaggi pubblici, associando la propria immagine a prodotti commerciali. Uridil, che nel 1924 recit\u00f2 come attore protagonista nel film \"Pflicht und Ehre\", era stato dedicatario di una ballata composta due anni prima da Hermann Leopoldi e Robert Katscher: \"Heute spielt der Uridil\" (\"Oggi gioca Uridil\"), cantata da Oskar Steiner sulla musica del \"foxtrot\". Del 1935 \u00e8 invece il \"lied\" \"I' fahr' nach H\u00fctteldorf, heut' spielt Rapid\", di Hans Bohdjalian.\nQualche anno dopo fu il turno di Hans Krankl. Nel 1974 il centravanti del Rapid cominci\u00f2 la propria carriera parallela di cantante pop col singolo \"Ohne Ball'n und ohne Netz\", che \u00e8 considerato tra le canzoni-simbolo del calcio.\nMolti sono stati negli anni i cantautori che hanno citato il Rapid nelle loro canzoni, anche nella particolare variante del \"Wienerisch\", la parlata dialettale viennese. Karl Hruschka nella sua \"Das Fussballmatch\" (dall'album \"Erinnerungen an Karl Hruschka\") descrive un'immaginaria partita dei bianco-verdi.\nPi\u00f9 recentemente Skero, in \"Fua\u00dfboi\" (\"calcio\" in viennese), cita numerosi ex-giocatori biancoverdi in un'altra partita immaginaria. I calciatori citati sono Georg Schors, Franz \"Bimbo\" Binder e Gerhard Hanappi.\nAncora, il cantante hip-hop A.Geh Wirklich? in \"Oh Wien nur du alla\" (titolo che \u00e8 a sua volta una citazione della famosa canzone di Rudolf Sieczynski \"Wien, du Stadt meiner Tr\u00e4ume\" anche nota come \"Wien, Wien nur du allein\" dal suo popolare ritornello) cita il derby di Vienna e le sue protagoniste: Rapid e Austria.\nCalciatori.\nCapitani.\nElenco in ordine cronologico dei capitani del club dal 1911:\nIl Rapid e le nazionali di calcio.\nDa sempre il Rapid \u00e8 uno dei principali serbatoi della nazionale austriaca. Gi\u00e0 in occasione dell'amichevole con l' dell'11 ottobre 1903, la terza uscita ufficiale della Nazionale, scesero in campo due \"rapidler\": il portiere K. Steinmann e l'attaccante Josef Schediwy.\nSono 32 i giocatori del Rapid che hanno rappresentato l'Austria alla fase finale di un Mondiale. Il primo contingente, convocato per l'edizione italiana del 1934, era composto da Josef Bican, Matthias Kaburek, Rudolf Raftl, Josef Smistik e Franz Wagner. L'undici allenato da Hugo Meisl arriv\u00f2 sino alle semifinali ed al quarto posto assoluto.\nA causa dell\"Anschluss\", l'Austria non pot\u00e9 essere presente all'edizione 1938, bench\u00e9 regolarmente qualificata sul campo. Viceversa, molti dei giocatori vennero cooptati nelle file della Nazionale tedesca: tra di essi vi erano quattro bianco-verdi, Hans Pesser, Rudolf Raftl, Stefan Skoumal e Franz Wagner.\nPer il 1954 vennero convocati ben 10 giocatori del Rapid, quasi la met\u00e0 dell'intera spedizione in Svizzera. Gerhard Hanappi, Ernst Happel, Robert K\u00f6rner, Erich Probst, Alfred K\u00f6rner, Karl Giesser, Walter Zeman, Johann Riegler, Robert Dienst e Paul Halla aiutarono l'Austria a raggiungere nuovamente le semifinali e, con il 3\u00ba posto assoluto, il miglior risultato di sempre ad un Mondiale. Halla, Happel, Hanappi, Dienst ed Alfred K\u00f6rner fecero parte anche della spedizione a Svezia 1958 conclusasi per\u00f2 con l'eliminazione al primo turno.\nPer Argentina 1978 furono due i convocati del club: Hans Krankl, fresco vincitore della Scarpa d'oro e Peter Persidis. Krankl fu tra i protagonisti di quel Mondiale; la Nazionale raggiunse il girone di semifinale ed il 7\u00ba posto assoluto. Krank fu convocato anche per Spagna 1982, insieme a quattro compagni di club: Bernd Krauss, Johann Pregesbauer, Heribert Weber e Herbert Feurer, che aiutarono a raggiungere il secondo turno della competizione.\nItalia 1990 vide ben sette convocati del Rapid, il numero pi\u00f9 alto dal 1954. Si trattava di Robert Pecl, Peter Sch\u00f6ttel, Christian Keglevits, Andreas Reisinger, Heimo Pfeifenberger, Andreas Herzog e Michael Konsel. In occasione dell'ultima partecipazione dell'Austria alla fase finale di un Mondiale, in Francia nel 1998, oltre a Sch\u00f6ttel vennero convocati anche Arnold Wetl ed Andreas Heraf. Sia nel 1990 che nel 1998 la Nazionale fu eliminata nel primo turno.\nL'unica presenza dell'Austria alla fase finale di un Europeo \u00e8 del 2008. Alla rassegna casalinga preser parte, in rappresentanza del Rapid, 4 giocatori. Sono \u00dcmit Korkmaz, Markus Katzer, J\u00fcrgen Patocka ed Erwin Hoffer. Anche in questo caso la Nazionale usc\u00ec di scena nel primo turno.\nAndreas Herzog \u00e8 tuttora il detentore del record di partite disputate con la maglia della Nazionale austriaca: 103. Tuttavia buona parte di queste presenze le collezion\u00f2 mentre giocava in Germania, con Werder Brema e Bayern Monaco. Gerhard Hanappi \u00e8 il giocatore con pi\u00f9 presenze in Nazionale durante il periodo di militanza nel Rapid, 82 dal 1950 al 1962. Significativo anche il record di Peter Sch\u00f6ttel: 63 presenze con la maglia dell'Austria, tutte da giocatore del Rapid.\nNove giocatori del Rapid hanno rappresentato la nel periodo 1938-1945. Si tratta di Johann Pesser, Franz Binder, Rudolf Raftl, Stefan Skoumal, Franz Wagner, Wilhelm Fitz, Franz Hofer, Johann Hofst\u00e4tter e Matthias Kaburek.\nStatistiche e record.\nStatistiche di squadra.\n\"Tutte le statistiche sono aggiornate alla stagione 2012-2013 compresa\".\nTifoseria.\nStoria.\nIl Rapid, da un sondaggio commissionato alla societ\u00e0 tedesca \"Sport + Markt\", risulta essere la squadra austriaca con pi\u00f9 tifosi. Inoltre, vanta la media spettatori pi\u00f9 alta del Paese, e nelle ultime undici stagioni questo dominio \u00e8 stato interrotto solo dal Tirol Innsbruck nel 2001-2002 e dal Salisburgo nel 2002-2003 e nel 2006-2007. Del Rapid anche il record di abbonamenti venduti: nel 2008-2009 ben , divenuti nella stagione successiva.\nNella stagione 2012-2013 la media di pubblico al Gerhard Hanappi Stadion \u00e8 stata di spettatori, in calo rispetto ai del 2011-2012 e la pi\u00f9 bassa in assoluto degli ultimi dieci anni\nFin quasi dagli esordi della squadra, i tifosi del Rapid hanno sempre annunciato gli ultimi quindici minuti delle partite con il leggendario \"Rapidviertelstunde\": applausi ritmici eseguiti in casa come in trasferta, qualunque fosse il risultato.\nLa prima menzione di questa pratica si ritrova nel 1913; il 21 aprile 1918 sul quotidiano \"Fremdenblatt\" comparve un articolo sugli applausi dei tifosi in cui veniva usato il termine \"Rapidviertelstunde\".\nNel 2011 \u00e8 stata avanzata una proposta per inserire il Rapidviertelstunde tra i Patrimoni orali e immateriali dell'umanit\u00e0 dell'UNESCO, proposta peraltro respinta all'unanimit\u00e0.\nGemellaggi e rivalit\u00e0.\nLa rivalit\u00e0 principale \u00e8 quella con i \"violette\" dell'Austria Vienna, con cui il Rapid gioca il derby della capitale austriaca. Si tratta della sfida \"storica\" del calcio austriaco, \u00e8 stata giocata pi\u00f9 di 400 volte dal 1911 ad oggi e molto spesso \u00e8 stata decisiva per l'assegnazione del campionato o della coppa d'Austria. \u00c8 la partita che si \u00e8 giocata pi\u00f9 volte nella storia del calcio dietro al derby di Glasgow (\"Old Firm\").\nNegli ultimi anni questa partita \u00e8 stata fonte di gravi intemperanze e violenze tra le tifoserie. Nel 2008 il portiere del Rapid Georg Koch, colpito da un petardo, dovette ritirarsi dall'attivit\u00e0 agonistica e perse l'udito.\nIl 22 maggio 2011 alcuni ultras del Rapid entrano in campo dopo 26 minuti di gioco, provocando la sospensione del derby sul punteggio di 2-0 per l'Austria e la successiva sconfitta a tavolino per 3-0. Dopo quest'episodio, la dirigenza del Rapid ha pubblicamente chiesto scusa per l'accaduto.\nLa principale rivalit\u00e0 europea del Rapid deriva da un episodio avvenuto nel 1984, nel corso della gara di ritorno degli ottavi di finale di Coppa delle Coppe contro gli scozzesi del . I \"bianco-verdi\" austriaci, che avevano vinto 3-1 la gara d'andata a Vienna, si trovavano sotto di tre gol nel ritorno, quando il difensore Rudolf Weinhofer si gett\u00f2 a terra, sostenendo di essere stato colpito da una bottiglia lanciata dagli spalti dai sostenitori del Celtic. Un episodio che ricorda molto quello della \"partita della lattina\", che coinvolse Inter e Borussia M\u00f6nchengladbach nel 1971.\nSulla falsariga di quanto deciso in quell'occasione, l'UEFA decise di annullare la partita, e di farne giocare un'altra in campo neutro. Questo nonostante le immagini televisive dimostrassero che Weinhofer non fosse stato minimamente sfiorato.\nCome pena aggiuntiva, al Celtic fu comminata una multa di sterline e la squalifica del campo per una partita. Nella ripetizione, disputata all'Old Trafford di Manchester, il Rapid si impose per 1-0 e guadagn\u00f2 il passaggio del turno.\nNella stagione 2009-2010 le due squadre si sono ritrovate nella fase a gruppi di Europa League: i tifosi del Celtic hanno esposto striscioni in cui rimarcavano l'episodio, e si sono avute nuove minacce via web tra opposte tifoserie.\nLa dirigenza del Rapid ha scelto proprio il Celtic per la disputa dell'ultima partita nella storia del Gerhard Hanappi Stadion: l'amichevole, giocata il 6 luglio 2014, \u00e8 terminata 1-1 e l'attaccante finlandese Teemu Pukki ha messo a referto l'ultimo gol nella storia di questo impianto.\nOrganico.\nRosa 2021-2022.\n\"Aggiornata al 16 febbraio 2022.\"\nSquadra \"Amateure\".\nIl Rapid possiede una squadra \"Amateure\" che milita per la stagione 2014-2015 nella Regionalliga Ost, terza divisione del campionato austriaco. Il risultato pi\u00f9 importante fu il raggiungimento dei quarti di finale nella \u00d6FB-Cup 2008-2009, dove incontr\u00f2 la corrispondente squadra \"Amateure\" dell'Austria Vienna, pareggiando 1-1 e venendo poi eliminato ai rigori.\nUn'altra insolita partita di coppa \u00e8 stata disputata il 14 agosto 2010, primo turno della \u00d6FB-Cup 2010-2011, contro la prima squadra: dopo 78 anni si \u00e8 cos\u00ec rinnovato l'episodio della sfida \"in casa\", tra la formazione titolare e gli \"Amateure\", che nel 1932 fin\u00ec 8-1. I \"titolari\" del 2010 hanno invece prevalso per 5-2.\nNella sua storia, il Rapid Vienna Amateure ha vinto anche un campionato e due coppe della Wiener Fu\u00dfball-Verband.\nRosa.\n\"Aggiornata al 25 luglio 2013\"."}
{"id": "653321", "revid": "125872204", "url": "https://it.wikipedia.org/wiki?curid=653321", "title": "Pallamano Trieste", "text": "La Pallamano Trieste, \u00e8 una societ\u00e0 di pallamano italiana con sede nella citt\u00e0 di Trieste.\nFondata nel novembre del 1970 con la denominazione \"U.S. ACLI Pallamano Trieste\" dal professor Giuseppe Lo Duca, \u00e8 una delle societ\u00e0 di pallamano pi\u00f9 vecchie d'Italia, nonch\u00e9 la pi\u00f9 titolata.\nMilitante attualmente in Serie A - 1\u00aa Divisione Nazionale (la prima serie nazionale), ha vinto 17 campionati nazionali (il pi\u00f9 recente nel 2002), 6 Coppe Italia e 1 Handball Trophy.\nStoria.\nLe origini.\nTra il 1969 e il 1970 la Federazione italiana giuoco handball si affilia al CONI e per favorire la diffusione di questo nuovo sport invia in ogni regione d'Italia un promotore per favorire lo sviluppo della disciplina. Per la regione del Friuli-Venezia Giulia fu inviato un giovane ragazzo appena uscito dall'ISEF, il Prof. Giuseppe Lo Duca che, con l'aiuto di Pino Grio, allora presidente dell'Unione Sportiva ACLI, fonda la squadra di Trieste. I primi colori della societ\u00e0 sono il bianco e il verde; la palestra d'allenamento quella in via dell'Istria 57, presso il campo coperto dell'Enaip.\nL'U.S. ACLI esordisce ufficialmente nel campionato 1970/1971 di serie B, con una squadra che presenta tra gli altri Mario Pellegrini, il primo triestino a meritarsi la convocazione in azzurro. La prima partita ufficiale viene disputata nella palestra Etruria di Prato.\nGli anni settanta.\nNella sua prima apparizione in campionati ufficiali la societ\u00e0 giuliana disputa il campionato di Serie B, conquistando subito la promozione in Serie A con Giuseppe Lo Duca in campo nella duplice veste di allenatore-giocatore.\nNegli anni a seguire conquistar\u00e0 un quarto posto nella prima stagione in A, poi per alcuni anni otterr\u00e0 buoni piazzamenti.\nDurante la stagione 1973/1974 il Presidente Aldo Combatti trova uno sponsor prestigioso: la Duina, azienda leader in Italia nel settore della siderurgia. Il campionato successivo Trieste vincer\u00e0 il primo scudetto ma per un'irregolarit\u00e0 nel tesseramento dello straniero Ackun viene retrocessa al sesto posto.\nNel campionato 1975/1976 arriva il primo scudetto, nel soffertissimo spareggio con Rovereto (vinto dai giuliani 19-18). Anche la stagione 1976/1977 vede gioire la formazione giuliana che porta a casa il secondo scudetto consecutivo.\nNel campionato 1978/1979 lo sponsor Vittorio Duina lascia spazio a Mario Cividin, il pi\u00f9 importante imprenditore edile locale. Arriva il terzo scudetto nella citt\u00e0, al termine di uno spareggio vinto contro la solita Rovereto per 17-12.\nGli anni ottanta.\nGli anni 80 sono ricchi di successi tricolori per la societ\u00e0 guidata da Lo Duca che vince tre scudetti consecutivi, nel 1980/1981, dominando il campionato con 48 punti, nel 1981/1982 e nel 1982/1983, vincendo tutte le 22 partite del torneo. \nLa stagione 1981/82 vede l'esordio in maglia triestina di Claudio Schina, prelevato appena 20enne dalla sua citt\u00e0 natale Roma, che diventa ben presto beniamino del pubblico per la grinta con la quale scende in campo.\nDopo il secondo posto alle spalle della squadra di Scafati nella stagione 1983/1984, la Cividin vince altri due scudetti consecutivi nel 1984/85 e nel 1985/86.\nSul finire del decennio arriver\u00e0 poi la prima Coppa Italia e il nono titolo italiano nel campionato 1989/1990.\nGli anni novanta.\nIl campionato 1990/1991 vede la Cividin giungere seconda alle spalle della Forst Bressanone, ma c'\u00e8 gioia per l'esordio in Coppa dei Campioni: superati nel primo turno gli ellenici del Filippos Verigasa, i triestini vengono poi eliminati dallo Steaua Bucarest.\nDal torneo 1992/93 Trieste, grazie a Mario Dukcevich che giunge in aiuto della squadra portando il marchio Principe sulle magliette biancorosse, inizier\u00e0 una vera dittatura sul campionato vincendo ben cinque scudetti consecutivi (record tuttora ineguagliato). Il campionato 1993/94 verr\u00e0 ricordato come quello della stella per la vittoria del decimo scudetto. L'avventura in Coppa delle Coppe s'interrompe ancora agli ottavi, contro i lettoni del Riga.\nLa stagione seguente il Principe vince l'undicesimo scudetto vincendo la \"bella\" contro il Prato, mentre in Coppa dei Campioni i triestini non vanno oltre il primo turno causa una gara di ritorno assolutamente incredibile contro gli austriaci del West Wein, con i biancorossi rimasti con soli 3 giocatori sul parquet!\nNel 1994/1995 conquista il dodicesimo scudetto nella seconda partita di finale in casa del Merano per 24-20. In Coppa Italia il trofeo viene vinto dai triestini che nello scontro diretto superano il Rubiera. Buono il cammino in Champions League: battuto il Minsk nei sedicesimi, il Principe si arrende al Marsiglia negli ottavi di finale.\nNel torneo del 1995/1996 il Principe vince il tredicesimo scudetto, il quarto consecutivo, che arriva il 25 maggio in casa dell'Ortigia Siracusa. La seconda partita di finale si conclude sul 17-17, con i triestini vittoriosi all'andata per 25-18. Ancora fatali gli ottavi di finale in Champions League: la squadra biancorossa viene eliminata dal club ungherese del Fotex Veszprem.\nNel 1996/1997 al Principe sono sufficienti due gare per vincere il quinto scudetto consecutivo: nella trasferta di Modena la vittoria \u00e8 fissata sul 24-22 per i giuliani.\nLa stagione 1997/1998 si apre per la Pallamano Trieste con un nuovo sponsor, la Genertel; in campionato, dopo cinque scudetti consecutivi, Trieste perde la finale contro l'Al.Pi. Prato; in Champions League i ragazzi di Lo Duca non superano il girone di qualificazione, nonostante la vittoria sul Akureyri e quella, prestigiosa, colta a Zagabria sul parquet del Badel.\nNel 1998/1999 \u00e8 ancora il Prato a vincere lo scudetto. In Coppa EHF sono i norvegesi del Sandefjord a eliminare la Genertel negli ottavi di finale.\nNel 1999/2000 Trieste torna a vincere lo scudetto. La Genertel fa sul serio in Coppa delle Coppe: supera dapprima i lituani del Kaunas, quindi i macedoni del Bitola. I triestini si arrendono solamente nei quarti al cospetto dei danesi del Kolding, che hanno la meglio per un solo gol di scarto.\nGli anni duemila e il 40\u00ba anno di fondazione.\nCambia millennio, ma non cambiano i risultati, anche nel 2000/2001 \u00e8 Trieste a portarsi a casa lo scudetto e la Coppa Italia. Nel torneo 2001/2002 la squadra conquista il suo diciassettesimo scudetto contro Prato. I ragazzi allenati da \u0160ibila vincono anche la sesta Coppa Italia.\nNel 2002 affiorano i primi problemi economici che costringono il prof. Lo Duca a rinunciare ad alcuni giocatori importanti. Gli anni successivi sono avari di successi anche se coronati da buone prestazioni sia in campo nazionale che in quello europeo: in particolare, Trieste si rende protagonista di una clamorosa cavalcata nella Challange Cup 2003-2004, conclusasi in semifinale ad opera degli svedesi dello Sk\u00f6vde; solamente i rivali del Brixen erano riusciti nel 2001 a raggiungere le semifinali di una coppa continentale, anche se con un formato della competizione diverso (il Brixen affront\u00f2 solamente due turni prima della semifinale, mentre Trieste quattro).\nDopo la stagione 2006/2007 (conclusa al terzo posto) la Pallamano Trieste per problemi economici decide di rinunciare all'iscrizione alla Serie A \u00c9lite per il successivo campionato e decide di ripartire dalla Serie A2.\nLa stagione 2007/2008 si conclude con la promozione in Serie A1, dopo un esaltante testa a testa con la formazione di Bressanone (questa sfida viene nominata come Derby d'Italia in memoria delle tante partite decisive giocate tra le due squadre), terminato alla penultima giornata con la vittoria-spareggio in terra altoatesina. Nel campionato 2008/2009 Trieste domina la stagione regolare e, dopo la finale play off vinta contro Ancona, ritorna dopo 2 anni di assenza in Serie A \u00c9lite. Anche questa volta per\u00f2 i problemi economici coinvolgono la societ\u00e0, che si trova, suo malgrado, a dover rinunciare alla massima serie e a riscriversi alla Serie A1. Al suo posto viene promossa proprio la formazione di Ancona.\nIl campionato 2009/2010 vede la formazione biancorossa centrare per la terza volta consecutiva la promozione alla serie maggiore con una squadra composta prevalentemente da giocatori provenienti dal vivaio societario, ma la situazione finanziaria non permetter\u00e0 il salto nella categoria d'\u00c9lite.\nGli anni duemiladieci.\nNel 2010-2011 la Pallamano Trieste disputa ancora una volta il campionato di Serie A1 e ottiene una brillante promozione in Serie A \u00c9lite con una formazione giovane e rinnovata.\nLa tanto desiderata e agognata Serie A \u00c9lite 2011-2012 riporta Trieste tra le grandi: il sodalizio presieduto dal prof. Lo Duca termina il campionato al sesto posto e si guadagna l'accesso ai playoff scudetto, dove viene per\u00f2 eliminata dalla Junior Fasano.\nIl campionato 2012-2013 segna un cambio radicale nella concezione del massimo campionato italiano; per ridurre i costi e far s\u00ec che la situazione economica di molte squadre respiri, la Federazione opta per un massimo campionato diviso in tre gironi territoriali: Nord, Centro e Sud. Trieste viene inserita nel Girone A (Nord), dove le regine incontrastate del raggruppamento sono Bolzano e Pressano. Quest'ultime precedono Trieste al termine della stagione regolare e si qualificano ai playoff scudetto, lasciando i giuliani a secco.\nLa stagione 2013-2014 rivive le stesse emozioni della precedente, con l'aggiunta della Poule Playoff e la Poule Retrocessione. Le prime quattro di ogni raggruppamento si sfidano in un girone all'italiana dove le prime due al termine delle partite si qualificano alle semifinali playoff. I biancorossi ottengono il terzo posto in stagione regolare e quindi il pass per la Poule Playoff, dove per\u00f2 confermano la posizione in classifica, terminando la stagione.\nNella stagione 2014-2015 Trieste torna a lottare per un obiettivo importante: le semifinali scudetto. Battuta la concorrenza del Pressano e del Cassano Magnago nel girone dei play-off, passata come seconda alle spalle del SSV Bozen, si qualifica nella Poule d'ammissione insieme al Carpi e Albatro Siracusa.\nNella prima giornata contro la compagine emiliana Trieste ottiene una sconfitta onorevole per 32-28, nonostante la caratura tecnica degli avversari. Nella seconda giornata si vede la convincente vittoria sui siracusani per 32-29 ma con uno scarto di sole tre reti la squadra non riesce a passare il turno, che vede qualificati gli emiliani grazie ad una larga vittoria sul Siracusa per 30-16.\nNella stagione 2015/2016 la squadra arriva in terza posizione nella Regular Season dietro alla capolista SSV Bozen e a pari punti, ma con scontri diretti sfavorevoli, con il Pressano. Nella poule playoff la Pallamano Trieste si piazza terza nel gironcino e non riesce a qualificarsi per la Poule d'Ammissione alle semifinali concludendo di fatto la stagione.\nLa stagione 2016/2017 sembra partire col piede giusto: il team viene affidato allo sloveno Hrvatin e la squadra gira e convince comandando la classifica del girone A con Bolzano e Pressano. Dalla quinta giornata di campionato le cose cambiano: infortuni a pi\u00f9 non posso costringono la compagine giuliana a rinunciare sistematicamente ad ogni settimana ad uno o pi\u00f9 membri della squadra, in primis lo sloveno \u010cosi\u0107, che a fine dicembre \u00e8 costretto a terminare la stagione e a concludere la sua prima e breve avventura oltre il confine sloveno. La classifica comunque non ne risente, e Trieste tiene il terzo posto sino alla penultima giornata. Nella gara finale di Regular Season i campioni d'Italia del Bolzano impartiscono una sconfitta al PalaChiarbola alla formazione giuliana. Contemporaneamente il Merano batte l'Eppan e in virt\u00f9 degli scontri diretti favorevoli agli altoatesini (26-24 a Chiarbola, 27-24 a Merano) Trieste retrocede in quarta posizione e perde l'accesso alle Final8 di Coppa Italia. I playoff iniziano quindi con zero punti in graduatoria. Tre vittorie in casa non bastano a Visintin e compagni per raggiungere il secondo posto e la stagione si chiude il 15 aprile con la vittoria sul Pressano.\nNella stagione 2017/2018 la squadra viene riassegnata a Giorgio Oveglia dopo la rescissione consensuale del contratto con Vlado Hrvatin. Lasciano la squadra per vari motivi Anici, Bellomo, Michele Oveglia, Djordjijevi\u0107 e Radojkovi\u010d, che passa ai rivali del Merano. Dalla Division de Honor Plata de Balonmano, la seconda divisione spagnola, arriva il 22enne Sergio Crespo Diego. Salgono in prima squadra molti giovani dall'Under 18 che a giugno 2017 hanno vinto il bronzo alle finali di categoria. La stagione regolare si chiude al terzo posto dietro Bolzano e Pressano. Terzo posto che significa Poule Promozione ma anche Coppa Italia. Cammino subito difficile per Trieste che esce al primo turno per mano del Conversano e chiude al settimo posto le Final8. La Poule Promozione si chiude con il secondo posto dietro al Brixen e con la promozione alla Serie A - 1\u00aa Divisione Nazionale 2018-2019.\nStagione 2018-2019 che si apre con pi\u00f9 di qualche dubbio. Dopo l'abbandono dello sponsor Principe San Daniele che aveva supportato Trieste per 25 anni, la difficolt\u00e0 di trovare un main sponsor apre lo scenario di una rinuncia alla Serie A. Prorogato il termine ultimo per l'iscrizione dal 25 giugno al 2 luglio, la multinazionale assicurativa Allianz corre in aiuto e diventa main sponsor, contribuendo alla regolare iscrizione al campionato.\nDopo le partenze dei \"gemelli del gol\" Crespo Diego e Udovi\u010di\u0107 (rispettivamente al Brixen e al SSV Bozen Loacker), ritornano in biancorosso Radojkovi\u010d dal Meran e Dovgan dal prestito a Opicina. A completamento della rosa arrivano due terzini dalla squadra bosniaca dell'HRK Izvi\u0111a\u010d Ljubu\u0161ki, Ivo Mi\u0161kovi\u0107 e Bo\u017eidar Lekovi\u0107, e il portiere Marko Milovanovi\u0107, dall'Oderzo. Alla prima pausa nazionali dopo sei partite di campionato, si infortuna Lekovi\u0107 che deve rimanere fermo pi\u00f9 di un mese. La societ\u00e0 decide dunque di mandare in prestito Mi\u0161kovi\u0107 per prendere un mancino di esperienza che non dovr\u00e0 far rimpiangere Lekovi\u0107. Arriva il serbo Du\u0161an \u0160ipka dalla squadra rumena del Suceava.\nLa sfortuna per\u00f2, non tarda ad arrivare. Al suo esordio in maglia biancorossa, in casa del Brixen, \u0160ipka si rompe il tendine d'Achille e termina di fatto dopo nove minuti di gioco la sua stagione. Al suo posto viene ingaggiato un altro serbo, Milo\u0161 Ivi\u0107, proveniente dalla squadra austriaca dell'HC Bruck. \nA marzo 2019, dopo la pesante eliminazione dalla Coppa Italia disputata proprio a Trieste, la societ\u00e0 decide di esonerare il tecnico sloveno Peter Pucelj. Il nuovo allenatore \u00e8 l'ex numero 14 Andrea Carpanese. Il campionato si conclude senza ulteriori sussulti con la squadra che termina al sesto posto.\nGli anni duemilaventi e il cambio di propriet\u00e0.\nLa stagione 2019-2020 \u00e8 quella del 50\u00ba anno dalla fondazione della Pallamano Trieste. Compleanno che per\u00f2 viene festeggiato in maniera molto mesta: al 28 giugno, termine ultimo per l'iscrizione al campionato, la societ\u00e0 non ha ancora i fondi necessari per affrontare la stagione, ma decide di iscriversi lo stesso alla massima serie, in attesa di sponsorizzazioni. L'obiettivo stagionale \u00e8 la salvezza: al termine del girone d'andata i biancorossi sono penultimi con 10 sconfitte in 13 partite.\nIl girone di ritorno si rivela migliore della prima parte di stagione, con la squadra biancorossa che in sei partire ottiene sette punti, ben due in pi\u00f9 di tutti quelli ottenuti nelle prime tredici. A marzo per\u00f2 la pandemia di CoVid19 ferma il campionato per oltre un mese, fino a bloccarlo definitivamente ad aprile, senza l'assegnazione del titolo e senza retrocessioni.\nIl 1\u00ba luglio 2020 Giuseppe Lo Duca lascia il ruolo di presidente dopo ventitr\u00e9 anni, di cui ventidue consecutivi, alla guida della societ\u00e0. Gli subentra Alessandra Orlich, con Michele Semacchi che diventa vice presidente e il Prof Giuseppe Lo Duca che diviene presidente onorario.\nL'11 luglio vengono presentati i primi due acquisti della nuova gestione: Gianluca Dapiran e Marko Milovanovi\u0107 tornano alla Pallamano Trieste rispettivamente dopo quattro e due anni. Successivamente entrano a far parte del roster biancorosso l'ala destra slovena Adam Bratkovi\u010d, proveniente dai francesi del Creteil, e il terzino sinistro serbo Nikola Arseni\u0107 (ex Eppan). Purtroppo i disagi burocratici che negano gli ingressi ai cittadini extracomunitari nei Paesi UE impediscono l'arrivo di quest'ultimo, che il 16 settembre viene sostituito dal lituano Dovydas Kuodys.\nIl 9 ottobre alla vigilia del match contro Cassano Magnago, l'head coach Andrea Carpanese rassegna le dimissioni dopo le due sconfitte consecutive contro Fondi e Pressano; Giorgio Oveglia viene nominato allenatore ad interim. \nIl 2021 porta nuove novit\u00e0: viene ingaggiato il terzino destro serbo Igor Milovi\u0107 che sostituisce Kuodys; alla fine di marzo, dopo quattro partite giocate nel nuovo anno solare, viene chiamato alla guida tecnica il croato Sa\u0161a Ili\u0107, ex Parenzo, Umago e Carpi. La squadra conquista la salvezza con due giornate d'anticipo, nonostante la sconfitta casalinga contro il Bozen, grazie alla sconfitta del Cingoli a Fasano.\nPer la stagione 2021-2022 il nuovo allenatore \u00e8 Fredi Radojkovi\u010d, che ritorna sulla panchina giuliana dodici anni dopo l'ultima volta, che verr\u00e0 affiancato dal rientrante Andrea Carpanese nel ruolo di vice allenatore. I nuovi acquisti sono il pivot Enrico Aldini, il terzino Lorenzo Nocelli, il serbo Nikola Mitrovi\u0107, l'italo-argentino Robertino Pagano e il ritorno a Chiarbola di Thomas Postogna dopo quattro stagioni. L'inizio di stagione \u00e8 altalenante e il primo a farne le spese \u00e8 proprio Mitrovi\u0107, che viene tagliato alla vigilia del match contro Cassano Magnago. La settimana successiva, in allenamento, Postogna subisce la rottura del tendine d'Achille e a sostituirlo viene richiamato Milovanovi\u0107 con un contratto a gettone per due mesi. Verso la fine del girone d'andata lascia la squadra anche Dapiran, seguito poi da Pagano che all'inizio del 2022 va a rafforzare il Secchia Rubiera. In un regime di insicurezza finanziaria a causa di inadempienze da parte degli sponsor, l'unico arrivo fatto registrare nel mercato invernale \u00e8 il portiere Riccardo Fasanelli, sostituto del non confermato Milovanovi\u0107.\nColori e simboli.\nColori.\nDall'anno di fondazione al 1978 il colore sociale era il bianco, con le divise che avevano rifiniture e pantaloncini verdi. Dal '78 con l'arrivo dello sponsor Cividin i nuovi colori sono il blu e il verde, dapprima con una divisa total blu con pantaloncini verdi, successivamente la divisa \u00e8 stata proposta con bande verticali, orizzontali o diagonali bianche. Dal 1992 la divisa di gioco tradizionale della Pallamano Trieste \u00e8 composta dai colori bianco e rosso, la pi\u00f9 comune \u00e8 quella a tinta unica bianca con rifiniture rosse.\nDal 2007 la divisa da gioco utilizzata nelle partite interne \u00e8 rossa con rifiniture bianche.\nNel corso degli anni anche la divisa da trasferta \u00e8 cambiata e poteva essere di colore nero con rifiniture bianche oppure, com'\u00e8 attualmente, bianca con rifiniture rosse, ma \u00e8 stata anche verde o blu, a seconda dell'epoca.\nStemma.\nLo stemma presenta il simbolo di Trieste, un'alabarda stilizzata, disegnata dalla responsabile grafica e marketing Beatrice Finocchiaro.\nStrutture.\nPalasport.\nIl PalaChiarbola risale alla prima met\u00e0 degli anni '70; \u00e8 stato il primo palazzo dello sport della citt\u00e0 di Trieste. Adatto a tutte le discipline che si praticano al chiuso, \u00e8 utilizzato prevalentemente per il gioco della pallamano.\nHa una capienza di poco superiore ai 2000 posti a sedere, suddivisi tra una tribuna e due curve. Dispone anche una di una palestra secondaria di misure regolamentari, nonch\u00e9 di tre palestrine dedicate al pugilato e alle discipline dell'atletica pesante.\nLa gestione dell'impianto \u00e8 a carico del Comune di Trieste.\nIl palasport si trova nel rione di Chiarbola con accessi da Via Visinada e da Piazzale delle Puglie.\nLa Pallamano Trieste lo utilizza quotidianamente per l'attivit\u00e0 giovanile e della prima squadra.\nCampi di atletica.\nDurante la preparazione estiva la Pallamano Trieste usufruisce degli impianti sportivi gestiti dal Comune: lo stadio \"Grezar\" sito a Valmaura e lo stadio \"Draghicchio\" sito a Cologna.\nSociet\u00e0.\nOrganigramma societario.\nDi seguito l'organigramma della societ\u00e0.\nSeconda squadra.\nLa Pallamano Trieste pu\u00f2 contare anche sulla partecipazione alla Serie B della seconda squadra, denominata Pallamano Trieste B. Essa \u00e8 tornata a calpestare i parquet della terza lega dalla stagione 2020-2021, dopo ben sedici anni di assenza dai campionati (ultima presenza stagione 2004-2005 in Serie B Girone C).\nAd allenare la squadra c'\u00e8 il duo formato da Marco Bozzola e dallo sloveno Konrad Bozeglav. La squadra \u00e8 inserita nel Girone B dell'Area 3.\nSettore giovanile.\nIl settore giovanile della Pallamano Trieste \u00e8 formato da squadre che giocano nei campionati Under-17, Under-15, Under-13 e Under-11.\nDopo aver vinto titoli juniores e allievi nella seconda met\u00e0 degli anni '70, le giovanili giuliane hanno vissuto un periodo d'oro tra il 2008 e il 2013, vincendo ben sei scudetti tra Under-16 e Under-20; nel recente passato i migliori risultati sono stati gli Scudetti Under-17 e Under-15 rispettivamente del 2021 e del 2019, e il terzo posto alle finali nazionali Under-18 del 2017.\nImpegno nel sociale.\nDurante la stagione 2017-2018 la societ\u00e0 si \u00e8 fatta sostenitrice dell'Associazione Italiana Donatori Organi, indossando le magliette dell'associazione nel riscaldamento delle partite di Serie A.\nPer la stagione sportiva 2020-2021 la Pallamano Trieste veste sui pantaloncini da gioco il logo dell'iniziativa \"Io sto con il burlo\".\nGiocatori.\nGiocatori della Nazionale italiana.\nIl primo giocatore che raggiunse la maglia della nazionale italiana con la casacca di Trieste fu il triestino Mario Pellegrini. Successivamente molti giocatori provenienti dal vivaio giuliano vestiranno la maglia azzurra: Scropetta, Sivini, Bozzola e Oveglia su tutti; ma anche Pastorelli, Marco Lo Duca, Visintin, e pi\u00f9 recentemente Postogna e Dapiran.\nGiocatori stranieri.\nI giocatori che hanno militato nella Pallamano Trieste per almeno una partita sono 70. La maggior parte di essi proviene dalla penisola balcanica, con 16 elementi provenienti dalla Serbia, 15 dall'ex Iugoslavia, 8 dalla Slovenia, 7 dalla Croazia, 4 dalla Romania, 3 dalla Macedonia del Nord, 2 dal Montenegro e uno dalla Bosnia ed Erzegovina.\nDalla zona ex URSS sono provenuti 2 lituani, un georgiano e un ucraino. Dal resto d'Europa hanno giocato giocatori provenienti da Francia, Repubblica Ceca, Spagna e Svezia; solamente un giocatore invece, \u00e8 arrivato da un altro continente: in questo caso dal Sudamerica e pi\u00f9 in particolare dall'Argentina.\nZdravko Miljak, Branko \u0160trbac e Slobodan Kuzmanovski hanno vinto l'oro olimpico con la maglia della Iugoslavia, Vladimir Jel\u010di\u0107 invece con la nazionale croata.\nGiocatori oriundi.\nMolti sono stati i giocatori con doppia cittadinanza, italiana e non, che hanno vestito la maglia di Trieste. La maggior parte di loro era in possesso della doppia cittadinanza italo-croata (ben 11), in quanto nati in Istria o Dalmazia, ex territori italiani e quindi con parenti di origine italiana. \nTra questi non viene contato Katalini\u0107 (nella lista dei stranieri): nonostante in possesso della doppia cittadinanza, essa gli fu revocata da Tito e dovette giocare come straniero.\nTifoseria.\nLa Pallamano Trieste ha avuto sempre un pubblico numeroso e costante, nonostante la presenza in citt\u00e0 di squadre molto seguite come la Triestina e l'Allianz Trieste.\nNegli anni di maggior successo (Anni '80 e '90), si toccavano punte di 4000 spettatori, record per la massima serie nazionale. \nCon il nuovo millennio e le difficolt\u00e0 economiche il pubblico triestino \u00e8 rimasto sempre fedele, seppur in numero minore. \nDegne di nota sono la partita con Pressano del campionato 2014-2015 (1700 spettatori circa) e quella contro Conversano del campionato 2018-2019 (1500 spettatori circa).\nConsiderato il \"Tempio della pallamano italiana\", tutt'ora il PalaChiarbola \u00e8 ritenuto uno dei palasport pi\u00f9 caldi e difficili da espugnare.\nRivalit\u00e0 e amicizie.\nNel corso degli anni per la lotta al titolo si sono susseguite molte rivalit\u00e0: ha inizio negli '70 la rivalit\u00e0 con il Volani Rovereto. \nCon l'uscita dai giochi per il titolo da parte dei trentini, a sostituirli sono l'Ortigia Siracusa e il Brixen. \nLa rivalit\u00e0 con la squadra siciliana si estingue nel 2000 a causa della retrocessione in seconda serie, mentre quella con i biancoverdi altoatesino \u00e8 tutt'ora esistente: gli scontri con quest'ultima sono rinominati Derby d'Italia, nome che mette in evidenza la competitivit\u00e0 delle due squadre quando si fronteggiano.\nA met\u00e0 anni '80 nasce la rivalit\u00e0 con il Prato, che ha visto scontrarsi le due squadre in sei finali tra playoff scudetto e Coppa Italia.\nUna delle rivalit\u00e0 pi\u00f9 recenti ha inizio nei primi anni Novanta e ha come antagonista il Conversano. Tutt'ora la rivalit\u00e0 \u00e8 molto sentita da entrambe le parti.\nAl di l\u00e0 del confine italiano le principali rivalit\u00e0 riguardano squadre di confine, come quella con il RK Koper.\nSe sono molte le rivalit\u00e0, sono molte anche le amicizie che hanno contraddistinto la storia di Trieste.\nBuoni sono i rapporti con il Fondi, il Meran mentre nelle ultime stagioni si \u00e8 rafforzato il rapporto con l'U.S. Torri, soprattutto a livello giovanile.\nFuori dai confini nazionali sono sorte amicizie con i sloveni dell'Izola e i croati dell'Umag.\nRosa.\n\"Rosa, numerazione e dati sono presi dal sito ufficiale e aggiornati al 1\u00ba febbraio 2022\"\nHall of fame.\nIl 15 febbraio 2016 il settimanale locale \"City Sport\" attraverso una giuria di 32 giudici (composta da 7 tecnici, 9 giocatori, 7 giornalisti e 9 dirigenti) ha votato i migliori giocatori della storia della Pallamano Trieste.\nIl 22 febbraio 2016 \u00e8 stata pubblicata la lista dei giocatori pi\u00f9 influenti.\nI giocatori in corsivo sono ancora in attivit\u00e0."}
{"id": "653330", "revid": "287204", "url": "https://it.wikipedia.org/wiki?curid=653330", "title": "Salino", "text": ""}
{"id": "653332", "revid": "964734", "url": "https://it.wikipedia.org/wiki?curid=653332", "title": "Veracruz", "text": "Veracruz (pron. italiana ) \u00e8 una delle maggiori citt\u00e0 portuali messicane della baia di Campeche del Golfo del Messico, situata nell'omonimo stato federale di Veracruz, a 105 chilometri dalla sua capitale Xalapa. Con una popolazione di circa 500.000 abitanti nel 2000, \u00e8 la pi\u00f9 popolosa citt\u00e0 dello stato. I suoi cittadini sono noti anche come \"jarochos\".\nStoria.\nFondata nel 1519 col nome de \"La Villa Rica de la Vera Cruz\" da Hern\u00e1n Cort\u00e9s al suo sbarco nel nuovo mondo, divenne la base per la conquista del Messico da parte della corona spagnola ed in breve tempo il maggiore porto della Nuova Spagna; da qui l'argento, l'oro e le gemme provenienti dalle miniere messicane, caricati sulle navi della Flotta delle Indie, partivano alla volta di Siviglia.\nIl porto fu pi\u00f9 volte assediato da forze ostili e da pirati; nel 1568 e nel 1683 formazioni di pirati riuscirono a saccheggiare la citt\u00e0, ed in risposta a tali pericoli fu costruita a partire dal 1565, su un isolotto all'interno del porto, la grande fortezza di San Juan de Ul\u00faa, pi\u00f9 volte ampliata nei secoli successivi.\nPorto naturale, Veracruz ha combattuto durante tutta la sua storia, meritandosi il titolo di \"Quattro Volte Eroica\" in relazione all'espulsione degli spagnoli nel 1825, al tentativo di occupazione della Marina Francese nel 1838 durante la guerra dei pasticcini e alla resistenza all'occupazione statunitense nel 1847 e 1914.\nDurante la guerra messicano-statunitense, truppe americane guidate dal Generale Winfield Scott, occuparono la citt\u00e0 il 29 marzo 1847. Parimenti, nel 1914, a causa dell'incidente di Tampico, gli Stati Uniti occuparono Veracruz per sette mesi, questa volta con il Maggior Generale Frederick Funston.\nMezzi di trasporto.\nLa ferrovia che collega Veracruz a Citt\u00e0 del Messico, 425 chilometri lungo un impervio terreno montano, fu costruita durante la presidenza di Benito Ju\u00e1rez e venne inaugurata nel 1873. La citt\u00e0 \u00e8 inoltre servita dall'Aeroporto Internazionale \"Heriberto Jara Corona\", che \u00e8 il terzo pi\u00f9 importante del sud del Messico, superato solo dagli aeroporti di Canc\u00fan e di Merida."}
{"id": "653333", "revid": "1962661", "url": "https://it.wikipedia.org/wiki?curid=653333", "title": "Regolamento parlamentare", "text": "Un regolamento parlamentare, nel diritto parlamentare, \u00e8 l'atto normativo con il quale la camera di un parlamento disciplina la propria organizzazione interna ed il proprio funzionamento.\nNella gerarchia delle fonti.\nLa costituzione si limita a disciplinare gli aspetti principali dell'organizzazione e del funzionamento del parlamento, demandando il resto della disciplina al regolamento adottato da ciascuna camera (o dall'unica camera di un parlamento monocamerale) con le modalit\u00e0 stabilite dalla stessa costituzione, che sovente richiede la maggioranza assoluta o, addirittura, una maggioranza qualificata per l'approvazione, a tutela delle minoranze. Generalmente le Camere hanno specifiche commissioni incaricate di sottoporre all'assemblea i regolamenti da approvare e le eventuali modifiche agli stessi, oltre che della loro interpretazione.\nTali regolamenti, a differenza degli omonimi atti adottati dal potere esecutivo, non sono, nella maggioranza degli ordinamenti, subordinati alle leggi nella gerarchia delle fonti del diritto, ma posti sullo stesso piano: i rapporti tra le due fonti non sono, quindi, regolati dal principio di gerarchia ma da quello di competenza, nel senso che la legge non pu\u00f2 invadere la sfera di competenza specificamente attribuita al regolamento.\nEvoluzione della sovranit\u00e0 parlamentare.\nIn alcuni ordinamenti, come quello francese, i regolamenti parlamentari sono subordinati alla legge a partire dalla V Repubblica; in quello britannico, essi sono sempre stati per lo pi\u00f9 espressione di prassi erette a consuetudine ed a Costituzione flessibile basta una legge ordinaria a derogare alla consuetudine.\nLe tradizionali concezioni di assoluta separatezza del Parlamento dall'ordinamento giuridico generale, in Italia, sono invece state declinate in modo assai pi\u00f9 rigoroso delle altre democrazie europee.\nSolo con la sentenza n. 120 del 2014 \u00e8 stato affermato dalla Corte costituzionale che i regolamenti parlamentari sono fonti del diritto come tutte le altre e, pertanto, anch'essi non possono disciplinare materie che fuoriescano dalla sfera di attribuzioni dei rispettivi organi costituzionali. In tal senso, gi\u00e0 il diritto pubblico comparato aveva da tempo affermato la natura funzionale di tale riparto di competenza, il che comportava che l'esorbitanza di un regolamento potesse essere sanzionata da un organo giurisdizionale esterno, che sottrae alla Camera interessata la potest\u00e0 esclusiva di interpretare il proprio regolamento: \u00e8 stato fatto in Gran Bretagna con la sentenza \"Chaytor\" della Corte suprema, negli Stati Uniti con la sentenza \"National Labor Relations Board v. Noel Canning\" della Corte suprema e dalla Corte europea dei diritti dell'uomo nella sentenza \"Karacsony\".\nI vizi della procedura parlamentare.\nLa non-giustiziabilit\u00e0 del regolamento parlamentare comincia ad essere revocata in dubbio, anche in riferimento al vizio \"in procedendo\" della legge: ci\u00f2 sia nel caso in cui si lamenti un'interpretazione regolamentare erronea, sia in quello in cui si ritenga che la norma del regolamento sia in violazione della Costituzione.\nSi tratta di un'evoluzione gi\u00e0 affermatasi in Germania ed in Francia. Tale evoluzione, in Italia, trovava l'ostacolo dell'impossibilit\u00e0 di adire in via diretta la Corte costituzionale da parte dei parlamentari soccombenti, ma, dopo l'approvazione della legge di bilancio per il 2019, la Corte costituzionale ha affermato che \"per le leggi future simili modalit\u00e0 decisionali dovranno essere abbandonate altrimenti potranno non superare il vaglio di costituzionalit\u00e0\"."}
{"id": "653334", "revid": "599013", "url": "https://it.wikipedia.org/wiki?curid=653334", "title": "Amministratore di condominio (Italia)", "text": "Lamministratore di condominio, ai sensi della legge italiana, \u00e8 l'organo esecutivo del condominio. Non \u00e8 previsto un albo degli amministratori di condominio, ma solo libere associazioni sindacali di categoria.\nStoria.\nLa disciplina era contenuta nel codice civile italiano del 1942 e non prevedeva alcuna qualifica particolare per lo svolgimento dell'attivit\u00e0 di amministratore condominiale. Era stata tentata la strada di istituire albi a livello regionale, ma questa strada \u00e8 stata preclusa dall'intervento della magistratura italiana.\nNel 2010, il governo Berlusconi IV aveva regolamentato il ruolo delle associazioni professionali che hanno avuto un ristretto riconoscimento ministeriale. La successiva riforma del condominio operata con legge 11 dicembre 2012, n. 220 - in vigore dal 18 giugno 2013 - ha, per la prima volta, imposto specifici obblighi formativi; non \u00e8 per\u00f2 istituito un apposito albo professionale.\nCaratteristiche.\nRequisiti.\nSecondo l'originaria disciplina del codice civile italiano, qualora il regolamento condominiale non avesse disposto nulla in merito, l'amministratore poteva essere chiunque veniva votato dalla maggioranza dei condomini, senza una previsione di professionalit\u00e0, titolo di studio, l'iscrizione a un albo professionale o altro requisito. Per lungo tempo \u00e8 stato sostenuto che l'amministratore di condominio doveva essere una persona fisica. Gradualmente, nel tempo, la giurisprudenza della Suprema Corte di Cassazione cominci\u00f2 a legittimare la nomina di una persona giuridica. La questione \u00e8 stata poi superata dalla riforma del 2012, che ha stabilito che possono svolgere l'incarico anche le societ\u00e0 di cui al titolo V del libro V del Codice Civile. Secondo gli orientamenti della giurisprudenza della Corte di Cassazione del 2008, il rapporto giuridico, riconducibile al mandato, s'instaura tra amministratore e singoli condomini, e non con il condominio, che non ha personalit\u00e0 giuridica.\nSecondo le modifiche apportate dalla legge n. 220/2012, \u00e8 obbligatorio che l'amministratore sia qualificato, con titolo di studio di diploma di scuola superiore, aver frequentato corsi di formazione iniziale e successivi corsi periodici annuali di aggiornamento, deve possedere requisiti morali, tra cui la non condanna per una serie di delitti, non essere stato detenuto, salvo riabilitazione, non protestato. La riforma ha mantenuto l'agevolazione dei proprietari nel potere amministrare il proprio condominio, esentando gli stessi dal requisito del titolo di studio e dalla formazione iniziale e periodica.\nDopo la riforma del 2012 e l'entrata in vigore del decreto del Ministero della Giustizia n. 140 del 24 settembre 2014, la figura deve essere ricoperta da soggetti abilitati da enti e istituti di formazione; e quindi frequentare un corso di formazione professionale della durata di almeno 72 ore, e corsi annuali di aggiornamento di 15 ore; il contenuto delle attivit\u00e0 \u00e8 di tipo teorico-pratico, e la formazione deve essere curata da un responsabile scientifico. Il corso fornisce conoscenze riguardanti le problematiche in tema di spazi comuni, la normativa urbanistica, la contabilit\u00e0, le regole di ripartizione dei costi in base alle tabelle millesimali e la sicurezza degli edifici. Il luogo di svolgimento del corso dovr\u00e0 essere una delle sedi abilitate, presenti in tutta Italia.\nNomina.\n\u00c8 prevista dal codice civile italiano, che all'art. 1129 recita:\nLa legge quindi non prevede sanzioni per i condomini che non provvedano alla nomina di un amministratore, ma un solo condomino (o l'amministratore uscente) pu\u00f2 rivolgersi al Tribunale e ottenere la nomina giudiziaria di un amministratore.\nDunque l'amministratore pu\u00f2 essere nominato:\nLa nomina dell'amministratore fatta dal costruttore e/o venditore di un edificio, anche se inserita nel rogito di acquisto, \u00e8 nulla. La nomina dell'amministratore \u00e8 vincolata alla legge: \u00e8 necessaria la maggioranza degli intervenuti all'assemblea e almeno la met\u00e0 del valore dell'edificio (cio\u00e8 500 millesimi su 1.000, cfr. art. 1136, secondo comma, c.c.). La stessa maggioranza, secondo la passata giurisprudenza, \u00e8 necessaria per confermare l'amministratore per un altro anno. L\u2019art. 1136, comma 4, c.c., nel testo modificato dalla l. n. 220/2012, in vigore dal 18 giugno del 2013, laddove prevede che le deliberazioni che concernono la nomina e la revoca dell\u2019amministratore di condominio devono essere sempre approvate con la maggioranza stabilita dal comma 2, trova applicazione anche per la delibera di conferma dell\u2019amministratore dopo la scadenza del mandato (Tribunale Avellino sez. I, 17/11/2017).\nCompenso.\nIn base all'art. 1709 del codice civile il mandato si presume oneroso, il successivo art. 1135 c.c. dispone che l'assemblea di condominio provveda alla conferma dell'amministratore e all'eventuale retribuzione. La misura del compenso, se non \u00e8 stabilita dalle parti, \u00e8 determinata in base alle tariffe professionali o agli usi; in mancanza \u00e8 determinata dal giudice. L'art. 2260 c.c. recita che i diritti e gli obblighi degli amministratori sono regolati dalle norme sul mandato, di conseguenza in base a un'interpretazione analogica il compenso dell'amministratore si presume dovuto se il contrario non \u00e8 verbalizzato dall'assemblea di condominio al momento della nomina e nelle successive conferme.\nNon \u00e8 escluso che presti la sua opera a titolo gratuito, ad esempio quando trattasi di un condomino. La giurisprudenza ha chiarito che l'incarico si presume retribuito fino a prova contraria.\nSe non \u00e8 stato concordato diversamente nella delibera di nomina, non spettano all'amministratore compensi per assemblee ulteriori a quella annuale (Cass. n. 3596 del 12/3/03) in quanto, a differenza di quanto avviene nelle assemblee delle societ\u00e0, esse costituiscono eventi accessori alla gestione ordinaria del condominio. Non esiste il concetto di assemblea straordinaria, perch\u00e9 non \u00e8 prevista alcuna eventualit\u00e0 di voto, diritti dei partecipanti, o maggioranze di tipo diverso (salvo quella tra prima e seconda convocazione). Infatti in tali assemblee si decide sulle stesse materie di cui alle assemblee ordinarie.\nQuestione controversa \u00e8 la sussistenza del diritto al compenso per i lavori straordinari, salvo concordato corrispondentemente nella delibera di nomina. La Cassazione non si \u00e8 ancora pronunciata costantemente e le Corti di merito presentano indirizzi contrastanti.\nA tal riguardo, il pretore di Perugia (Pret. PG n. 9/98) individua nel 2% dell'importo dei lavori il giusto compenso per l'amministratore secondo gli usi correnti per l'esecuzione di lavori straordinari, poich\u00e9 l'amministratore si impegna in misura superiore rispetto alle competenze stabilite per legge.\nIl Tribunale di Genova, al contrario, si \u00e8 pronunciato nel senso che l'onorario contenga anche la gestione di eventuali lavori anche di rilevante entit\u00e0 (Trib. GE n. 1501/01), in quanto l'amministratore, qualora rilevi che il compenso non gli appaia pi\u00f9 congruo, pu\u00f2 sempre dimettersi.\nL'Assemblea dei condomini, contratta e approva le proposte preventive presentate dai candidati. Queste proposte usualmente possono stabilire il compenso, a tariffa (con tariffazione per ogni singola attivit\u00e0), forfettizzato (con una somma stabilita inizialmente), o misto (un compenso forfettario con previsione di somme ulteriori in ipotesi di lavori o assemblee straordinarie). La giurisprudenza ha chiarito che non \u00e8 ammesso alcun tariffario concordato tra amministratori o associazioni di amministratori, accordo che sarebbe altrimenti prova di una condizione di \"cartello di imprese\", vietato dalla legge sulla libera concorrenza. L'Antitrust ha vietato l'applicazione di tariffari collettivi.\nCessazione e revoca.\nL'incarico dell'amministratore di condominio cessa nei casi in cui vi sia:\nLa revoca pu\u00f2 avvenire dall'assemblea condominiale, con la stessa maggioranza necessaria per la nomina, anche senza motivo (art. 1136 del codice civile). Tuttavia, secondo diversi giuristi, i condomini hanno l'obbligo di provvedere a corrispondere il compenso fino alla fine della durata contrattuale concordata, al massimo un anno.\nLa revoca da parte della autorit\u00e0 giudiziaria, su istanza di uno o pi\u00f9 condomini, pu\u00f2 avvenire nei seguenti casi (\"ex art. 1129 e art. 1131, comma 4, c.c.\"):\nLa riforma del condominio del 2012, ha specificato un elenco di casi che rientrano nella qualifica di gravi irregolarit\u00e0 che fanno scattare automaticamente la revoca giudiziaria (su richiesta di almeno un condomino):\n1) l'omessa convocazione dell'assemblea per l'approvazione del rendiconto condominiale, il ripetuto\nrifiuto di convocare l'assemblea per la revoca e per la nomina del nuovo amministratore o negli altri\ncasi previsti dalla legge;&lt;br&gt;\n2) la mancata esecuzione di provvedimenti giudiziari e amministrativi, nonch\u00e9 di deliberazioni\ndell'assemblea;&lt;br&gt;\n3) la mancata apertura e utilizzazione del conto di cui al settimo comma (conto corrente condominiale)&lt;br&gt;\n4) la gestione secondo modalit\u00e0 che possono generare possibilit\u00e0 di confusione tra il patrimonio del\ncondominio e il patrimonio personale dell'amministratore o di altri condomini;&lt;br&gt;\n5) l'aver acconsentito, per un credito insoddisfatto, alla cancellazione delle formalit\u00e0 eseguite nei\nregistri immobiliari a tutela dei diritti del condominio;&lt;br&gt;\n6) qualora sia stata promossa azione giudiziaria per la riscossione delle somme dovute al\ncondominio, l'aver omesso di curare diligentemente l'azione e la conseguente esecuzione coattiva;&lt;br&gt;\n7) l'inottemperanza agli obblighi di cui all'articolo 1130, numeri 6), 7) e 9) (tenuta del registro dell'anagrafe condominiale e dati di sicurezza e del registro dei verbali delle assemblee, fornire al condomino che ne faccia richiesta attestazione relativa allo stato dei pagamenti degli oneri condominiali e delle eventuali liti in corso);&lt;br&gt;\n8) l'omessa, incompleta o inesatta comunicazione dei dati di cui al secondo comma del presente\narticolo (cio\u00e8 i dati anagrafici e professionali dell'amministratore, il codice fiscale, o, se si tratta di societ\u00e0, anche la sede legale e la denominazione, il locale ove si trovano i registri dell'anagrafe condominiale e dei dati di sicurezza dei fabbricati e impianti del condominio, il registro dei verbali delle assemblee, nonch\u00e9 i giorni e le ore in cui ogni interessato, previa richiesta all'amministratore, pu\u00f2 prenderne gratuitamente visione e ottenere copia da lui firmata)&lt;br&gt;\nIl provvedimento del Tribunale relativo alla istanza di nomina o di revoca dell'amministratore, anche quando si inserisce in una situazione di conflitto tra condomini, si risolve in un provvedimento di volontaria giurisdizione, cio\u00e8 in un intervento sostanzialmente amministrativo, privo degli effetti di una vera e propria sentenza.\nNon si applicano, pertanto, le regole sulla condanna alle spese, che prevedono di regola il rimborso delle spese in favore del vincitore e a carico del perdente.\nLe spese restano dunque a carico delle parti che le hanno anticipate (\"Cass. 26-09-2005, n. 18730, Cass. 30.3.2001 n. 4706\").\nDi rilievo \u00e8 la novit\u00e0 che l'amministratore revocato giudiziariamente non pu\u00f2 pi\u00f9 essere nominato dalla assemblea, anche se la maggioranza lo volesse, contro il desiderio dei condomini che hanno agito giudizialmente (art. 1129, comma 13 c.c.).\nLe competenze.\nGiuridiche.\nL'amministratore professionista deve conoscere le norme del codice civile che regolano la materia e tutte le norme che possano in qualche modo coinvolgere il condominio nei suoi aspetti civilistici e penalistici. \nL'aggiornamento continuo consente una conoscenza approfondita delle norme sulla responsabilit\u00e0 civile, sui vari aspetti del diritto di propriet\u00e0 (confini, immissioni, ecc.) e degli altri diritti reali (uso, abitazione, usufrutto...), oltre che dei diritti sulle obbligazioni e di credito, diritto di garanzia (pegno e ipoteca), diritti sulle cose mobile e immobili.\nInoltre dovr\u00e0 avere conoscenze in ambito assicurativo e urbanistico, con piena conoscenza delle norme comunali che possono modificare o disciplinare in maniera difforme dalla normativa generale.\nDovr\u00e0 avere anche conoscenze approfondite in materia psicologica e di mediazione, il nuovo strumento di conciliazione obbligatoria per le materie condominiali.\nInfine, altre competenze da possedere sono quelle tecniche, fiscali e contabili.\nL'amministratore condomino pu\u00f2 delegare tutti i compiti descritti, separatamente, o a gruppi, a professionisti competenti per i specifici settori, rimanendo per\u00f2 il titolare dell'incarico. Sostanzialmente all'amministratore condomino \u00e8 richiesta la diligenza del buon padre di famiglia, ma se il mandato \u00e8 gratuito, la responsabilit\u00e0 per colpa \u00e8 valutata con minor rigore.\nTecniche.\nL'amministratore professionista deve avere le competenze tecniche per affrontare le discussioni con gli altri professionisti in merito ai progetti di ristrutturazione e agli interventi ordinari e straordinari da effettuarsi nel fabbricato compresi i progetti esecutivi implementati dalle imprese.\nGli artt. 1124, 1125, 1126 c.c. citano altri esempi come:\nL'amministratore deve avere le competenze tecniche per affrontare le discussioni con le imprese nei lavori da eseguirsi su tutti gli impianti e i beni elencati come esempi al punto 3 dell'art. 1117 del codice civile come:\nContabilit\u00e0.\nL'amministratore inoltre deve tenere la contabilit\u00e0 del condominio. L'assemblea condominiale delibera sulle spese necessarie per la manutenzione e conservazione delle parti condominiali; i proprietari sono responsabili in solido e i creditori non possono agire nei confronti degli obbligati in regola con i pagamenti se non dopo l'escussione degli altri condomini (art. 63 delle disposizioni per l'attuazione del codice civile).\nPer la tenuta dei conti di un condominio sono necessarie competenze in materia di contabilit\u00e0 per la registrazione:\nPer il corretto movimento dei debiti e dei crediti ogni registrazione \u00e8 associata a una tabella millesimale in quanto, come stabilito dagli artt. 1123, 1124, 1125, 1126 e soprattutto 1117 c.c., le spese sono ripartite in proporzione all'uso della cosa comune e quindi, per ogni registrazione, la spesa deve essere ripartita tra il gruppo di condomini che ne trae utilit\u00e0, cio\u00e8 paga chi pu\u00f2 usare e non necessariamente chi \u00e8 soltanto proprietario, e l'uso \u00e8 potenziale; le spese delle pulizie sono a carico dell'appartamento anche se non \u00e8 abitato.\nAlla fine di ciascun anno l'amministratore predispone il rendiconto di gestione condominiale. In esso sono riportate le entrate e le uscite di cassa, la situazione dei crediti e debiti del condominio e di ogni condomino e il prospetto dei conti correnti e dei fondi di riserva.\nNel caso di registrazione di una fattura, sono necessarie le seguenti 6 operazioni:\nLe ritenute d'acconto devono essere riepilogate nel mod. 770. Tale modello va inviato all'Agenzia delle Entrate con procedura telematica.\nQuasi tutti i software per la gestione della contabilit\u00e0 dispongono delle funzioni di importa ed esporta d'interfaccia con l'Home Banking e i software messi a disposizione dall'Agenzia delle Entrate, di cui Entratel \u00e8 il pi\u00f9 importante. L'Agenzia delle Entrate riconosce l'amministratore di condominio come l'intermediario finanziario e rilascia la password, costituita da 20 cifre, di cui le ultime 4 di controllo, per la generazione, nell'ambiente di sicurezza di Entratel, della doppia chiave asimmetrica necessaria per l'invio del mod. 770. La chiave asimmetrica privata va salvata su un dispositivo di archiviazione di massa protetta da una password personale propria, mentre la chiave asimmetrica pubblica va trasmessa telematicamente all'Agenzia delle Entrate insieme con la ulteriore password relativa all'account che l'amministratore riceve in busta chiusa presso gli sportelli della stessa Agenzia la prima volta che viene accolta l'autorizzazione a operare. La ricevuta di corretta trasmissione telematica della chiave pubblica deve essere conservata; infatti la doppia chiave asimmetrica ha validit\u00e0 triennale e, per evitare di perdere l'intera autorizzazione a operare, una nuova chiave deve essere rigenerata entro la scadenza. Prima per\u00f2 si deve avere cura di cancellare la vecchia, che potr\u00e0 essere ritrovata utilizzando l'apposito motore di ricerca che l'Agenzia delle Entrate mette a disposizione all'interno del proprio account, immettendo, nel campo di ricerca, i dati scritti nella ricevuta di trasmissione.\nIl file del mod. 770, come verifica che sia nel formato corretto per l'invio telematico con Entratel, richiede il filtraggio da un altro modulo software di controllo specifico che ogni anno l'Agenzia delle Entrate, alcune settimane prima della scadenza dell'adempimento fiscale, mette gratuitamente a disposizione sul suo sito internet. La procedura relativa a tale invio si conclude quando l'elaboratore elettronico dell'Agenzia, alcuni giorni dopo la trasmissione, emette la ricevuta relativa, che deposita sul sito, nell'account personale. I formati della ricevuta sono .RCC oppure .rel.p7m e devono essere scaricati e visualizzati facendo uso di Entratel e della coppia di chiavi asimmetriche dell'ambiente di sicurezza. La ricevuta conferma la sola corretta trasmissione del mod. 770. La regolarit\u00e0 della dichiarazione e dei dati in esso contenuti arriva solo l'anno successivo; fatture, quietanze e dichiarazioni dovranno essere conservati per eventuali successivi controlli fiscali.\nResponsabilit\u00e0 fiscali.\nVa premesso che, nessuna legge vieta, con specifica delibera assembleare, di indicare come rappresentante fiscale un condomino oppure un professionista competente del settore, diverso dall'amministratore condominiale. In tal caso,\nl'amministratore condominiale fornira al rappresentante fiscale informazione tempestiva su ogni pagamento e garantir\u00e0 la capienza per i prelievi, autorizzati dal rappresentante fiscale, operati dall'Agenzia delle Entrate. Notare che molti amministratori gi\u00e0 incaricano un fiscalista appositamente per tale gestione, restando per\u00f2 il rappresentante fiscale. La separazione della figura della rappresentanza fiscale da quella della amministrazione, permette un puntuale controllo sull'operato contabile dell'amministratore e una maggiore sicurezza sul rispetto degli obblighi fiscali, essendo coinvolte due persone separate.\nRitenute d'acconto.\nIl condominio \u00e8 soggetto sostituto d'imposta e quindi il rappresentante fiscale (in genere l'amministratore), per conto del condominio stesso, \u00e8 tenuto a effettuare e versare le ritenute di acconto entro il 16 di ogni mese.\nIn caso di mancato o ritardato versamento di tale ritenuta il condominio \u00e8 soggetto a sanzioni e interessi di mora.\nCertificazioni sostituto d'imposta.\nIl rappresentante fiscale ovvero l'amministratore, deve inviare le certificazioni sostituto d'imposta a fornitori, lavoratori autonomi e dipendenti entro il 28 febbraio dell'anno successivo a quello in cui le somme e i valori sono stati corrisposti.\nDichiarazioni sostituto d'imposta.\nIl rappresentante fiscale ovvero l'amministratore, deve inviare annualmente all'Agenzia delle Entrate, con mod. 770, le dichiarazioni riguardanti le ritenute effettuate e i relativi versamenti.\nIl quadro AC del modello Unico.\nL'amministratore di condominio che risulta in carica al 31 dicembre deve comunicare all'Anagrafe tributaria l'importo complessivo dei beni e servizi acquistati dal condominio nell'anno solare trascorso e i dati identificativi dei relativi fornitori. Tra i fornitori del condominio sono da ricomprendere anche gli altri condomini, supercondomini, consorzi o enti di pari natura, ai quali il condominio amministrato abbia corrisposto nell'anno somme superiori a euro 258,23 a qualsiasi titolo.\nAi fini della determinazione del momento di effettuazione degli acquisti, si deve distinguere tra cessioni di beni e prestazioni di servizi. Per le cessioni di beni, la regola generale stabilisce che tali operazioni si considerano effettuate:\nPer le prestazioni di servizi il momento di effettuazione \u00e8 costituito dalla data di pagamento dei corrispettivi. Il pagamento si considera realizzato quando il prestatore ha l'effettiva disponibilit\u00e0 delle somme spettanti.\nPertanto, se \u00e8 un acconto, l'operazione si considera effettuata nei limiti dell'importo pagato. La comunicazione avviene a mezzo della compilazione del quadro AC del mod. UNICO dell'amministratore, denominato \u201cComunicazione dell'amministratore di condominio\u201d. L'obbligo di presentare il Quadro AC sussiste anche nel caso in cui, nell'ambito di un condominio con non pi\u00f9 di otto condomini, pur non obbligatoria, la carica di amministratore sia stata conferita. In mancanza di nomina dell'amministratore l'obbligo anzidetto non trova applicazione. In caso di amministrazione di pi\u00f9 condomini da parte di un unico soggetto, deve essere compilato un quadro AC per ciascun condominio.\nQualora sia necessario compilare pi\u00f9 quadri in relazione a uno stesso condominio, i dati identificativi del condominio devono essere riportati su ogni quadro. Nel caso in cui l'amministratore rediga il mod. 730 come propria dichiarazione dei redditi oppure sia esonerato dalla presentazione della medesima, egli deve presentare il quadro AC, unitamente al frontespizio dell'UNICO, con gli stessi termini e modalit\u00e0 di quest'ultimo.\nNel Quadro AC vanno elencati:\nAttribuzioni, doveri e poteri.\nL'amministratore, ai sensi dell'art. 1130 c.c., ha l'obbligo di:\nInoltre, alla fine di ciascun anno, deve rendere il conto della sua gestione.\nAtti conservativi delle parti comuni.\nDunque l'amministratore per assicurare l'edificio (attivit\u00e0 opportuna) dovr\u00e0 chiedere e ottenere, prima, l'approvazione dell'assemblea (Cass. civ. Sez. II, sentenza n. 8233 del 03/04/2007)"}
{"id": "653335", "revid": "1745361", "url": "https://it.wikipedia.org/wiki?curid=653335", "title": "Core 'ngrato (spettacolo teatrale)", "text": "Core 'ngrato (in italiano \"Cuore ingrato\") \u00e8 il primo sketch che Franco &amp; Ciccio hanno interpretato insieme a teatro. Si basava sull'omonima canzone, scritta da Cardillo e Cordiferro.\nLo sketch.\nI due comici palermitani esordirono con questo spettacolo nel teatro Costa di Castelvetrano nel 1954. Il loro debutto fu del tutto casuale. La compagnia teatrale di Pasquale Pinto si era spostata da Napoli a Palermo senza un attore, Nino Formicola, che si era ammalato. Il capocomico Giuseppe Pellegrino, per sostituirlo, si rivolse a Ciccio. Ingrassia, per\u00f2, era tornato a lavorare come calzolaio e inizialmente rifiut\u00f2, proponendo di contattare Franco, che aveva conosciuto poco prima e apprezzava.\nPellegrino non era convinto della scelta, in quanto avrebbe dovuto ingaggiare uno sconosciuto che non era neanche un vero attore, e contropropose a Ciccio di ingaggiarli insieme. A questo punto entrambi furono assunti dalla compagnia. Ciccio dovette lavorare non poco sul compagno per prepararlo allo spettacolo: Franco non aveva n\u00e9 padronanza dell'italiano n\u00e9 delle tecniche teatrali. Il giovane attore per\u00f2 ebbe un'idea che rese lo spettacolo un successo: \u00abSenta, perch\u00e9 lei non entra in scena e si mette a cantare poi entro io e la disturbo?\u00bb chiese al compagno prima di entrare in scena. Ciccio si convinse e i due entrarono in scena.\nIl numero dur\u00f2 inizialmente appena cinque minuti, ma in seguito fu allungato di quattro minuti per le richieste del pubblico. Dopo averlo portato in giro per la Sicilia, Franco &amp; Ciccio riuscirono ad interpretarlo anche al Salone Margherita di Napoli, riscuotendo anche l\u00ec un grande successo."}
{"id": "653339", "revid": "1982", "url": "https://it.wikipedia.org/wiki?curid=653339", "title": "Ernesto Murolo", "text": "Noto per il fortunato sodalizio con il compositore Ernesto Tagliaferri, grazie al quale nacquero alcune delle pi\u00f9 famose canzoni napoletane, \u00e8 stato insieme a Salvatore Di Giacomo, Libero Bovio ed E. A. Mario, uno degli artefici della cosiddetta \"epoca d'oro\" della canzone napoletana. \nFu il padre del cantautore Roberto Murolo.\nBiografia.\nFiglio d'arte.\nErnesto Murolo nacque a Napoli, ufficialmente dal ricco commerciante Vincenzo Murolo e Maria Palumbo, sebbene voci dell'epoca asserissero che in realt\u00e0 il noto poeta fosse frutto di una relazione dell'attore e commediografo Eduardo Scarpetta e Anna De Filippo, una sorellastra di sua moglie Rosa . Da questa unione sarebbero poi nati anche Eduardo Passarelli e Pasquale De Filippo. \nProbabilmente anche per la sua condizione di figlio illegittimo Ernesto non fu mai tenero nei confronti del suo padre naturale, tanto da diventare, insieme a Roberto Bracco, Salvatore Di Giacomo, Libero Bovio, uno dei maggiori detrattori del teatro Scarpettiano; fu infatti uno dei pi\u00f9 noti esponenti del \"Teatro d'arte\", un genere drammatico che con molte difficolt\u00e0 cercava di affermarsi in quegli anni, con uno stile che si poneva in netta contrapposizione con il teatro comico di \"don Felice Sciosciammocca\" che divertiva il pubblico tanto dal registrare sempre il tutto esaurito anche quando Eduardo Scarpetta pass\u00f2 il testimone a suo figlio Vincenzo. Nell'autobiografia \"Cinquant'anni di palcoscenico\", Scarpetta, pur vezzeggiandolo, rivel\u00f2 con sarcasmo tutto il suo disappunto nei confronti di Murolo e di tutto quell'ambiente cos\u00ec ostile nei suoi confronti.\nLa poesia.\nSi iscrisse alla facolt\u00e0 di giurisprudenza ma interruppe presto gli studi per dedicarsi alla carriera poetica e giornalistica, collaborando alla redazione de \"Il Pungolo\" e del periodico \"Monsignor Perrelli\", nel quale inizi\u00f2 a pubblicare i propri versi firmandosi spesso con lo pseudonimo di \"Ruber\", cio\u00e8 rosso, dal colore dei suoi capelli.\nI primi successi.\nNello stesso periodo ottenne i primi successi scrivendo con Edoardo Nicolardi \"Jett'o bbeleno\" (1901) ed \"O scuitato\" (1902) e presentando a Piedigrotta la canzone \"Pusilleco addiruso\" con musica di Salvatore Gambardella (1904).\nNel 1906 scrisse \"A furastiera\" con Libero Bovio.\nA canzona s\u00ec tu e Addio a Napule con Ernesto De Curtis\nDopo la morte del padre e litigi con i parenti, divent\u00f2 ricchissimo e decise di abbandonare il mestiere di giornalista per dedicarsi a quello di \"libero poeta\".\nNella Napoli del primo Novecento, piena di caf\u00e9-concert, ebbe successo anche con le donne, sposando la giovane Lia Cavalli, figlia di un pittore toscano, con la quale ebbe sette figli, dei quali il penultimo fu il celebre Roberto, che dedic\u00f2 la carriera alla riscoperta della canzone napoletana.\nNel giro di qualche anno, tra una famiglia numerosa e una vita allegra, Murolo dilapid\u00f2 quasi tutto il suo patrimonio, ma in quegli stessi anni collabor\u00f2 con musicisti napoletani di chiara fama, scrivendo i testi di alcune tra le pi\u00f9 belle canzoni, come \"Tarantelluccia\" (1907), \"Te s\u00ec scurdata 'e Napule\" (1912), \"A primma 'nnammurata\" (1917), \"Mandulinata a Napule\" (1921), \"Nun me scet\u00e0\" (1930) ed \"Adduormete cu mme\" (1932).\nL'adesione al fascismo.\nNel 1925 fu tra i firmatari del Manifesto degli intellettuali fascisti, redatto da Giovanni Gentile.\nGrazie all'unione artistica con Ernesto Tagliaferri, durata per oltre 16 anni, venne portato alla ribalta della scena artistica napoletana forse nel periodo del maggiore fulgore.\nA teatro.\nNel 1935 produsse a teatro \"Gente Nostra\", un testo scritto con Libero Bovio e part\u00ec per una tourn\u00e9e in Puglia, ma, ammalatosi a Foggia, dovette tornare a Napoli dove mor\u00ec nella sua casa di via Cimarosa al Vomero il 30 ottobre 1939. Venne sepolto nel Cimitero di Poggioreale a Napoli."}
{"id": "653345", "revid": "767487", "url": "https://it.wikipedia.org/wiki?curid=653345", "title": "L'anguilla", "text": "L'anguilla (giapponese: \u3046\u306a\u304e, \"Unagi\") \u00e8 un film del 1997 diretto da Imamura Shohei, con K\u014dji Yakusho, Misa Shimizu, Mitsuko Baish\u014d e Akira Emoto, vincitore della Palma d'oro come miglior film al 50\u00ba Festival di Cannes \"ex aequo\" con \"Il sapore della ciliegia\" di Abbas Kiarostami.\nTrama.\nDi ritorno da una nottata passata a pescare, Yamashita trova la moglie a letto con l'amante. Rimasto sconvolto, decide di ucciderla in modo violento, aiutandosi con un coltello. Costituitosi immediatamente alla polizia, viene incarcerato: rimarr\u00e0 rinchiuso per otto anni.\nIn prigione aveva imparato il mestiere di barbiere, decide cos\u00ec di aprire un negozio in un paese di pescatori. L'episodio che ha cambiato la sua vita tuttavia lo segna ancora in modo profondo nel modo di relazionarsi con gli altri, soprattutto con le donne.\nCi\u00f2 sar\u00e0 evidente soprattutto quando avr\u00e0 a che fare con la sua aiutante in bottega Keiko, che gli ricorda molto la moglie uccisa: nonostante lei provi una attrazione per Yamashita, il protagonista rimarr\u00e0 freddo nei suoi confronti rifugiandosi piuttosto in un inconsueto rapporto con una anguilla che gli aveva fatto compagnia durante i tempi della prigione."}
{"id": "653346", "revid": "125493233", "url": "https://it.wikipedia.org/wiki?curid=653346", "title": "Elgin Baylor", "text": "Caratteristiche tecniche.\nAlto 196 centimetri (6'5\") per 102\u00a0kg, ha ricoperto per la maggior parte della sua carriera il ruolo di ala piccola.\nCarriera.\nHigh school e college.\nMostrando talento gi\u00e0 in et\u00e0 scolastica, a causa dei suoi scarsi rendimenti negli studi, abbandon\u00f2 temporaneamente la high school, andando a lavorare in un negozio di forniture domestiche, giocando a basket nella lega del suo quartiere.\nIl suo curriculum scolastico negativo gli imped\u00ec di trovare facilmente spazio nei college, fino a quando un amico non riusc\u00ec a procurargli una borsa di studio per un college in Idaho, dove avrebbe dovuto giocare a basket e football. L'anno dopo, a causa di un taglio delle borse, Elgin, dopo aver saltato un anno di studi giocando in una squadra amatoriale, venne accolto nella Seattle University.\nBaylor condusse nel 1958 la sua squadra fino alla finale NCAA, che persero contro Kentucky. Terminata la sua carriera universitaria, con una media di 31,3 punti per partita, Elgin era finalmente pronto per l'approccio con la National Basketball Association.\nNBA.\nIl grande talento del ragazzo fu immediatamente visionato dagli scout dei Minneapolis Lakers, che lo scelsero come prima scelta assoluta del draft 1958. La sua media di 24,9 punti (55 in una singola partita) e 15 rimbalzi a partita gli valse il titolo di \"Rookie of the Year\", premio assegnato ogni anno al miglior esordiente della massima lega americana. Nei play-off fu in grado di guidare i suoi Lakers fino alla finale NBA (dove vennero battuti 4-0 da Boston), dando origine alla storica rivalit\u00e0 fra Celtics e Lakers.\nGli anni sessanta lo videro affermarsi come uno dei pi\u00f9 grandi giocatori del basket americano, in un periodo ricchissimo di grandi campioni. Nel 1960 stabil\u00ec il nuovo record di punti segnati in una singola partita: 71 (primato che di l\u00ec a poco sarebbe stato battuto da Wilt Chamberlain). Con l'importante contributo del forte compagno di squadra Jerry West, raggiunse medie molto elevate di realizzazioni, attorno ai 30 punti, e di rimbalzi, sempre notevolmente sopra la doppia cifra, guidando la squadra dei Lakers (la cui franchigia si era nel frattempo trasferita da Minneapolis a Los Angeles) a ben 4 finali NBA (1962, 1963, 1965 e 1966) nel giro di 5 stagioni, tutte disputate contro i Boston Celtics e peraltro tutte perse.\nI Lakers, ancora guidati dal temibile duo West-Baylor, ottennero l'accesso alle Finals per altri due anni consecutivi, nel 1968 e nel 1969, dove vennero sconfitti nuovamente dai Celtics.\nNel 1968 L.A. annover\u00f2 l'acquisto di Wilt Chamberlain che, seppur in fase calante di carriera, port\u00f2 alla formazione guidata da Joe Mullaney quella presenza sotto canestro che ai Lakers mancava dai tempi di George Mikan. Baylor e compagni si aprirono ancora una volta in maniera irresistibile la strada verso la finale NBA; stavolta in opposizione trovarono i New York Knicks capitanati da Willis Reed, ma il risultato fu lo stesso delle annate precedenti: sconfitti, in sette partite (4-3).\nL'ultimo anno della carriera di Baylor (1972) sarebbe finalmente stato quello del tanto sudato titolo, che avrebbe meritato come pochi altri, ma un infortunio ad inizio stagione gli consent\u00ec di giocare solo pochissime partite; Baylor decise di ritirarsi a met\u00e0 stagione, con la gamba ancora ingessata, privandosi della partecipazione ai vittoriosi play-off. La squadra per\u00f2 dispose di preparare un anello celebrativo anche per lui, che lo accett\u00f2 con grande emozione, ma non lo ha mai considerato come suo.\nDopo il ritiro.\nDopo essersi ritirato, Baylor \u00e8 diventato dapprima allenatore dei New Orleans Jazz alla fine degli anni settanta e successivamente, nel 1986 il general manager dell'altra squadra di Los Angeles, i Clippers. Dopo anni in cui \u00e8 stata una delle squadre meno considerate della lega, nella stagione 2005-06, con l'approdo al secondo turno dei play-off, Baylor ha ottenuto un importante riconoscimento per il suo lavoro: il premio come miglior general manager della stagione.\n\u00c8 morto il 22 marzo 2021, a Los Angeles, all'et\u00e0 di 86 anni."}
{"id": "653351", "revid": "2168619", "url": "https://it.wikipedia.org/wiki?curid=653351", "title": "Assemblea di condominio", "text": "Lassemblea di condominio, nell'ordinamento giuridico italiano, \u00e8 l'organo deliberante del condominio, disciplinato dagli art. 1135, 1136 e 1137 del codice civile italiano.\nSoggetti legittimati a partecipare.\nTutti i condomini hanno titolo per partecipare all'assemblea (art.67 disp. att. c.c.) e pertanto vanno avvisati nelle forme dell'art. 66 disp. att. del Codice civile.\nL'assemblea non pu\u00f2 deliberare, se non risulta che tutti i condomini sono stati invitati a parteciparvi. In proposito, l'art. 10 della legge n. 392 del 1978 sancisce che il conduttore ha diritto di voto (in luogo del proprietario dell'appartamento) nelle delibere dell'assemblea condominiale relative alle spese e alle modalit\u00e0 di gestione dei servizi di riscaldamento e di condizionamento dell'aria (cfr. sentenza Corte di Cassazione, III sez. civ. 3 aprile 1990, n. 2762).\nCompetenze.\nEssa decide su:\nConvocazione.\nLa convocazione deve avvenire per mezzo di raccomandata, posta elettronica certificata, fax o consegnata a mano. \u00c8 uso invitare i condomini con lettera raccomandata con ricevuta di ritorno. A decorrere dalla ricezione dell'avviso e la data dell'assemblea in prima convocazione devono intercorrere non meno di 5 giorni (Trib. Milano 7 maggio 1992, Sez. VIII). Si conter\u00e0 quindi il giorno nel quale l'avviso di convocazione sar\u00e0 stato depositato nella buca delle lettere del condomino o comunque sia entrato nella sfera di conoscibilit\u00e0 dello stesso fino al giorno prima dell'assemblea prevista in prima convocazione. \nAd esempio, qualora l'avviso fosse stato recapitato il 1\u00ba giorno del mese, l'assemblea in prima convocazione non potr\u00e0 tenersi prima del 6\u00ba giorno dello stesso mese, ovvero, potr\u00e0 tenersi, ma le deliberazioni assembleari saranno annullabili ai sensi dell'articolo 1137 del codice civile su istanza dei dissenzienti o assenti, qualora non ritualmente convocati.\nL'assemblea deve essere convocata in sede ordinaria almeno una volta l'anno, per approvare il bilancio e confermare o meno l'amministratore.\nLa seconda convocazione non pu\u00f2 tenersi il medesimo giorno solare della prima, tuttavia l'amministratore pu\u00f2 dare in un'unica comunicazione tutte le date di convocazione. Nel caso si debba procedere a convocare pi\u00f9 assemblee in tempi brevi, l'amministratore pu\u00f2 convocare gli aventi diritto con un unico avviso. L'assemblea pu\u00f2 essere convocata in sede straordinaria dall'amministratore o da almeno due condomini che rappresentino un sesto del valore del condominio ogni volta che sia necessario per discutere di argomenti urgenti.\nSecondo la Cassazione le assemblee straordinarie non devono essere retribuite a meno che non siano gi\u00e0 comprese nell'onorario dell'amministratore\nContenuto della convocazione.\nLa convocazione deve contenere tutte le indicazioni dell'ordine del giorno.\nLa delega del condomino.\nOgni condomino pu\u00f2 intervenire in assemblea in proprio oppure a mezzo di un rappresentante. Laddove il regolamento di condominio non preveda particolari regole, chiunque (condomino o estraneo) pu\u00f2 essere delegato. Dal 18 giugno 2013 non pu\u00f2 pi\u00f9 essere delegato l'amministratore.\nIl delegato per\u00f2 non pu\u00f2 delegare a sua volta ad altri, a meno che non sia autorizzato da chi ha dato la delega. Il condomino \u00e8 rappresentato \"in toto\" dal delegato, a meno che la delega non contenga, insieme alle istruzioni, anche dei limiti. Ad ogni effetto di legge, il condomino rappresentato \u00e8 come se fosse presente.\nLa maggioranza.\nAi fini della validit\u00e0 della delibera, \u00e8 sufficiente raggiungere la maggioranza dei \"millesimi\" (ossia la maggioranza delle quote di propriet\u00e0 condominiali, detenute in quantit\u00e0 variabile dai condomini). La validit\u00e0 delle delibere si estende a tutti i condomini, anche quelli assenti o in disaccordo (ferma restando la facolt\u00e0 di impugnare la delibera). Le norme relative alla validit\u00e0 della costituzione dell'assemblea e alla validit\u00e0 delle delibere sono inderogabili (art. 1138 Codice civile). Ogni condomino, assente o dissenziente, pu\u00f2 impugnare la delibera entro 30 giorni, ex art. 1137 c.c. I 30 giorni decorrono dalla data dell'assemblea, per i presenti e dissenzienti, e dalla data della ricezione del verbale per gli assenti. Tale termine di decadenza non si applica alle assemblee non annullabili ma \"nulle\".\nRispetto alla legge le maggioranze cambiano dalla prima convocazione alla seconda convocazione. \u00c8 prassi comune fare solo la seconda convocazione perch\u00e9 in caso di assenza dei partecipanti, o disaccordo su alcuni punti, la maggioranza la si pu\u00f2 trovare con numeri pi\u00f9 esigui. \nRegolamento del condominio.\nFra i compiti dell'assemblea vi \u00e8 quello di approvare la prima versione del testo e le eventuali modifiche al Regolamento di Condominio, obbligatorio per gli edifici con pi\u00f9 di 10 condomini (art. 1138 c.c.).\nLa riforma del diritto condominiale, introdotta dalla legge n. 220/2012, \u00e8 carente nella disciplina del transitorio dal vecchio al nuovo regime di regole. Tuttavia, da principi generali (\"ius superveniens\") si \u00e8 dedotto che le nuove regole valgano \"retroattivamente\" anche per i regolamenti di condominio entrati in vigore prima dell'approvazione della legge. \nLe clausole contrarie a norme inderogabili di legge non rendono nullo l'intero regolamento, ma \"devono intendersi automaticamente adeguate ovvero affette da sopravvenuta inefficacia laddove l'adeguamento non sia in concreto possibile\"."}
{"id": "653353", "revid": "767487", "url": "https://it.wikipedia.org/wiki?curid=653353", "title": "Il sapore della ciliegia", "text": "Il sapore della ciliegia (\"Ta'm-e gil\u0101s...\") \u00e8 un film del 1997 scritto, diretto, prodotto e montato da Abbas Kiarostami, vincitore della Palma d'oro al 50\u00ba Festival di Cannes.\nTrama.\nNella periferia di Teheran, un uomo di mezz'et\u00e0, il signor Bad\u012b, vaga con la sua auto in cerca di una persona che esaudisca un suo desiderio: egli intende suicidarsi, ha gi\u00e0 scavato la propria fossa all'ombra di un alberello in campagna e desidera che qualcuno venga il mattino seguente a ricoprire il proprio corpo, nel caso che il proposito venga attuato.\nMentre vaga tra cave e immigrati afghani, molti pensano abbia intenzioni poco rassicuranti, ma Bad\u012b riesce ad avvicinare tre sconosciuti a cui offre anche molto denaro. Il primo \u00e8 un ragazzo curdo di leva che, spaventato dalla proposta, fugge. Il secondo, un seminarista afgano di una scuola coranica, rifiuta di collaborare poich\u00e9 si tratta di un gesto sacrilego.\nSoltanto l'ultimo accetta perch\u00e9 ha bisogno di soldi per le cure del figlioletto malato: \u00e8 un anziano impiegato turco, tassidermista al museo di scienze naturali, il signor Bagheri. Durante il tragitto, Bagheri gli fa prendere una strada, volutamente pi\u00f9 lunga, per avere il tempo di raccontare una storia: anch'egli, anni prima, aveva meditato di togliersi la vita, salvo poi ripensarci assaporando il sapore del frutto di un gelso (la \"ciliegia\" del titolo) e quindi la bellezza della vita.\nDistribuzione.\nOriginariamente previsto per la 53\u00aa Mostra internazionale d'arte cinematografica di Venezia, il film \u00e8 stato presentato in anteprima il 16 maggio 1997 alla 50\u00aa edizione del Festival di Cannes, dopo essere stato inizialmente bandito dal governo iraniano a partecipare alla manifestazione. A Cannes, dov'era in concorso, il film ha poi vinto la Palma d'oro al miglior film ex aequo con \"L'anguilla\" di Sh\u014dhei Imamura, primo film iraniano a ottenere questo riconoscimento. Tuttavia, \u00e8 stato distribuito nelle sale cinematografiche del paese soltanto due anni pi\u00f9 tardi, nel 1999.\nIn Italia, il film \u00e8 stato distribuito nelle sale cinematografiche a partire dal 10 ottobre 1997.\nAccoglienza.\nCritica.\nSull'aggregatore di recensioni online Rotten Tomatoes, il film ha una percentuale di giudizi positivi pari all'84% basata su 38 recensioni da parte della critica, con una media del 7,4. Su Metacritic, che utilizza una media ponderata, ha un punteggio di 80 su 100, basato su 22 recensioni da parte della critica, ad indicare un \"giudizi tendenzialmente favorevoli\".\nUmberto Rossi, nel quarto volume della \"Storia del Cinema mondiale\" di Einaudi, definisce il film un'\u00abopera di rara forza, un testo che sta dalla parte dell'esistenza vera, contro la sua rappresentazione\u00bb."}
{"id": "653358", "revid": "112735819", "url": "https://it.wikipedia.org/wiki?curid=653358", "title": "Blastocisti", "text": "La blastocisti \u00e8 una fase embrionale propria dei mammiferi (corrispondente a quella di blastula negli altri animali), successiva alla fase della morula. Si forma nelle fasi iniziali del processo di embriogenesi, con l'apparizione del blastocele. Generalmente si parla di blastocisti dal 4\u00ba al 14\u00ba giorno dopo la fecondazione.\nDallo zigote alla blastocisti.\nLo zigote una volta formatosi va incontro a una serie di divisioni mitotiche (segmentazione) che portano il numero delle sue cellule da due (mediamente 35 ore dopo la fecondazione) sino a otto, con intervalli di circa 10 ore tra una divisione mitotica e la successiva. Queste cellule, dette blastomeri, sono scarsamente adese fra di loro, formano quindi una massa poco compatta, e sono pi\u00f9 piccole a ogni segmentazione successiva. A partire dalla terza divisione mitotica, i blastomeri, ancora contenuti all'interno della zona pellucida, iniziano a sviluppare strutture di adesione simili alle giunzioni serrate, aumentando quindi il contatto reciproco e formando una massa cellulare pi\u00f9 compatta. Tale processo \u00e8 denominato compattazione. Fino a questo stadio i blastomeri possono essere considerati cellule staminali totipotenti, dato che sono teoricamente in grado di dare origine a tutti i tipi di cellule presenti nell'organismo adulto e anche alle cellule di tutte le strutture extraembrionali o \"annessi embrionali\" (placenta, corion, amnios, sacco vitellino e cordone ombelicale). \nAl terzo giorno dalla fecondazione, lo stadio embrionale a otto cellule va incontro a un'ulteriore divisione mitotica che lo porta a formare una massa cellulare a 16 cellule, detta morula. Le sue cellule pi\u00f9 interne sono denominate massa cellulare interna, possiedono giunzioni intercellulari comunicanti e saranno destinate a specializzarsi nei tessuti dell'embrione, mentre la massa cellulare esterna che le circonda possiede giunzioni pi\u00f9 strette (serrate) e andr\u00e0 a costituire prima il trofoblasto e poi le strutture extraembrionali. Il quarto giorno la morula entra nella cavit\u00e0 uterina tra il corno dell'utero e il fondo dell'utero; del liquido penetra attraverso la zona pellucida e negli spazi intercellulari della massa cellulare interna che si allargano sempre di pi\u00f9 e infine si fondono a costituire una cavit\u00e0 interna detta blastocele. Da questo momento in poi l'embrione viene denominato blastocisti.\nLe trasformazioni della blastocisti.\nIl quinto giorno il blastocele si amplia sempre di pi\u00f9, tanto che ad un polo della blastocisti \u00e8 delimitato solamente da un unico strato di cellule epiteliali piatte, derivato dalla massa cellulare esterna, che prende il nome di trofoblasto, l'altro polo \u00e8 invece formato internamente dagli embrioblasti, derivanti dalla massa cellulare interna, che sono a contatto con il blastocele, ed esternamente da un paio di strati di cellule cuboidali appartenenti allo stesso trofoblasto. Contemporaneamente la blastocisti perde la zona pellucida, che si dissolve. Il sesto giorno la blastocisti tramite il suo polo embrionale entra in contatto con la parete edematosa dell'endometrio che si trova in fase secretiva. Le integrine poste sulla membrana plasmatica delle cellule cuboidali del trofoblasto si legano ai corrispondenti recettori sull'epitelio cilindrico uterino, permettendo l'aggancio della blastocisti, coadiuvate dalle proteine della matrice laminina e fibronectina, la prima favorisce l'attacco, la seconda aiuta la blastocisti nella migrazione. \nIl settimo giorno la blastocisti si appiattisce, per favorire l'attacco alla parete uterina aumentando la superficie di adesione, dopodich\u00e9 alcune cellule del trofoblasto si specializzano, assumendo una forma allungata, e iniziano ad insinuarsi tra le cellule epiteliali uterine. L'ottavo giorno sempre pi\u00f9 cellule del trofoblasto si specializzano invadendo epitelio e stroma uterino, si distinguono cos\u00ec due popolazioni cellulari trofoblastiche, l'una, formata dalle cellule che hanno invaso la parete uterina, mostra confini cellulari indefiniti o poco definiti ed elementi multinucleati, ed \u00e8 detta sinciziotrofoblasto, la seconda, da cui queste cellule hanno origine, \u00e8 il citotrofoblasto, composto da cellule cuboidali, che circonda gli embrioblasti. Le cellule del sinciziotrofoblasto non mostrano alcuna attivit\u00e0 mitotica ma derivano tutte da precursori del citotrofoblasto che si specializzano perdendo la membrana plasmatica e fondendosi con il resto degli elementi polinucleati. \nOltre al trofoblasto, si differenziano in due strati anche gli embrioblasti. Il primo strato, pi\u00f9 esterno, formato da cellule cuboidali, \u00e8 detto ipoblasto e dar\u00e0 origine alle cellule del sacco vitellino, il pi\u00f9 interno invece \u00e8 detto epiblasto, ed \u00e8 formato da cellule cilindriche ed allungate nella sua porzione rivolta verso l'ipoblasto e da piccole cellule appiattite o cuboidali nella sua porzione rivolta verso il citotrofoblasto. Queste ultime sono dette amnioblasti e assieme alle cellule dello stesso epiblasto circondano la cavit\u00e0 amniotica che nel frattempo si \u00e8 formata all'interno di quelli che erano gli embrioblasti. \nA questo stadio vi sono perci\u00f2 due cavit\u00e0, il blastocele o cavit\u00e0 blastocistica, circondato perlopi\u00f9 dalle cellule appiattite e cuboidali del citotrofoblasto e dall'ipoblasto, e la cavit\u00e0 amniotica, pi\u00f9 interna, circondata dalle due tipologie cellulari dell'epiblasto. Epiblasto ed ipoblasto formano una struttura a disco piatto che successivamente si svilupper\u00e0 nell'embrione. Al nono e decimo giorno la blastocisti \u00e8 ormai inclusa quasi totalmente nell'endometrio, ed un coagulo di fibrina chiude la comunicazione con la cavit\u00e0 uterina presso il polo opposto a quello dell'epiblasto. Il sinciziotrofoblasto continua ad ingrandirsi e ad insinuarsi velocemente nello stroma uterino e al suo interno iniziano a comparire delle lacune che si fanno sempre pi\u00f9 numerose. Il citotrofoblasto si ispessisce tutt'attorno al blastocele ma rimane comunque formato da pi\u00f9 strati cellulari solo verso il polo embrionale. Le cellule dell'epiblasto sono sempre pi\u00f9 allungate e la cavit\u00e0 amniotica al loro interno si espande. Le cellule dell'ipoblasto proliferano e vanno a tappezzare la superficie interna del blastocele tramite la membrana esocelomatica di Heuser, formata da cellule ipoblastiche piatte; d'ora in poi il blastocele, ricoperto ora dall'ipoblasto e non pi\u00f9 dal citotrofoblasto, prende il nome di cavit\u00e0 esocelomatica o sacco vitellino primitivo. L'undicesimo giorno l'epitelio uterino ha ormai ricoperto l'interruzione della parete uterina dovuta all'attacco della blastocisti, permane il coagulo di fibrina, e la blastocisti \u00e8 ancora distinguibile come una sporgenza dell'endometrio, ma si trova ormai completamente all'interno del suo stroma. Le lacune del sinciziotrofoblasto si fanno sempre pi\u00f9 numerose, alcune si fondono tra loro, mentre le cellule spintesi pi\u00f9 in profondit\u00e0 iniziano ad attaccarsi al rivestimento endoteliale dei sinusoidi arteriosi materni posti nello stroma uterino. \nIl dodicesimo giorno l'endotelio dei capillari \u00e8 reso discontinuo e il sangue defluisce nelle lacune del sinciziotrofoblasto determinando la circolazione utero-placentare. Nel frattempo le cellule dell'ipoblasto ricoprenti la cavit\u00e0 esocelomatica si differenziano e formano una nuova popolazione di cellule, il mesoderma extraembrionale, che prolifera velocemente e separa la superficie della cavit\u00e0 esocelomatica (ancora tappezzata da cellule ipoblastiche piatte) dalla superficie interna del citotrofoblasto. Il mesoderma extraembrionale separa anche gli amnioblasti e gli epiblasti dalla superficie del citotrofoblasto che non \u00e8 pi\u00f9 a contatto con le cellule che andranno a costituire l'embrione. Poco dopo, nello stesso mesoderma extraembrionale si formano cavit\u00e0, che prendono complessivamente il nome di celoma extraembrionale. Due popolazioni di cellule si vengono cos\u00ec a formare, una ricoprente le cellule dell'ipoblasto e dell'epiblasto \u00e8 detto mesoderma splancnopleurico extraembrionale, l'altra, aderente al citotrofoblasto, \u00e8 detta mesoderma somatopleurico extraembrionale. I due sono separati dal celoma extraembrionale. Le cellule dell'endometrio che circondano la blastocisti (e successivamente tutte quelle dell'endometrio) accumulano sempre pi\u00f9 glicogeno e lipidi. \nSpesso presso la sede d'impianto della blastocisti si verifica sanguinamento, in quanto il sangue che non penetra nelle lacune del sinciziotrofoblasto pu\u00f2 occasionalmente riversarsi nello stroma endometriale e quindi in cavit\u00e0 uterina attraverso gli spazi intercellulari (che nel frattempo sono pi\u00f9 deboli). Tale sanguinamento, che avviene in quella che normalmente \u00e8 la fase mestruale del ciclo uterino, spesso \u00e8 scambiato per una mestruazione. \nQuesti cambiamenti nella morfologia dell'endometrio sono detti reazione deciduale. \nA questo stadio il disco bilaminare ha un diametro di appena 0,2 mm. Nel tredicesimo giorno l'epitelio dell'endometrio si \u00e8 ormai totalmente riformato e scompare il coagulo di fibrina. Le cellule del citotrofoblasto presso il polo embrionale iniziano a formare strutture allungate che penetrano nel sinciziotrofoblasto da cui sono ricoperte, dirigendosi verso le lacune piene di sangue, che sono molto pi\u00f9 ampie e numerose a questo polo rispetto all'opposto, formano cos\u00ec i villi primari. La cavit\u00e0 esocelomatica nel frattempo si \u00e8 enormemente espansa, prendendo il nome di cavit\u00e0 corionica, tanto che il mesoderma somatopleurico extraembrionale appare come un sottile strato che tappezza internamente il citotrofoblasto (ora prende il nome di disco corionico), mentre lo splacnopleurico ricopre l'embrione. Nel mesoderma \u00e8 possibile riscontrare residui della cavit\u00e0 celomatica ancora circondati da cellule ipoblastiche piatte che prendono il nome di cisti esocelomatiche. L'embrione galleggia nella cavit\u00e0 esocelomatica ed \u00e8 connesso al trofoblasto solo da una connessione mesodermica che prende il nome di peduncolo di attacco, il quale diventer\u00e0 il cordone ombelicale. Le cellule piatte dell'ipoblasto proliferano ulteriormente e vanno a racchiudere una seconda cavit\u00e0 da esse tappezzata, detto sacco vitellino secondario. Il suo aspetto \u00e8 simile alla precedente cavit\u00e0 esocelomatica ma ora \u00e8 molto pi\u00f9 piccolo e ne \u00e8 contenuto all'interno. Le cellule cubiche dell'ipoblasto proliferano, allungandosi conformemente all'epiblasto e costituiscono la placca precordale."}
{"id": "653359", "revid": "84184", "url": "https://it.wikipedia.org/wiki?curid=653359", "title": "Ludovico Geymonat", "text": "Biografia.\nNacque a Torino da Giovanni Battista, un geometra liberale e antifascista di origini valdesi, e da Teresa Scarfiotti, una donna cattolica molto devota. Frequent\u00f2 la scuola privata del \"Divin Cuore\" e poi l\"'Istituto Sociale\", un liceo classico torinese gestito dai gesuiti, dal quale fu espulso l'ultimo anno di corso a causa di un tema su Giovanna d'Arco non in linea con l'ortodossia cattolica e cos\u00ec consegu\u00ec la maturit\u00e0 nel Liceo classico Cavour nel 1926.\nSi laure\u00f2 all'Universit\u00e0 degli Studi di Torino in filosofia nel 1930 con la tesi \"Il problema della conoscenza nel positivismo\", discussa con il professor Annibale Pastore, e in matematica nel 1932, discutendo con Guido Fubini la tesi \"Sul teorema di Picard per le funzioni trascendenti intere\". La sua scelta di unire, nella sua ricerca, filosofia e scienza, tenute separate in Italia dall'imperante cultura idealistica del tempo, quella gentiliana che, con la sua riforma della scuola, aveva privilegiato la cultura umanistica, e quella crociana, con la sua concezione svalutativa della scienza, creatrice, ad avviso del filosofo abruzzese, di pseudoconcetti, \n Assistente di Analisi algebrica nell'Universit\u00e0 di Torino ma avversario del fascismo, rifiut\u00f2 l'iscrizione al partito fascista - cio\u00e8 di prendere la cosiddetta \"tessera del pane\" - vedendosi cos\u00ec preclusa la possibilit\u00e0 di una carriera accademica o di insegnamento statale. Si avvicin\u00f2 altres\u00ec al filosofo piemontese Piero Martinetti, non tanto per comunanza di prospettive filosofiche quanto per averlo riconosciuto un esempio di impegno civile e morale, essendo stato il Martinetti tra i pochissimi professori universitari a rifiutare il giuramento di fedelt\u00e0 al Fascismo. Nel 1934 and\u00f2 in Austria per approfondire la filosofia neo-positivista del Circolo di Vienna diretto da Moritz Schlick, lo stesso anno in cui pubblicava \"La nuova filosofia della natura in Germania\": a quell'esperienza segu\u00ec lo scritto del 1935 \"Nuovi indirizzi della filosofia austriaca\".\nNel 1938 spos\u00f2 Virginia Lavagna, dalla quale ebbe cinque figli (tra cui Mario Geymonat, filologo e studioso di Virgilio, e Giuseppe Geymonat, matematico), e dal 1940, iscritto clandestinamente al Partito comunista, si guadagn\u00f2 da vivere insegnando matematica nella scuola privata \u00abGiacomo Leopardi\u00bb di Torino, dove Cesare Pavese insegnava italiano. \nNel periodo della seconda guerra mondiale, con il nome di battaglia \"Luca\" fu partigiano in Piemonte nella 105\u00aa Brigata \"Carlo Pisacane\" e, dopo la Liberazione, assessore comunista al Comune di Torino dal 1946 al 1949 quando, vinto il concorso a cattedra, Geymonat fu nominato professore straordinario di Filosofia teoretica all'Universit\u00e0 degli Studi di Cagliari. \nDal 1952 al 1956 fu ordinario di Storia della filosofia all'Universit\u00e0 degli Studi di Pavia, successivamente dal 1956 al 1978 tenne all'Universit\u00e0 degli Studi di Milano la prima cattedra di Filosofia della scienza istituita in Italia. Partecip\u00f2 alla fondazione del Centro di studi metodologici di Torino. Nel 1963 inizi\u00f2 a dirigere la collezione di classici della scienza della casa editrice Utet di Torino. Negli stessi anni fu direttore del comitato di redazione dell\"Enciclopedia della scienza e della tecnica\". \nMor\u00ec nel 1991: \u00e8 sepolto a Barge, in provincia di Cuneo.\nIl pensiero.\nGeymonat ebbe uno stile di pensiero razionalista ateo. La sua opera pu\u00f2 essere inquadrata nel filone del neopositivismo (ebbe diversi contatti con il Circolo di Vienna), da lui rielaborato nell'ottica della tradizione marxista.\nNell'evoluzione del suo pensiero si possono tracciare due fasi: nella prima egli approfondisce temi tipici del neopositivismo, mentre nella seconda si sforza di analizzare la realt\u00e0 oggettiva ed a questo scopo utilizza concetti caratteristici del materialismo dialettico.\nInterpret\u00f2 la concezione della matematica di Galileo Galilei come strumento d'interpretazione della realt\u00e0.\nRimarchevole pure il suo lavoro di alta divulgazione del pensiero scientifico. Il suo manuale di storia della filosofia per i licei fu adottato in modo diffuso.\nApprofondisce alcuni temi teorici come quello della \"causalit\u00e0\", della \"probabilit\u00e0\", del \"continuo\", dell\"'intuizione\", centrali nell'epistemologia.\nPoliticamente fu vicino inizialmente al Partito Comunista Italiano, da cui si allontan\u00f2 poi per aderire a Democrazia Proletaria e successivamente ai movimenti che diedero vita al Partito della Rifondazione Comunista. Nel corso di questo viaggio politico ha partecipato, l'11 febbraio 1987, alla Fondazione, a Roma, dell'Associazione Culturale Marxista e collabora nella rivista \"Marxismo Oggi\" (editore Teti).\nCome matematico egli ha compiuto alcune ricerche sul teorema di Picard e sul teorema di Carath\u00e9odory per le funzioni armoniche. Si occup\u00f2 inoltre dei fondamenti della probabilit\u00e0.\nFu un costante promotore e divulgatore delle iniziative correlate alla filosofia della scienza, anche per quello che riguarda le \"scienze applicate\".\nIl neoilluminismo.\nNell'opera \"Saggi di filosofia neorazionalistica\" del 1953, Geymonat spieg\u00f2 che un'indagine efficace della realt\u00e0, poteva essere svolta solamente tramite lo strumento della ragione non dogmatica. Per fare questo l'autore propose di scarnificare la razionalit\u00e0 di ogni verit\u00e0 e da ogni sistema di riferimento assoluti.\nIl neoilluminismo, capeggiato da Nicola Abbagnano e coinvolgente numerosi altri intellettuali italiani, rappresent\u00f2 per Geymonat il nuovo corso del razionalismo, che avrebbe dovuto accogliere i metodi e i risultati delle ultime ricerche scientifiche, perseguendo un duplice obiettivo: da un lato l'umanizzazione della scienza e una concretizzazione della filosofia, dall'altro l'utilizzo di un'impostazione storicistica al posto di quella metafisica, dove per storicistica Geymonat intese l'analisi, priva di pregiudizi e di preconcetti della storia e della struttura dei modelli scientifici.\nLo scontro con Popper.\nPur condividendo inizialmente l'anti-idealismo di Karl Popper, Geymonat sostenne nel 1983 sulla rivista sovietica \"Voprosy Filosofii\" che vi era la \u00abpi\u00f9 manifesta e totale incompatibilit\u00e0\u00bb tra il proprio marxismo e l'epistemologia popperiana. Alle sue accuse di essere \u00abil filosofo ufficiale dell'anticomunismo\u00bb, reo di difendere i regimi liberali, Popper gli rispose:\nSi deve a Geymonat l'introduzione in Italia delle opere dei critici di Popper, come Thomas Kuhn.\nAllievi famosi.\nTra i suoi molti allievi figurano studiosi di fama:\nAltri riconoscimenti.\nNel 1985 l'Accademia dei Lincei gli ha conferito il Premio Feltrinelli per la Filosofia."}
{"id": "653364", "revid": "30610", "url": "https://it.wikipedia.org/wiki?curid=653364", "title": "Foresta fossile", "text": "Una foresta fossile costituisce un giacimento fossilifero di grande interesse e rarit\u00e0, poich\u00e9 rappresenta un caso di conservazione completa nel sito dove gli alberi sono cresciuti.\nOrigine.\nIl termine foresta, che potrebbe sembrare improprio, deriva dal fatto che i tronchi si possono trovare in posizione eretta, con il loro apparato radicale piantato nel paleosuolo, e il legno spesso ha conservate intatte le caratteristiche morfologiche. Affinch\u00e9 possa avvenire una conservazione allo stato fossile di parte di una foresta deve esserci la coincidenza di una serie di fattori favorevoli:\nSpesso durante la diagenesi, se sono presenti fluidi circolanti ricchi in silice, avviene il fenomeno della silicizzazione del materiale ligneo.\nRitrovamenti.\nForeste fossili sono state rinvenute in diverse aree del globo, entro sedimenti di varia et\u00e0 geologica.\nUna foresta di tipo pluviale, del carbonifero superiore \u00e8 stata rinvenuta in una miniera di carbone nell'Illinois, sviluppata su di un'area di circa 10\u00a0km\u00b2, il che ne fa uno degli areali di foreste fossili di maggiori dimensioni finora conosciute. La foresta si trova al tetto del livello di carbone sfruttato minerariamente.\nIl Parco nazionale della foresta pietrificata in Arizona \u00e8 un esempio notevole di foresta del Triassico superiore.\nForeste fossili risalenti al periodo carbonifero sono frequenti anche in Europa, ultimamente una nuova foresta \u00e8 stata scoperta in Inghilterra, nel Galles, vicino a Wrexham, ove sono stati rinvenuti circa 20 tronchi pietrificati.\nIn Antartide, nell'area glaciale di Beardmore, sono stati rinvenuti tre affioramenti di foresta decidua a tronchi silicizzati di \"Glossopteris\" di et\u00e0 permiana.\nIn Ungheria, in una miniera a cielo aperto di carbone, a nord-est di B\u00fckk\u00e1br\u00e1ny, \u00e8 stato scoperto un gruppo di tronchi di cipresso ancora in posizione di vita, conservati con un diametro di circa 2-3 metri ed una altezza di circa 6 metri. Questi tronchi poggiano sul livello basale di sfruttamento della miniera.\nSiti italiani.\nIn Sardegna vi sono: la foresta pietrificata di Zuri di et\u00e0 miocenica, ove i tronchi erano stati seppelliti da depositi vulcanoclastici pomicei, e la Foresta Pietrificata dell'Anglona, un bacino paleobotanico di circa 100 km\u00b2. Tra i trenta e i quindici milioni di anni fa la foresta, che si estendeva lungo la vallata compresa tra gli attuali territori di Bulzi, Laerru, Martis e Perfugas, fu sommersa dalle acque di un lago, formatosi a causa di una frana che chiuse la vallata, cinta intorno da montagne che contribuirono a trattenere l'acqua.\nLa silice presente nei substrati di origine vulcanica del terreno, liberata dall'acqua, provoc\u00f2 la trasformazione dei tronchi in fossili.\nUna delle pi\u00f9 famose foreste fossili in Italia \u00e8 quella di Dunarobba, a poca distanza da Avigliano Umbro in provincia di Terni, ove i tronchi sono inglobati in argille del Pliocene superiore. Da studi fatti sui vari reperti, sembra che la fossilizzazione sia avvenuta per un processo di \"mummificazione\", in altre parole per una disidratazione del legno.\nUn accumulo di tronchi di Pinacee, di et\u00e0 quaternaria, \u00e8 stata rinvenuto in Val Cesano nelle Marche, ben conservato in situ.\nFamosa \u00e8 anche la foresta fossile di Torre Ovo, a pochi chilometri da Campomarino di Maruggio, costituita da una superficie di circa 800\u00a0m\u00b2 dove i tronchi, , spuntano da 6 metri di profondit\u00e0 circondati dal mare.\nNel caso della foresta fossile della Stura di Lanzo, in provincia di Torino, i tronchi si trovano invece nel greto dell'omonimo corso d'acqua."}
{"id": "653369", "revid": "599013", "url": "https://it.wikipedia.org/wiki?curid=653369", "title": "Ims", "text": ""}
{"id": "653375", "revid": "1632387", "url": "https://it.wikipedia.org/wiki?curid=653375", "title": "Valvola (idraulica)", "text": "La valvola \u00e8 un componente meccanico che consente l'intercettazione o la regolazione del flusso di un materiale in grado di fluire in una tubazione al fine di garantire specifici valori di pressione o di portata.\nNella grande maggioranza dei casi tale materiale \u00e8 di tipo fluido, cio\u00e8 liquido o gassoso; si pu\u00f2 per\u00f2 creare un flusso di solidi, ad esempio pulverulenti o granulari, che pu\u00f2 essere intercettato o regolato da una valvola.\nCome esempio banale, il normale rubinetto di casa \u00e8 una valvola, come, estendendo il concetto appena un po', lo \u00e8 la finestrina di aerazione presente in molte finestre, solitamente composta da listelli di vetro orientabili.\nElementi costruttivi.\nLe valvole sono di norma costituite da tre elementi fondamentali:\nClassificazione.\nVi sono vari criteri di classificazione delle valvole:\nValvole di intercettazione.\nLe valvole di intercettazione si suddividono in:\nIl primo numero indica il numero di vie della valvola (comprende l'ingresso, le uscite e gli scarichi), il secondo indica il numero di posizioni che ha la valvola. Ad esempio una valvola 5/3 ha 5 vie e 3 posizioni.\nScelta della valvola.\nNaturalmente i vari tipi di costruzione, azionamento e applicazione possono essere combinati a volont\u00e0, ma vi sono compatibilit\u00e0 pi\u00f9 o meno marcate tra questi:\nvi sono quindi tipi di valvole, azionamenti, eccetera pi\u00f9 o meno adatti a ciascuna specifica applicazione."}
{"id": "653378", "revid": "1318658", "url": "https://it.wikipedia.org/wiki?curid=653378", "title": "Capra walie", "text": "Lo stambecco del Semien (Capra walie, Ge'ez: \u12cb\u120d\u12eb \"w\u0101ly\u0101\") o uali\u00e0 \u00e8 un bovide presente solo in Etiopia, sui monti Semien. Ne sopravvivono oggi solo circa 500 esemplari. Alcuni studiosi lo classificano come sottospecie dello stambecco (\"Capra ibex\").\nCaratteristiche.\nLo stambecco del Semien ha manto scuro (con arti anteriori chiazzati di bianco e di nero, e con parti inferiori pi\u00f9 chiare) e grandi corna ricurve segnate sul davanti da nodosit\u00e0 vistose e regolari.\nConservazione.\nLo stambecco del Semien \u00e8 uno dei mammiferi pi\u00f9 minacciati del mondo. Il suo areale \u00e8 ristretto infatti alle parti pi\u00f9 impervie del Semien, soprattutto lungo le scarpate nord-occidentali ad altezze superiori ai 3000 metri e per una fascia poco pi\u00f9 lunga di 30 chilometri in tutto. Il totale della popolazione veniva valutato nel 1968 in non pi\u00f9 di 150 individui, una situazione davvero allarmante che a seguito dei primi rapporti di vari naturalisti (principalmente J. Blower, L. Brown, J. M\u00fcller, F. Vollmar e soprattutto B. Nievergelt) stimol\u00f2 l'UNESCO, l'IUCN e il WWF a progettare il Parco Nazionale del Semien e a premere sul governo etiopico perch\u00e9 lo istituisse al pi\u00f9 presto.\nPrimi sforzi di protezione.\nLa creazione del parco e gli sforzi delle organizzazioni internazionali per la conservazione della natura (che sostennero anche finanziariamente il peso della guardia e delle prime strutture gestionali) sembrarono dare dei buoni risultati. Come gi\u00e0 in pi\u00f9 occasioni lo stambecco delle Alpi, anche quello del Semien sembr\u00f2 reagire bene ai provvedimenti di protezione. Nel 1974, secondo Leslie Brown, la popolazione era salita ad almeno 300 capi, con un'alta proporzione di giovani nati, ed un'analoga valutazione veniva fatta anche nel 1977, con circa 240 capi all'interno del parco e forse un'altra sessantina al di fuori dei suoi confini.\nAttuali minacce.\nMancano stime recenti e precise dello stato di conservazione dell'animale. Le successive vicende politiche dell'Etiopia hanno interrotto il flusso di informazioni, e compromesso la stessa operativit\u00e0 del parco. In queste condizioni tutti i vecchi fattori che gi\u00e0 avevano spinto lo stambecco quasi sull'orlo dell'estinzione definitiva possono aver ripreso a imperversare, e il livello della popolazione potrebbe esser tornato a scemare. Il bracconaggio, che nel 1975 era relativamente sotto controllo, potrebbe essere ripreso per via della debolezza dell'apparato di tutela, anche per via dell'estrema povert\u00e0 delle popolazioni della zona.\nIl problema pi\u00f9 rilevante \u00e8 comunque probabilmente quello rappresentato dalla distruzione dell'habitat causata dall'agricoltura, che avanza disboscando le aree coperte da vegetazione naturale e appiccando incendi. Nella sola zona di Sederek Chenek, ad esempio, almeno un quarto dell'habitat naturale dello stambecco scomparve in tre anni, circa tre decenni fa, a causa dei tagli e del fuoco. All'interno del parco vivono oltre 3000 persone con le loro greggi, e un pericolo per la specie pu\u00f2 venire anche da possibili ibridazioni tra lo stambecco e le capre domestiche. L'invadenza di queste e l'estendersi delle coltivazioni cominciano ad erodere anche le medie terrazze, e gli stambecchi sono ormai sospinti quasi esclusivamente alle quote superiori, dove il pascolo \u00e8 per\u00f2 pi\u00f9 magro e la copertura arborea assai minore.\nBiologia e comportamento.\nIl ciclo riproduttivo e il comportamento sociale dello stambecco del Semien sono stati studiati in dettaglio soprattutto dallo zoologo svizzero Bernard Nievergelt. Nel clima afroalpino proprio di questa specie, l'habitat preferenziale sembra situarsi al di sotto della linea della vegetazione arborea (mentre lo stambecco delle Alpi vive di solito al di sopra di questa), e inoltre il comportamento riproduttivo si snoda durante tutto il corso dell'anno, senza un unico e limitato periodo degli amori come per la specie alpina, ma con un significativo picco, tuttavia, nella stagione che va da marzo a maggio. La conseguenza \u00e8 che giovani nati possono essere osservati quasi in ogni periodo dell'anno, anche qui tuttavia con un picco di nascite attorno a settembre-ottobre.\nIn effetti nei monti del Semien la temperatura si mantiene pi\u00f9 o meno stabile durante tutto l'anno, con variazioni giornaliere (tra il giorno e la notte) assai pi\u00f9 evidenti di quelle stagionali. Le stagioni dipendono in sostanza solo dall'ammontare delle precipitazioni, e la stagione delle piogge (spesso chiamata \"inverno\" in Etiopia) dura da giugno ad agosto. La seguono prati verdeggianti e intense fioriture, che danno l'impressione come di una nostra primavera. Un'interessante differenza, messa in evidenza da Nievergelt, rispetto allo stambecco alpino, sta nel fatto che anche nel periodo del parto il numero di femmine isolate \u00e8 minimo (mentre \u00e8 consueto nella maggior parte degli ungulati che le femmine si isolino in questo periodo e restino sole per un po').\nCuriosit\u00e0.\nIn un episodio della serie naturalistica della BBC \"Planet Earth\", un gruppo di questi animali viene inquadrato mentre bruca insieme ad un branco di gelada (Theropithecus gelada). Infatti, questi primati e gli stambecchi vivono in perfetta simbiosi. Mentre tutti pascolano, un membro di uno dei due gruppi rimane di vedetta, avvertendo poi tutti gli animali che pascolano del pericolo imminente."}
{"id": "653380", "revid": "1305772", "url": "https://it.wikipedia.org/wiki?curid=653380", "title": "IMO", "text": ""}
{"id": "653388", "revid": "647919", "url": "https://it.wikipedia.org/wiki?curid=653388", "title": "Marco Anicio Torquato Severino Boezio", "text": ""}
{"id": "653389", "revid": "2369", "url": "https://it.wikipedia.org/wiki?curid=653389", "title": "Mohammed Oufkir", "text": ""}
{"id": "653398", "revid": "339392", "url": "https://it.wikipedia.org/wiki?curid=653398", "title": "Putties", "text": ""}
{"id": "653406", "revid": "729019", "url": "https://it.wikipedia.org/wiki?curid=653406", "title": "Rukia Kuchiki", "text": " \u00e8 la co-protagonista del manga \"Bleach\", scritto e disegnato dal \"mangaka\" Tite Kubo, e delle sue opere derivate.\n\u00c8 la prima Shinigami a comparire nella storia quando, dopo essere stata ferita da un Hollow durante una missione nel regno dei vivi, \u00e8 costretta a cedere i suoi poteri a Ichigo Kurosaki e ad affidarsi a lui per eseguire i suoi compiti da Shinigami. Oltre a comparire in tutti i media della serie, \u00e8 la protagonista del terzo film di \"Bleach\", \"\".\nRukia \u00e8 stato il primo personaggio della serie creato da Kubo e il suo design divenne il modello usato per tutti gli altri Shinigami; fin da subito ha ricevuto grande apprezzamento dal pubblico, comparendo sempre al secondo o al terzo posto nei sondaggi di \"Weekly Sh\u014dnen Jump\" sui personaggi pi\u00f9 amati della serie, e dalla critica, che ha sottolineato il suo differenziarsi dalle tipiche eroine \"sh\u014dnen\" e il suo rapporto con gli altri personaggi. Nell'adattamento anime \u00e8 doppiata da Fumiko Orikasa.\nCreazione e sviluppo.\nTite Kubo inizi\u00f2 a concepire \"Bleach\" dal desiderio di disegnare uno \"shinigami\" in \"kimono\" e cre\u00f2 quindi Rukia come prototipo del design del resto dei personaggi.. Prima di decidere che gli shinigami avrebbero utilizzato delle \"katane\", Kubo pens\u00f2 di dare loro delle armi da fuoco, mentre Rukia era l'unico personaggio a usare una falce. Poich\u00e9 Kubo riteneva che Rukia non fosse abbastanza accattivante come protagonista, cre\u00f2 Ichigo Kurosaki per sostituirla come personaggio principale.\nPer la scelta del nome, Kubo cerc\u00f2 qualcosa che suonasse plausibile per uno shinigami. Inizialmente consider\u00f2 l'ipotesi per il cognome, salvo poi decidersi per . Ricordandosi di aver sentito una volta in televisione una cosa che suonava come \"Kuchiki Rukia\" e gli piacque abbastanza da adottarlo come nome per il personaggio. Alla domanda se fosse intenzionato a rendere Ichigo e Rukia una coppia, Kubo scelse di non confermarlo n\u00e9 di negarlo, dal momento che non era interessato alle storie d'amore. All'autore piacque molto il design della Zanpakut\u014d di Rukia e decise di renderla la spada pi\u00f9 bella di tutta la Soul Society.\nNella versione animata il personaggio \u00e8 doppiato da Fumiko Orikasa Nelle edizioni italiane di ' e ' \u00e8 doppiata da Tania De Domenico, mentre nell'edizione italiana della serie animata sar\u00e0 doppiata da Martina Tamburello.\nStoria.\nMorta da bambina, Rukia viene inviata nel Rukongai, la zona pi\u00f9 povera della Soul Society, insieme a sua sorella Hisana; qui cresce con l'amico Renji Abarai, con il quale si iscrive poi all'Accademia degli Shinigami. In osservanza alla promessa fatta alla moglie Hisana prima della morte di quest'ultima, Byakuya Kuchiki adotta Rukia come sorella nel nobile clan Kuchiki; divenuta una Shinigami, Rukia entra nella Tredicesima Divisione e stringe amicizia con il luogotenente Kaien Shiba, che diventa suo mentore e maestro. Durante una missione, tuttavia, Kaien viene posseduto da un Hollow e la ragazza \u00e8 costretta ad ucciderlo per proteggersi, trauma questo che la segner\u00e0 profondamente.\nAssegnata a sorvegliare la citt\u00e0 di Karakura, Rukia incontra Ichigo durante l'attacco di un Hollow e, gravemente ferita dal mostro, \u00e8 costretta a cedere i suoi poteri da Shinigami al ragazzo cos\u00ec che possa salvare lei e la sua famiglia; a causa del passaggio di poteri, tuttavia, Rukia \u00e8 troppo debole per tornare nella Soul Society e pertanto rimane a vivere con Ichigo fino a che non abbia recuperato le forze e lo costringe nel frattempo a svolgere i suoi incarichi per lei. Durante il breve periodo che i due trascorrono insieme, sviluppano un profondo rapporto di amicizia e di fiducia reciproca.\nInsospettiti dalla sua lunga assenza, Byakuya e Renji si recano sulla Terra per investigare e, trovatala, la riconducono nella Soul Society, dove Rukia viene condannata a morte per aver ceduto i suoi poteri ad un umano; Ichigo, tuttavia, giunge appena in tempo per fermare l'esecuzione. Durante la fuga Rukia viene intercettata da S\u014dsuke Aizen, che rivela di aver orchestrato l'esecuzione della ragazza per recuperare l'H\u014dgyoku, un potente oggetto in grado di abbattere la barriera tra Shinigami e Hollow e nascosto tempo prima da Kisuke Urahara nel corpo della giovane. Aizen estrae quindi l'artefatto dal corpo della ragazza e fugge nell'Hueco Mundo; Rukia viene quindi assolta da tutte le accuse.\nRukia ritorna nel mondo umano con un nutrito gruppo di colleghi, in seguito all'attacco di due Arrancar, con il compito di difendere il luogo da altri eventuali raid. Dopo il rapimento di Orihime Inoue viene richiamata nella Soul Society ma, rifiutando di abbandonare i suoi amici, si reca nell'Hueco Mundo con Ichigo e compagni per tentare di liberarla. Qui affronta il Nono Espada Aaroniero Arruruerie, che si rivela in possesso del corpo di Kaien Shiba: intristita dal fatto di non essere riuscita a liberare il suo mentore dal controllo di un Hollow, come credeva inizialmente, Rukia riesce al prezzo di gravi ferite a sconfiggere Aaroniero. Durante lo scontro tra Byakuya e Zommari Leroux, l'Espada prende possesso della mente e del corpo di Rukia per piegare la volont\u00e0 del fratello, ma Byakuya la libera sconfiggendo il nemico; Rukia viene poi guarita da Isane Kotetsu e aiuta gli altri a combattere le Exequias e Yammy Rialgo. In seguito alla sconfitta di Aizen e alla perdita di poteri di Ichigo con conseguente incapacit\u00e0 di percepire gli spiriti, Rukia dir\u00e0 addio all'amico.\nDiciassette mesi dopo Rukia, ora luogotenente della Tredicesima Divisione, ritorna nel mondo dei vivi per ripristinare i poteri da Shinigami di Ichigo con una spada formata dal reiatsu di alcuni esponenti del Gotei 13, prima di combattere contro la Fullbringer Riruka Dokugamine.\nDurante l'invasione della Soul Society da parte del Vandenreich, Rukia percepisce che Byakuya \u00e8 stato ridotto in fin di vita ma viene abbattuta prima di poter correre in suo soccorso; viene quindi presa in custodia dalla Guardia reale, che la guarisce e le insegna a padroneggiare il suo Bankai. Grazie ad esso riesce infine a sconfiggere lo Stern Ritter \u00c4s Nodt.\nDieci anni dopo Rukia \u00e8 diventata il capitano della Tredicesima Divisione, al posto dello scomparso J\u016bshir\u014d Ukitake, e si \u00e8 sposata con Renji, dal quale ha avuto una figlia divenuta apprendista shinigami, Ichika.\nDescrizione.\nAspetto fisico e personalit\u00e0.\nPiuttosto piccola e gracile, Rukia ha la pelle chiara e gli occhi viola; porta i capelli neri di media lunghezza, con un ciuffo che le ricade tra gli occhi. Diciassette mesi dopo la sconfitta di Aizen ha i capelli pi\u00f9 corti, porta un paio di guanti bianchi che arrivano fino al gomito e indossa il sigillo da luogotenente sulla spalla sinistra.\nNata in un ambiente estremamente povero, anche dopo essere stata adottata da una famiglia nobile mantiene la sua modestia. \u00c8 una persona riservata e poco espansiva, che ha quindi difficolt\u00e0 ad aprirsi e a farsi degli amici; le piace molto disegnare, sebbene non sia molto capace: i suoi disegni di persone o Hollow somigliano sempre a coniglietti e orsetti e quando Ichigo la prende in giro per la sua scarsa attitudine verso il disegno, lei lo prende a pugni arrabbiata.\nPoteri e abilit\u00e0.\nCome afferma lei stessa, Rukia \u00e8 sempre stata pi\u00f9 brava ad usare il Kid\u014d piuttosto che la spada; dopo l'ingresso nel Gotei 13 e grazie soprattutto agli allenamenti di Kaien, tuttavia, \u00e8 riuscita a sviluppare in modo egregio il suo Shikai. Nonostante la sua forza sia pari o persino superiore a quella di un ufficiale di seggio, Byakuya ha fatto a lungo pressione affinch\u00e9 la sorella rimanesse un normale membro della guardia cos\u00ec da non essere esposta a rischi.\nLa sua Zanpakut\u014d si chiama e si presenta come una spada completamente bianca con un nastro dello stesso colore sull'elsa; \u00e8 legata all'elemento ghiaccio ed \u00e8 considerata la pi\u00f9 bella di tutta la Soul Society.\nLo Shikai viene rilasciato al comando e in questa forma pu\u00f2 scagliare i seguenti attacchi:\nIl Bankai si chiama e si manifesta in una colonna di vapore ghiacciato che si innalza nel punto in cui \u00e8 avvenuto il rilascio; durante questo stato l'abbigliamento di Rukia cambia drasticamente: il suo kimono diventa bianco e viene parzialmente coperto da una veste a maniche larghe, anch'essa bianca, dotata di motivi rettilinei che ornano il colletto, le spalle e i bordi e dei lunghi nastri legati alle spalle, nonch\u00e9 vari ornamenti di ghiaccio che adorano la testa e il petto della ragazza; persino i suoi capelli diventano bianchi. Il potere di questo Bankai provoca un abbassamento della temperatura corporea di chi lo usa facendo della lama solo un'estensione del proprio potere: Rukia \u00e8 in grado di abbassare la sua temperatura corporea di vari livelli fino ad arrivare a generare criosismi o addirittura allo zero assoluto, temperatura che per\u00f2 non pu\u00f2 sopportare per pi\u00f9 di quattro secondi; se scende allo zero assoluto, inoltre, Rukia deve poi innalzare la propria temperatura lentamente per non danneggiare il proprio corpo. Lo stesso Byakuya riconosce la potenza e la pericolosit\u00e0 per l'utilizzatore di questo Bankai.\nAccoglienza.\nRukia si \u00e8 sempre piazzata in alto nei sondaggi di popolarit\u00e0 condotti da \"Weekly Sh\u014dnen Jump\" tra i fan della serie. Ha occupato il secondo posto dietro a Ichigo nei primi due sondaggi; nel terzo venne scavalcata da Hitsugaya, finendo terza; e nel quarto e ultimo \u00e8 risalita al secondo posto dietro Hitsugaya. La sua spada Sode no Shirayuki si \u00e8 classificata seconda nel sondaggio riguardante le zanpakut\u014d. In un sondaggio del 2007 della rivista giapponese \"Newtype\", Rukia venne inclusa nella lista dei personaggi femminili di anime pi\u00f9 amati. La Society for the Promotion of Japanese Animation (SPJA) la elesse miglior personaggio femminile di anime del 2009, in virt\u00f9 della sua performance nel film \"\". Rukia \u00e8 apparsa inoltre due volte nel prestigioso Anime Grand Prix di \"Animage\".\nNumerose riviste specializzate hanno espresso apprezzamenti e critiche nei confronti del personaggio di Rukia. Chris Beveridge di Mania Entertainment ha commentato che sebbene il modo in cui viene presentata \u00e8 tipica di molte serie simili, il rapporto che Rukia instaura con Ichigo e i suoi compagni di classe \u00e8 \"comico e divertente\". Melissa Harper di Anime News Network ha apprezzato come Rukia si differenzi dalle tipiche eroine \"sh\u014dnen\". Carlos Alexandre di Popcultureshock.com la considera \"l'altra faccia della medaglia di Ichigo\" e una figura da rispettare per via delle sue parole e azioni. La redazione di IGN ha ritenuto \"bella e toccante\" la scena in cui Rukia \u00e8 costretta a lasciare Ichigo per tornare alla Soul Society e ha lodato lo sviluppo del personaggio durante la permanenza nel mondo dei vivi. Le sue apparizioni successive nella Soul Society vennero criticate da Theron Martin di Anime News Network a causa del suo immobilismo, in contrasto con \"il personaggio forte che appariva all'inizio della serie\".\nApparizioni in altri media.\nRukia appare in tutti i film tratti dalla serie. \u00c8 la protagonista del terzo lungometraggio ', in cui subisce il rapimento e il lavaggio del cervello da parte di due misteriosi individui, trasformandosi in Dark Rukia. Rukia \u00e8 un personaggio giocante nelle serie di videogiochi ' e \"Bleach: Heat the Soul\"; in \"Heat the Soul 6\" e \"Heat the Soul 7\" \u00e8 possibile controllare inoltre Dark Rukia. Rukia compare anche in alcuni videogiochi crossover con altre propriet\u00e0 di Weekly Sh\u014dnen Jump, come ad esempio \"J-Stars Victory Vs\", dove \u00e8 un personaggio di supporto, e \"Jump Force\", dove \u00e8 giocabile. In \"Rock Musical Bleach\" \u00e8 interpretata da Miki Sat\u014d."}
{"id": "653407", "revid": "124123", "url": "https://it.wikipedia.org/wiki?curid=653407", "title": "Malika Oufkir", "text": "\u00c8 figlia del generale Mohamed Oufkir e cugina dell'attrice e scrittrice marocchina Leila Shenna.\nStoria.\nIl generale Mohamed Oufkir fu braccio destro del re del Marocco Hassan II (e figura pi\u00f9 potente del paese, dopo il re) durante gli anni '60 ed i primi anni '70. Dopo un tentativo fallito di colpo di Stato nel 1972, Oufkir venne arrestato e giustiziato, e l'intera sua famiglia fu inviata, senza alcun processo, in una prigione segreta nel deserto del Sahara, in condizioni di estrema durezza. Malika Oufkir e la famiglia passarono 24 anni in totale in prigione, prima di evadere, detenuti agli arresti domiciliari e infine fuggiti in Francia.\nPubblicazioni.\nMalika ha pubblicato un racconto della propria esperienza in prigione, dal titolo \"Vite rubate: venti anni in una prigione nel deserto\", scritto insieme alla scrittrice francese Mich\u00e8le Fitoussi.\nAltri libri pubblicati:"}
{"id": "653408", "revid": "124003807", "url": "https://it.wikipedia.org/wiki?curid=653408", "title": "Foresta fossile di Dunarobba", "text": "I tronchi visibili nel sito paleontologico della Foresta fossile di Dunarobba, vennero alla luce in localit\u00e0 Casaccia, a poca distanza da Avigliano Umbro (TR) tra il 1979 e il 1987, in una cava di argilla, utilizzata da una vicina fabbrica di laterizi.\nI primi ritrovamenti.\nLa storia delle prime scoperte, dopo gli iniziali ritrovamenti nel territorio di Todi da parte del principe Federico Cesi, comincia in realt\u00e0 nel 1600 quando alcuni scienziati, che in quell'anno fondarono a Roma l'Accademia dei Lincei, si occuparono di questi reperti che chiamarono \"metallofiti\", cio\u00e8 a met\u00e0 tra le piante e i metalli. In particolare, tra il 1620 e il 1637, il linceo Francesco Stelluti da Fabriano, per incarico dello stesso Federico Cesi, cominci\u00f2 a studiare con metodo scientifico questo legno fossile, informando dei ritrovamenti anche Galileo Galilei. Nel 1637 dai suoi studi nacque il \"Trattato sul legno fossile minerale nuovamente scoperto\", in cui l'autore riport\u00f2 una descrizione geografica del sito e una minuziosa ricostruzione del materiale ligneo. Gli abitanti del luogo, in gran parte contadini, non diedero mai grande importanza a quei tronchi; il loro atteggiamento cambi\u00f2 solo agli inizi del Novecento e, in particolare, dopo lo scoppio della Prima guerra mondiale quando, per far fronte alle crescenti richieste di combustibile per il riscaldamento delle abitazioni, e per le industrie, si avvi\u00f2 la ricerca sistematica e quindi l'estrazione di torbe e ligniti. Tuttavia la foresta fossile di Dunarobba venne scoperta solamente negli anni settanta del XX secolo, scavi che si protraggono fino al 1987.\nLa produzione di lignite.\nNel 1929 un'azienda di Spoleto fece aprire tre gallerie nell'area dell'attuale foresta fossile, impiegando 50 minatori. Nel 1933 la miniera venne spostata pi\u00f9 a est e vennero aperti nuovi pozzi. Si venne cos\u00ec a creare la \"Societ\u00e0 Anonima Ligniti Dunarobba\", una vera e propria industria con oltre 600 dipendenti. Tutte le campagne intorno ad Avigliano Umbro furono sondate da pozzi, dai quali uscivano torba e lignite. Le attivit\u00e0 di scavo nella miniera venivano a volte ostacolate proprio dal ritrovamento dei grandi tronchi fossili, soprattutto da quelli in posizione verticale. Solo agli inizi degli anni cinquanta del Novecento, in seguito all'introduzione sul mercato di nuovi combustibili a miglior prezzo, si ebbe una progressiva riduzione della produzione industriale di lignite e, nel 1952, alla definitiva chiusura dell'azienda e della miniera.\nL'interesse del mondo scientifico per lo studio geologico e paleontologico della foresta \u00e8 cominciato, quindi, molto tardi. Solamente nel 1987 il Ministero per i beni culturali e ambientali ha posto, sull'affioramento dei tronchi, il vincolo come bene paleontologico e la Regione dell'Umbria come bene ambientale.\nLa foresta fossile.\nIl diametro dei tronchi fossili varia da 1 metro a 4 e le altezze possono arrivare fino a 8 metri. Tuttavia recenti sondaggi hanno dimostrato la presenza di lembi di legno fino a 25 metri di profondit\u00e0 rispetto all'attuale piano di scavo. Grazie agli esami condotti utilizzando le moderne metodiche scientifiche, esami sia istologici che dei pollini dei frutti e delle impronte delle foglie, si pu\u00f2 affermare con certezza che si tratta di un bosco di conifere del genere \"Taxodion\", probabilmente una forma estinta di sequoia, molto simile all'attuale \"Sequoia sempervirens\", che pu\u00f2 raggiungere i 100 metri di altezza, esistente solo in una ristretta zona della California.\nLa foresta fossile comprende una cinquantina di tronchi di alberi mummificati e non fossilizzati.\nLa posizione eretta dei giganteschi alberi ha permesso ai geologi di studiare il terreno che si trova alla base dei tronchi, come se fosse il suolo su cui attecchirono milioni di anni fa, consentendo cos\u00ec di trarre importanti conclusioni per la conoscenza del paleoambiente, cio\u00e8 dell'antico ambiente in cui sono vissuti i tronchi e, pi\u00f9 in generale, per la comprensione della storia geologica dell'Umbria meridionale. Tali studi fanno supporre che la foresta fossile di Dunarobba sia esistita gi\u00e0 tre milioni di anni fa, nel Pliocene medio-superiore, ovvero alla fine del Cenozoico sulla sponda dell'immenso \"lago Tiberino\", un lago a forma di \"y\" rovesciata, che si estendeva da nord a sud per gran parte dell'Umbria, a partire all'incirca da Citt\u00e0 di Castello.\nDal 1999 esiste il Centro di Paleontologia Vegetale della Foresta Fossile di Dunarobba che gestisce nei pressi della foresta fossile un arboretum."}
{"id": "653412", "revid": "339392", "url": "https://it.wikipedia.org/wiki?curid=653412", "title": "Z-putties", "text": ""}
{"id": "653415", "revid": "1543377", "url": "https://it.wikipedia.org/wiki?curid=653415", "title": "Giuseppe Pancaro", "text": "Biografia.\nDal 23 giugno 2007 \u00e8 sposato con la showgirl sorrentina Vincenza Cacace, con la quale ha avuto due figli: Riccardo, nato il 3 dicembre 2005 e Virginia, nata il 27 dicembre 2008.\nInsieme ad altri calciatori, ha partecipato al doppiaggio del film \"Shaolin Soccer\".\nCarriera.\nGiocatore.\nClub.\nCresciuto nell'Acri, ha debuttato in Interregionale nel 1988 a 17 anni giocando tutto il campionato da titolare. Trasferitosi alle giovanili del nel 1989, vi \u00e8 rimasto per due stagioni, prima di essere mandato all'Avezzano in Serie C2.\nAcquistato dal Cagliari nel 1992, ha giocato solamente 10 partite nelle prime due stagioni, prima di imporsi come titolare. Durante l'esperienza cagliaritana debutta in Coppa UEFA, siglando il gol del definitivo 3 a 2 nella semifinale d'andata giocata dai sardi contro l', pochi minuti dopo il suo ingresso in campo.\nNel 1997 \u00e8 passato alla Lazio con cui ha militato per 6 stagioni vincendo lo scudetto del 2000, due Coppe Italia (1998 e 2000), due Supercoppe italiane, la Coppa delle Coppe e la Supercoppa UEFA del 1999\u00b7\nSi \u00e8 trasferito nel 2003 al Milan vincendo subito la supercoppa europea contro il Porto giocando da titolare e il suo secondo scudetto personale e un'altra Supercoppa Italiana. Resta a Milano due stagioni.\nDopo due anni al Milan si trasferisce alla Fiorentina dove resta una stagione collezionando 18 presenze.\nChiude la sua carriera a 36 anni al termine del campionato 2006-07 giocato con la maglia del Torino.\nNazionale.\nEsordisce in Nazionale in un'amichevole con la Croazia del 28 aprile 1999, durante la gestione di Dino Zoff. Incluso nell'elenco dei 26 pre-convocati per Euro 2000, non viene confermato nella lista definitiva. Convocato anche da Giovanni Trapattoni e Marcello Lippi, in azzurro totalizza 19 presenze, l'ultima delle quali il 9 febbraio 2005 contro la Russia.\nAllenatore.\nIl 12 luglio 2012 intraprende la sua prima esperienza da allenatore come vice di Dario Marcolin sulla panchina del , terminando il rapporto con la societ\u00e0 emiliana il 20 marzo 2013, all'indomani dell'esonero di Marcolin.\nIl 4 giugno 2014 viene ufficializzato il suo nuovo incarico come allenatore della Juve Stabia. Il 13 marzo 2015 viene esonerato con la squadra terza in classifica nel Girone C di Lega Pro, sostituito dal vice Marco Savini.\nIl 16 luglio seguente diventa il nuovo allenatore del Catania, militante in Serie C, il primo campionato dopo lo scandalo delle partite comprate che ha travolto la societ\u00e0 etnea l'anno precedente, partendo con 9 punti di penalizzazione (poi diventati 10). Il 1\u00ba marzo 2016 viene esonerato e sostituito da Francesco Moriero, in seguito alla sconfitta contro la Casertana (0-1), con la squadra in zona play-out.\nIl 6 marzo 2018 subentra sulla panchina del , in Serie C, al posto del dimissionario Davide Dionigi, sottoscrivendo un contratto biennale. Al termine della stagione lascia la squadra calabrese.\nIl 28 giugno 2019 viene ufficializzato il suo passaggio sulla panchina della Pistoiese. Il 23 giugno 2020 lascia la squadra toscana.\nStatistiche.\nPresenze e reti nei club.\n\"Statistiche aggiornate al 30 giugno 2007.\"\nStatistiche da allenatore.\n\"Statistiche aggiornate al 15 febbraio 2020.\""}
{"id": "653420", "revid": "15756", "url": "https://it.wikipedia.org/wiki?curid=653420", "title": "Capra pyrenaica", "text": "Lo stambecco iberico o stambecco spagnolo (\"Capra pyrenaica\" ) \u00e8 un mammifero artiodattilo della famiglia dei Bovidi (sottofamiglia Caprinae).\nIn spagnolo \u00e8 chiamato cabra mont\u00e9s.\nDescrizione.\nDotati di spiccato dimorfismo sessuale, le femmine presentano un pelame rossiccio morbido ed uniforme e piccole corna sul capo; i maschi, risultano di dimensioni maggiori, tanto da raggiungere gli 80 chilogrammi di peso in individui adulti, e sono dotati di grandi corna a \"forma di lira\", che si aprono divaricandosi a mezza lunghezza per poi flettersi di nuovo all'interno e di nuovo riaprirsi in punta. Il pelame nella compagine maschile risulta bruno scuro con vivaci macchie ocra e ruggine ed una banda scura lungo i fianchi. Le zampe, corte e potenti, sono dotate di zoccoli adattati a fare presa anche sui substrati rocciosi pi\u00f9 lisci.\nBiologia.\nMaschi e femmine vivono per gran parte dell'anno in branchi separati di 10-20 individui, rispettivamente sotto la guida del maschio o della femmina dominanti, ruolo stabilito attraverso elaborate competizioni gerarchiche.\nIn autunno i maschi cominciano ad unirsi alle femmine e scoppiano frequenti ed interminabili duelli a cornate. I maschi pi\u00f9 forti hanno la precedenza negli accoppiamenti che avvengono dopo una cerimonia nuziale piuttosto veloce accompagnata da belati e caratteristiche posture. Dopo una gestazione di 5 o 6 mesi nasce la prole, composta da uno e raramente da due capretti che sono allattati dalla madre per un periodo che va da 3 a 6 mesi.\nGrazie alla notevole massa corporea, lo sviluppo delle corna e alla sua agilit\u00e0 nella fuga, gli stambecchi iberici hanno pochi nemici naturali (volpi e aquile) e solo qualche vecchio esemplare debilitato o un giovane sperduto, cadono vittime del lupo.\nDistribuzione e habitat.\nL'areale di questa specie si estendeva in passato attraverso tutta la penisola iberica, comprendendo, oltre a Spagna, Portogallo e Andorra, anche la Francia sud-occidentale. Nei Pirenei, la caccia indiscriminata ha portato ad una diminuzione costante, fino all'estinzione della sottospecie \"Pirenaica\" avvenuta nel 2000 . &lt;br&gt;\nSolamente dopo il 1950 il governo spagnolo adott\u00f2 una politica per proteggere lo stambecco e furono effettuate diverse \"reintroduzioni\". Attualmente le popolazioni vivono isolate e frammentate su molte alture della Spagna, e con un'unica popolazione \"(auto-reintrodotta)\" nel Parco nazionale di Peneda-Ger\u00eas in Portogallo.\nNel 2002, la popolazione totale della penisola iberica \u00e8 stata stimata in 50.000 individui, ed \u00e8 considerato uno dei pi\u00f9 grossi aumenti, dopo gli anni 1990, quando la popolazione era stimata in 7.900 individui.\nIn alcune zone della Spagna, gli stambecchi sono protetti (vedi Pirenei), ma in altre, sono gestiti per scopi venatori: pertanto, per evitare dannosi sovrappopolamenti, \u00e8 \"necessario\" l'abbattimento degli esemplari in eccesso.\nRipopolamento dei Pirenei.\nDa alcuni anni una popolazione vive nel Parco naturale della Sierra de Guara, nei Pre-Pirenei spagnoli. Intorno al 1990, una dozzina di animali (della sottospecie \"Capra pyrenaica hispanica\"), fuggiti da recinti privati, vi si insediarono. Da un censimento effettuato nel 2003, risultavano essere oltre 50 esemplari. Questo \u00e8 considerato il primo passo per il ripopolamento dei Pirenei spagnoli.\nContemporaneamente anche in Francia si pensava di ripopolare il lato settentrionale. Dal settembre 2012, lo stambecco iberico \u00e8 stato dichiarato \"protetto\" in Francia (da dove si era estinto nel 1910) in vista di una prossima \"reintroduzione\". Ed infatti, nel 2014, nel Parco nazionale dei Pirenei e nel \"Parco naturale regionale dei Pirenei dell\u2019Ari\u00e8ge\", sono stati effettuati i primi \"rilasci\" di stambecchi di Gredos \"(Capra pyrenaica victoriae)\", provenienti dal Parco nazionale della Sierra de Guadarrama.\nNel 2019, circa 300 esemplari vivevano sulle pendici dei Pirenei, di cui 140 in Ari\u00e8ge."}
{"id": "653422", "revid": "198277", "url": "https://it.wikipedia.org/wiki?curid=653422", "title": "Pietro Rava", "text": "Cresciuto nel settore giovanile della , debutt\u00f2 con la prima squadra bianconera nel 1935, militando nel club per quindici stagioni fino a diventarne capitano e ottenendo uno scudetto (1949-1950) e due Coppe Italia (1937-1938 e 1941-1942). All'esperienza juventina inframezz\u00f2 un passaggio all' nella stagione 1946-1947, per poi concludere la propria attivit\u00e0 agonistica col nel 1952.\nCon la nazionale italiana vinse il torneo olimpico di e il titolo mondiale di , divenendo con Sergio Bertoni, Alfredo Foni e Ugo Locatelli uno degli unici quattro calciatori italiani ad aver conquistato entrambi gli allori.\nDefinito dall'allora commissario tecnico della squadra azzurra, Vittorio Pozzo, \u00abil pi\u00f9 potente terzino del mondo\u00bb, \u00e8 ricordato per aver formato col gi\u00e0 citato Foni una delle pi\u00f9 celebri coppie difensive espresse dalla Juventus e, pi\u00f9 in generale, dal calcio italiano nella sua storia.\nBiografia.\nNacque a Cassine da una famiglia trasferitasi temporaneamente nel paese dell'Alessandrino per gli impegni lavorativi del padre, un funzionario delle ferrovie originario di Magliano Alfieri. Cresciuto a Torino, nel quartiere Crocetta, si diplom\u00f2 geometra all'Istituto Germano Sommeiller e, dimostrato un precoce talento per il calcio, entr\u00f2 adolescente nelle giovanili della Juventus. La sua carriera decoll\u00f2 rapidamente: come studente appartenente ai Gruppi Universitari Fascisti (iscritto alla Facolt\u00e0 di Economia, non sostenne alcun esame) fu convocato ai Giochi Olimpici del 1936, in cui l'Italia vinse la medaglia d'oro.\nMilit\u00f2 per quasi tutta la sua carriera nella Juventus, fatta eccezione per due brevi parentesi nell'Alessandria e nel Novara; con la nazionale vinse la Coppa del Mondo nel 1938. Dei torinesi, coi quali vinse uno scudetto e due Coppe Italia, \u00e8 ricordato tra i calciatori pi\u00f9 rappresentativi, malgrado una \u00ab\"convivenza calcistica tra societ\u00e0 e giocatore non sempre agevole\"\u00bb: Gianni Agnelli parl\u00f2 di lui come di \u00ab\"un simbolo della Juventus e uno degli uomini che ha fatto la storia bianconera\"\u00bb, e nel 2010 fu tra i cinquanta giocatori scelti dai tifosi per essere inseriti nel \"Cammino delle stelle\" presente all'interno dello Juventus Stadium.\nDurante la Seconda guerra mondiale partecip\u00f2 volontariamente alla Campagna di Russia come ufficiale. Ricord\u00f2 nel 2003, in un'intervista alla \"Repubblica\": \u00ab\"avevo perso degli amici in combattimento, pensai che dovevo fare qualcosa anch'io. Ma dopo sei mesi in Ucraina approfittai di una licenza per tornare in Italia. Dalla guerra uscii rovinato\"\u00bb. Dopo il conflitto gioc\u00f2 ancora per diversi anni; chiusa la carriera nel 1952, allen\u00f2 varie formazioni gestendo contemporaneamente a Torino un negozio di articoli sportivi con l'amico ed ex compagno di squadra Carlo Parola. \u00ab\"Timido e riservato\"\u00bb, si ritir\u00f2 infine a vita privata, \u00ab\"con il rammarico di essere stato talvolta dimenticato\"\u00bb, \u00ab\"trovando nella pesca il suo grande passatempo\"\u00bb; negli anni 1960 divenne titolare di una scuola guida a Rivoli. Nel 2003 fu insignito del titolo di Commendatore all'Ordine al merito della Repubblica italiana.\nColpito nel 1998 da un infarto, ebbe il fisico debilitato negli ultimi anni della sua vita dalla malattia di Alzheimer; mor\u00ec all'Ospedale Martini di Torino nel 2006, a novant'anni, non essendosi ripreso da un intervento al femore che si era reso necessario dopo una caduta. Lasci\u00f2 la moglie Gianna e una figlia, Carla. All'epoca della scomparsa era l'ultimo calciatore in vita tra coloro che avevano vinto il Mondiale nel 1938; nel 2015 gli furono intitolati i giardini pubblici di via Piobesi, a Torino.\nRava \u00e8 stato sepolto nel Cimitero Parco di Torino.\nCaratteristiche tecniche.\nGiocatore.\nDescritto da Carlo Felice Chiesa \u00ab\"fisicamente prestante, forte di testa, capace di colpire con entrambi i piedi, abile nell'anticipo\"\u00bb era un terzino \u00ab\"asciutto nel gesto, spiccio nelle entrate, agile nelle incursioni offensive ma sempre con la sbrigativit\u00e0 dell'interdittore di vocazione\"\u00bb. Ettore Berra ha paragonato nel 1938, sul \"Calcio Illustrato\", lo \u00ab\"slancio\"\u00bb di Rava a quello di Umberto Caligaris: le sue entrate erano spettacolari (\u00ab\"affronta l'avversario impetuosamente con quella sua irrompente foga cos\u00ec bella e suggestiva\"\u00bb), il tiro potente (\u00ab\"la gamba si distende nel rinvio per raggiungere la massima potenza di tiro\"\u00bb) e frequentemente si concedeva incursioni offensive \u00ab\"passando in tromba i mediani e giungendo fino al settore avanzato\"\u00bb. Lo stesso Berra ha evidenziato le differenze col compagno di reparto Foni, il cui stile di gioco era \u00ab\"pi\u00f9 compassato, pi\u00f9 controllato\"\u00bb: a suo giudizio, \u00ab\"le doti dei due giuocatori si completavano a vicenda\"\u00bb.\nUn'altra descrizione \u00e8 fornita dal giornalista Alberto Fasano: \u00ab\"colpiva benissimo la palla ed entrava in mischia come doveva fare un terzino avanzato, con energia molto vicina alla truculenza. Saltava molto bene di testa e non aveva paura di nulla e di nessuno. La sua compostezza stilistica era addirittura superiore a quella di Caligaris e di Allemandi, suoi predecessori in azzurro\"\u00bb. Giulio Nascimbeni ricordava le sue violente rovesciate, paragonate dai cronisti dell'epoca a \u00ab\"grandi cucchiaiate nell'aria\"\u00bb.\nDi se stesso disse: \u00ab\"ero un giocatore potente, mancino, in campo non mi sono mai tirato indietro\"\u00bb. L'aneddotica lo ricorda anche come protagonista di alcuni episodi di rissa, come quelli avvenuti in un \"derby\" del 1946 e in una gara del 1947 contro l'Inter, in cui colp\u00ec con un pugno indirizzato a Benito Lorenzi (reo di aver rivolto uno sputo a Boniperti) un incolpevole Quaresima.\nAllenatore.\nHa scritto di Rava \"La Stampa\" nel 1958: \u00ab\"allenatore coscienzioso e scrupolosissimo [...] non cerca innovazioni avventate per sbalordire. Ha insegnato ai calciatori che gli sono stati affidati uno dei concetti-base che egli stesso ha ricevuto da grandi allenatori del passato, al tempo dei suoi campionati in maglia juventina: quello della costante preoccupazione difensiva\"\u00bb. Il Monza da lui guidato nella stagione 1955-1956 si distinse per \u00ab\"il suo contropiede\"\u00bb considerato \u00ab\"un numero di attrazione per praticit\u00e0, rapidit\u00e0, modernit\u00e0\"\u00bb.\nCarriera.\nGiocatore.\nClub.\n1935-1946: la prima esperienza alla Juventus.\nFasano ricord\u00f2 il giovane Rava muovere i primi passi sul campo del Dopolavoro Ferroviario di corso Parigi, a Torino; per il talento che dimostrava, nelle gare tra i ragazzi della Crocetta \u00ab\"la squadra che non lo aveva tra le proprie fila aveva diritto a schierare un giocatore in pi\u00f9\"\u00bb. Segnalato all'allenatore delle giovanili della Juventus Armano, fu tesserato e affidato alla Virtus, una societ\u00e0 affiliata.\nDapprima ala sinistra e poi mediano, una volta rientrato alla Juventus l'allenatore bianconero Virginio Rosetta ne intu\u00ec il potenziale come terzino sinistro; in tale ruol\u00f2 esord\u00ec in Serie A il 3 novembre 1935, in Fiorentina-Juventus 1-1. Nella Juventus del post-Quinquennio, impoverita dalla scomparsa di Edoardo Agnelli e da varie cessioni, la difesa che Rava and\u00f2 a formare col pi\u00f9 esperto Foni rappresent\u00f2 un significativo punto di forza: la stagione 1937-1938 si chiuse con la vittoria della Coppa Italia. La coppia di terzini fu convocata anche in azzurro, e conobbe la propria consacrazione con la vittoria nel campionato del Mondo del 1938.\nDopo il Mondiale, essendosi visto rifiutare un aumento di stipendio dalla dirigenza della Juventus, Rava attu\u00f2 uno sciopero; nel corso del campionato 1938-1939 forn\u00ec intenzionalmente prestazioni non sufficienti e, quando gli fu richiesto dal vice presidente bianconero Giovanni Mazzonis maggior impegno nell'intervallo di una gara contro il , il terzino rispose \u00ab\"Giochi lei\"\u00bb. Rava fin\u00ec cos\u00ec per diverse settimane ai margini della squadra che, privata della sua \u00ab\"difesa d'acciaio\"\u00bb, non and\u00f2 oltre un ottavo posto finale. \u00c8 ricordato come il primo calciatore ad aver scioperato per ragioni d'ingaggio. Ricord\u00f2 in merito all'episodio: \u00ab\"volevo essere considerato fra i titolari, cio\u00e8 professionista, da anni mi dedicavo al calcio con tutto me stesso; avevo cominciato da piccolino, proprio con la Juventus, mio solo amore, perch\u00e9 quei dirigenti non potevano accontentarmi? Cos\u00ec, a Modena, decisi di fare sciopero e incrociai le braccia; non mi vergogno di averlo fatto. Erano tempi difficili e, per noi calciatori, poteva esserci la gloria, non la ricchezza\"\u00bb.\nLa situazione si risolse attraverso la mediazione della Federazione, che prese atto della marcia indietro di Rava (\u00ab\"ha implicitamente riconfermata la propria devozione e il proprio attaccamento alla societ\u00e0\"\u00bb) e riconobbe alla Juventus le ragioni di carattere economico. Il terzino fu reintegrato tra i titolari e segn\u00f2 il suo primo gol in carriera nella stagione 1939-1940, su rigore, il 31 dicembre 1939 al ; contribu\u00ec poi alla vittoria di una seconda Coppa Italia nel 1941-1942. La partenza da volontario per l'Unione Sovietica limit\u00f2 in parte la sua partecipazione ai campionati disputati in tempo di guerra.\n1946-1952: Alessandria, ritorno in bianconero e Novara.\nQuando nel 1946 la Juventus manifest\u00f2 l'intenzione di sostituirlo col pi\u00f9 giovane Oscar Vicich, Rava scelse di abbandonare la Juventus per quella che defin\u00ec \u00ab\"una specie di ripicca\"\u00bb. Riport\u00f2 all'epoca \"La Stampa\": \u00ab\"i rapporti tra il calciatore \"nazionale\" e la sua societ\u00e0 d'origine si erano tanto tesi in questi ultimi tempi che il trasferimento era proprio inevitabile\"\u00bb: pass\u00f2 dunque per quattro milioni di lire all'Alessandria, neopromossa in A. Scelto come capitano, si ritagli\u00f2 un ruolo di primo piano: ha scritto Pozzo che \u00ab\"la compagine\"\u00bb faceva \u00ab\"perno su un solo grande nome, quello di Rava\"\u00bb. La squadra ottenne la salvezza e il terzino la convocazione in nazionale, destando peraltro l'attenzione di varie squadre metropolitane: \u00ab\"vivamente desideroso di ritornare alla sua societ\u00e0 d'origine\"\u00bb, si riun\u00ec alla Juventus nell'estate 1947. All'Alessandria andarono circa 14 milioni di lire.\nLa seconda esperienza di Rava in bianconero ebbe il suo apice nel \u00ab\"magnifico campionato\"\u00bb disputato nel 1948-1949 e si fece poi pi\u00f9 travagliata nella stagione successiva a causa del cattivo rapporto con l'allenatore Jesse Carver: nel 1949 il difensore fu privato della fascia di capitano e nel 1950 fu inserito in lista di trasferimento con un anno di anticipo sulla scadenza del contratto. L'unico scudetto della sua carriera fu vinto, per queste ragioni, da comprimario; in questo periodo di conflitto con la societ\u00e0 tenne a dichiarare: \u00ab\"Qualsiasi cosa accada mi sentir\u00f2 sempre juventino. Ho i colori bianconeri nel sangue\"\u00bb. Avendo giocato oltre 300 gare ufficiali con la Juventus, risulta 29\u00ba nella classifica dei calciatori pi\u00f9 presenti in maglia bianconera.\nRichiesto dal Milan, fu dirottato al Novara per non rinforzare il diretto concorrente dei bianconeri. Gli azzurri lo schierarono anche al centro della mediana; giunto a Novara fuori forma, si allen\u00f2 e gioc\u00f2 con regolarit\u00e0 nella stagione 1950-1951 (\u00ab\"Rava \u00e8 una colonna della difesa. Fa piazza pulita in area con i suoi rimandi di settanta metri e la precisione con cui colpisce il pallone indica il giocatore in perfetta efficienza\"\u00bb), per poi passare alla guida delle formazioni giovanili.\nNazionale.\nA meno di un anno dall'esordio in A, il diciannovenne Rava fu convocato per le Olimpiadi di Berlino del 1936; espulso dall'arbitro Carl Weing\u00e4rtner nel corso della prima partita contro gli Stati Uniti (\u00ab\"\u00e8 il primo giocatore, nella storia della italiana, a lasciare il campo anzitempo per decisione dell'arbitro\"\u00bb), non fu squalificato e rest\u00f2 titolare fino alla vittoriosa finale contro l'Austria. La coppia con Foni, definita dalle cronache \u00ab\"la migliore del torneo\"\u00bb per aver contribuito \u00ab\"pienamente alla conquista del titolo olimpico\"\u00bb, fin\u00ec nei mesi successivi per sostituire stabilmente tra i titolari quella formata da Allemandi e Monzeglio.\nConvocato per i Mondiali del 1938, Rava defin\u00ec le quattro partite disputate \u00ab\"memorabili\"\u00bb. Dichiar\u00f2 nel 1999, in un'intervista alla \"Gazzetta dello Sport\": \u00ab\"la partita che non dimentico \u00e8 Italia-Brasile, il 16 giugno 1938. Era un gioved\u00ec, e si giocava alle tre di pomeriggio allo Stadio Municipale di Marsiglia, in Francia. Semifinale della Coppa del Mondo, ma sapevamo che la vera finale era quella partita l\u00ec. [...Pozzo] a noi giocatori dava del lei: \"Lei, Piero, difenda su Lopes\". [...] Nel secondo tempo segn\u00f2 Colaussi, poi Meazza su rigore, e il Brasile fece gol a pochi minuti dalla fine. Ma il bello \u00e8 che fu pi\u00f9 festa sugli spalti che non in campo\"\u00bb. Parl\u00f2 poi della finale contro l'Ungheria del 19 giugno come di \u00ab\"un 4-2 indimenticabile\"\u00bb. Rava fu tra i protagonisti della vittoria: cronisti inglesi scrissero che \u00ab\"lo sbarramento dei terzini italiani era solido come la rocca d'Inghilterra\"\u00bb e il cronista francese Jean Eskenazi lo inser\u00ec nella formazione ideale del torneo. Ricord\u00f2 alla \"Repubblica\": \u00ab\"Mussolini ci regal\u00f2 una pergamena e ottomila lire, mi comprai una Topolino\"\u00bb.\nNel 1940 \u00ab\"l'Italia entr\u00f2 in guerra, avevo 24 anni, avevo vinto gi\u00e0 tutto, ma la mia carriera fu troncata, persi sei anni\"\u00bb. Alla ripresa dell'attivit\u00e0 internazionale disput\u00f2 un'unica partita da titolare in azzurro, il 1\u00ba dicembre 1946, a Milano (Italia-Austria 3-2); \u00e8 l'ultimo calciatore dell'Alessandria ad aver indossato la maglia della nazionale maggiore nel periodo della militanza in grigio; particolarmente discussa fu, nel maggio 1948, la sua esclusione dai titolari a favore del giovane Alberto Eliani in occasione di un'amichevole persa per 0-4 contro l'Inghilterra, a Torino.\nDi trenta gare disputate in nazionale, ne perse solamente una. In due occasioni vest\u00ec la fascia di capitano.\nAllenatore.\nDopo una breve esperienza nelle giovanili del Novara, Rava debutt\u00f2 alla guida di una prima squadra col Padova, in Serie B, nella stagione 1952-1953. Esonerato a met\u00e0 campionato per i risultati negativi ottenuti fino a quel momento, venne immediatamente ingaggiato dalla Carrarese, in IV Serie, e ottenne con la squadra gialloazzurra la promozione in Serie C; questo successo ridest\u00f2 le attenzioni del Padova, che gli affid\u00f2 nuovamente la panchina all'inizio del campionato 1953-1954 per poi allontanarlo in modo definitivo nel marzo 1954, con la squadra a rischio-retrocessione; gli subentr\u00f2 Nereo Rocco.\nNella stagione 1954-1955 ripart\u00ec dalla IV Serie, chiamato a campionato in corso dal Cuneo per sostituire Ugo Amoretti; pur in un campionato al di sotto delle aspettative della dirigenza biancorossa, l'esperienza fu considerata positiva e gli valse un nuovo interessamento di una formazione cadetta, il Simmenthal Monza. La squadra brianzola si mise in luce come la rivelazione della stagione 1955-1956 e s'inser\u00ec nella lotta per la promozione in A con una squadra dall'et\u00e0 media relativamente bassa e con un'efficace tattica di contropiede.\nNel 1956-1957 Rava fu ingaggiato dalla Sampdoria, nel massimo campionato. L'esperienza fu ricordata dallo stesso allenatore come \u00ab\"l'anno pi\u00f9 bello\"\u00bb: \u00ab\"i giocatori mi volevano bene, ma ebbi problemi con il presidente. Era innamorato di Firmani, un indolente che non si allenava [...]. Io preferivo Tortul, e dovetti andare via\"\u00bb. Rifiutando di \u00ab\"subire imposizioni in merito alle formazioni\"\u00bb, fu esonerato a poche giornate dalla fine, con la squadra blucerchiata sesta in classifica, e rimpiazzato da Amoretti.\nDopo due brevi esperienze in B col Palermo e Monza, tra il 1959 e il 1961 condusse al Centro Tecnico di Coverciano come istruttore i corsi riservati ai tecnici professionisti, lavorando anche col commissario tecnico Giovanni Ferrari alla guida della nazionale maggiore. Ritorn\u00f2 a guidare una prima squadra nel 1961, quando fu ingaggiato dall'Alessandria in B; dopo un primo campionato positivo, nel secondo fu sostituito ai due terzi di torneo da Angelo Franzosi. Al termine di un'effimera esperienza al timone della , in C si allontan\u00f2 dal mondo del calcio.\nMemoria.\nLa citt\u00e0 di Torino gli ha intitolato in data 18 giugno 2015 un'area verde con giochi in zona Lingotto."}
{"id": "653429", "revid": "44627", "url": "https://it.wikipedia.org/wiki?curid=653429", "title": "O grande", "text": ""}
{"id": "653431", "revid": "767487", "url": "https://it.wikipedia.org/wiki?curid=653431", "title": "Roque ai Giochi della III Olimpiade", "text": "La competizione di roque ai Giochi della III Olimpiade fu l'unica volta in cui questa disciplina \u00e8 stata praticata in una manifestazione olimpica. Gli Stati Uniti erano l'unica nazione ad avere atleti partecipanti. "}
{"id": "653433", "revid": "21880", "url": "https://it.wikipedia.org/wiki?curid=653433", "title": "Riserva Naturale Orientata Monte Pellegrino", "text": ""}
{"id": "653434", "revid": "436907", "url": "https://it.wikipedia.org/wiki?curid=653434", "title": "Via d'uscita", "text": "Via d'uscita \u00e8 il primo EP del gruppo musicale italiano Mod\u00e0, pubblicato nel 2003.\nDescrizione.\nViene realizzato con l'assistenza tecnica di Alberto Cutolo ai MassiveArtStudios di Milano e viene distribuito indipendentemente dalla band.\nL'EP contiene 6 brani, tra i quali \"Quello che meriti\", che verr\u00e0 registrato nuovamente e pubblicato nel primo album in studio della band \"Ti amo veramente\", con il nuovo titolo \"Mentre sogni\"."}
{"id": "653442", "revid": "1347902", "url": "https://it.wikipedia.org/wiki?curid=653442", "title": "Gennadij Ivanovi\u010d Janaev", "text": "Biografia.\nJanaev oper\u00f2 nel comitato regionale del Komsomol dell'oblast' di Gorkij dal 1963 al 1966. Nel periodo dal 1968 al 1970, occup\u00f2 la posizione di Presidente del Comitato delle Organizzazioni Giovanili Sovietiche, mentre tra il 1986 e il 1990 fu segretario, vicepresidente e Presidente delle associazioni di commercio sovietiche (). Dal luglio 1990 al gennaio 1991 fu membro del Politburo e segretario del Comitato Centrale del PCUS. Dal dicembre 1990 all'agosto 1991 occup\u00f2 il ruolo di Vicepresidente dell'Unione Sovietica.\nDurante il colpo di Stato di Mosca (19-21 agosto 1991), Janaev fu membro del Comitato statale per lo stato di emergenza, e fu nominato Presidente dell'Unione Sovietica. Fu poi arrestato e messo sotto processo per il suo ruolo di primo piano nell'organizzazione del golpe. Successivamente fu amnistiato grazie ad un decreto della Duma di Stato russa nel 1994. Negli ultimi anni della sua vita ha lavorato come consulente per comitati di veterani e come docente di storia.\n\u00c8 scomparso il 24 settembre 2010 all'et\u00e0 di 73 anni a seguito di una lunga malattia.\nCitazione.\nIn Russia \u00e8 ricordato come \"mani tremanti\", poich\u00e9, durante quella famosa conferenza stampa, per l'emozione non riusciva a mantenere le mani ferme."}
{"id": "653446", "revid": "1258", "url": "https://it.wikipedia.org/wiki?curid=653446", "title": "Alterazione omeostasi del calcio", "text": ""}
{"id": "653450", "revid": "44627", "url": "https://it.wikipedia.org/wiki?curid=653450", "title": "Distribuzione probabilistica", "text": ""}
{"id": "653453", "revid": "92723", "url": "https://it.wikipedia.org/wiki?curid=653453", "title": "Prolazione", "text": "Prolazione \u00e8 un termine usato nella teoria della musica medioevale per descrivere la sua struttura ritmica su una piccola scala. Il termine deriva dal latino \"prolatio\", usato per la prima volta da Philippe de Vitry nel descrivere l'Ars nova, uno stile musicale che si sviluppo in Francia nel XIV secolo.\nDescrizione.\nLa prolazione assieme al tempus corrispondeva a quello che oggi \u00e8 il tempo nella musica moderna. La prolazione descriveva se una semibreve era uguale a due minime (prolazione minore o prolazione imperfetta) o se era uguale a tre minime (prolazione maggiore o prolazione perfetta).\nLa musica medioevale era spesso suddivisa in tre parti, mentre nella notazione moderna tale valore \u00e8 inequivocabilmente suddiviso in due parti, a significare che soltanto la prolazione minore \u00e8 sopravvissuta nel nostro sistema musicale. Noi oggi indichiamo tale valore modificando il valore di una nota con un punto (punto di valore) o con una terzina. La storia della musica medioevale mostra un graduale passaggio dalla prolazione maggiore a quella minore."}
{"id": "653454", "revid": "767487", "url": "https://it.wikipedia.org/wiki?curid=653454", "title": "Ti amo veramente", "text": "Ti amo veramente \u00e8 il primo album in studio del gruppo musicale italiano Mod\u00e0, pubblicato nel 2004 dalla New Music International Srl.\nIl disco.\nLa band si affida a Francesco Silvestre, meglio noto come Kekko, per la composizione dei testi e delle musiche, oltre che per la parte canora.\nIl disco esce nell'ottobre del 2004 e viene anticipato dall'uscita dei singoli \"Ti amo veramente\" e \"Dimmi che non hai paura\".\nDi entrambi viene realizzato un videoclip: la location di \"Ti amo veramente\" \u00e8 un locale di Cassina de' Pecchi, mentre per il secondo vengono scelte le riprese di un concerto che il gruppo ha tenuto con Video Italia. Successivamente esce il singolo \"Nuvole di rock\" e l'anno seguente il quarto ed ultimo estratto \"Riesci a innamorarmi\".\nNel marzo 2005 l'album \u00e8 stato ristampato con l'aggiunta della traccia \"Riesci a innamorarmi\", brano presentato al Festival di Sanremo 2005.\nA distanza di pi\u00f9 di sei anni dalla sua pubblicazione, l'album raggiunge la posizione numero 28 della Classifica FIMI Album.\nNella prima settimana del 2015, a oltre 10 anni dalla sua prima pubblicazione, l'album viene certificato disco d'oro dalla FIMI per le oltre 25.000 copie vendute in Italia."}
{"id": "653455", "revid": "6923", "url": "https://it.wikipedia.org/wiki?curid=653455", "title": "Francesco Ghiretti", "text": "Biografia.\nFrequenta le scuole secondarie a Chieti dove rimane affascinato dalle materie tecniche e scientifiche.\nSi iscrive alla facolt\u00e0 di medicina a Roma, ma dopo 2 anni opta per Scienze Naturali e si laurea nel 1940.\nDal 1946 al 1953 \u00e8 assistente di fisiologia generale presso le Universit\u00e0 di Roma e di Napoli.\nDal 1952 al 1954 lavora presso il laboratorio dell'Istituto di Biochimica della Chicago University diretto dal Professor Guzman Barron e presso il Physiology Department\nDi Biologia Marina di Woods Hole.\nDal 1954 al 1961 \u00e8 ricercatore presso la Stazione Zoologica di Napoli in qualit\u00e0 di capo del Reparto di Fisiologia di quell'Istituto.\nNel 1960 ritorna negli Stati Uniti presso il laboratorio del Professor Arthur Martin a Seattle\nNel 1962, \u00e8 professore associato alla Duke University, North Carolina su invito del Prof. K.M. Wilbur.\nViene quindi nominato professore straordinario di fisiologia generale all'Universit\u00e0 di Sassari, direttore del laboratorio di Radio-Biologia del CNEN (ora ENEA) e direttore dell'istituto di fisiologia generale.\nNel 1963 \u00e8 Visiting Professor all'Universit\u00e0 di Oslo nell'ambito del progetto di relazioni culturali Italo-Norvegesi.\nNel settembre del 1966, organizza il primo simposio di fisiologia e biochimica delle emocianine, presso la Stazione Zoologica di Napoli; prima di una serie di conferenze sui pigmenti respiratori degli invertebrati.\nDal 1966 al 1968 \u00e8 professore ordinario di fisiologia generale all'Universit\u00e0 di Bari e dal 1969 al 1988 all'Universit\u00e0 di Padova.\nSempre a Padova \u00e8 direttore del centro del CNR, per lo studio della \"Fisiologia e biochimica delle Emocianine e delle altre metalloproteine\" e nello stesso periodo \u00e8 anche direttore dell'Istituto di Biologia Animale\nNel 1992 \u00e8 nominato \"professore emerito\" della facolt\u00e0 di Scienze dell'Universit\u00e0 di Padova.\nFrancesco Ghiretti \u00e8 autore di oltre un centinaio di pubblicazioni su riviste scientifiche, monografie, trattati e direttore di collane di testi scientifici.\nHa ricevuto la medaglia d'oro del Ministero della Pubblica Istruzione \"Per meriti eccezionali nel campo dell'educazione, della cultura e dell'arte\"."}
