{"id": "679827", "revid": "599013", "url": "https://it.wikipedia.org/wiki?curid=679827", "title": "Fitodepurazione", "text": "La fitodepurazione \u00e8 un sistema di depurazione naturale delle acque reflue domestiche, agricole e talvolta industriali, che riproduce il principio di autodepurazione tipico degli ambienti acquatici e delle zone umide.\nNome.\nL'etimologia della parola (\"phyto\" = pianta) potrebbe far ritenere che siano le piante gli attori principali del processo depurativo, in realt\u00e0 le piante hanno il ruolo fondamentale di creare un habitat idoneo alla crescita della flora batterica, adesa o dispersa, che poi \u00e8 la vera protagonista della depurazione biologica.\nA livello internazionale gli impianti di fitodepurazione vengono chiamati \"constructed wetlands\" e possono essere utilizzati o come trattamento secondario, cio\u00e8 come un vero e proprio processo depurativo, a valle del trattamento primario o come trattamenti terziari a valle di impianti di depurazione tradizionali il cui effluente non raggiunge i limiti imposti dalla normativa.\nStoria.\nL'azione depurante dei sistemi lacustri era conosciuta gi\u00e0 nei tempi antichi.\nNella Roma imperiale la Cloaca massima veniva scaricata nelle paludi Pontine al fine di sfruttarne il potere depurante.\nA partire dagli anni settanta sono stati sviluppati diversi studi per la creazione di zone umide artificiali progettate espressamente per la depurazione dei reflui. In particolare nella Germania Occidentale sono stati sviluppati i sistemi sommersi a flusso superficiale.\nL'utilizzo dei sistemi di fitodepurazione per il trattamento delle acque reflue \u00e8 divenuta una scelta molto diffusa a livello mondiale.\nTipi.\nLe tecniche di fitodepurazione possono essere classificate in base alla prevalente forma di vita delle piante acquatiche che vi vengono utilizzate:\nQuesti ultimi sistemi possono subire un'ulteriore classificazione dipendente dal cammino idraulico delle acque reflue:\nI sistemi di fitodepurazione per il trattamento delle acque reflue domestiche pi\u00f9 comunemente utilizzati sono quelli con macrofite radicate emergenti e tra questi quelli a flusso sommerso sono quelli che hanno avuto il maggior sviluppo poich\u00e9 risultano pi\u00f9 efficienti in quanto:\nI sistemi a flusso libero sono utili per le grosse utenze e con funzioni di trattamento terziario.\nPretrattamenti.\nGli impianti di fitodepurazione necessitano di pretrattamenti (grigliatura, fossa Imhoff, disoleatori, etc.) al fine di rimuovere le sostanze particolate e le parti pi\u00f9 grossolane presenti nei liquami in ingresso evitando intasamenti dei letti filtranti. \nQuesto pretrattamento migliora l'efficienza depurativa dell'impianto di fitodepurazione e ne allunga la vita media.\nSubstrato.\nIl substrato drenante o \"medium\" di crescita deve essere realizzato in base alle caratteristiche di porosit\u00e0 e conducibilit\u00e0 idraulica che influisce sul tempo di residenza dei liquami.\nAl tal fine \u00e8 preferibile utilizzare ghiaia non frantumata e sabbia lavata o altri materiali equivalenti.\nIl medium rappresenta il supporto su cui radicano le macrofite emergenti e proliferano le pellicole batteriche (biofilm) che innescano le trasformazioni biologiche e chimiche di base.\nLa vegetazione.\nLe piante pi\u00f9 utilizzate in questo tipo di sistemi sono quelle denominate macrofite (piante superiori) acquatiche. \nL'essenza pi\u00f9 utilizzata in tutta Europa \u00e8 il \"Phragmites australis\", o cannuccia di palude, per il suo ruolo di \"pompa di ossigeno\"; infatti questa \u00e8 un'elofita che ha la caratteristica di trasportare l'ossigeno atmosferico fino in profondit\u00e0 nel medium di riempimento grazie ai suoi lunghi rizomi, creando microzone ossidate che vengono colonizzate da batteri aerobici; tale attivit\u00e0 \u00e8 molto importante nei sistemi a flusso sommerso. \nNei sistemi a flusso superficiale, si possono utilizzare tutte le specie di macrofite acquatiche che ben tollerano livelli di trofia ed inquinamento elevati (\"Carex spp.\", \"Scirpus spp.\", \"Shoenoplectus spp.\", \"Caltha palustris\", \"Alisma plantago-aquatica\", \"Lythrum salicaria\", \"Ceratophyllum demersum\", \"Myriophyllum spicatum\", ecc.)\nImpermeabilizzazione del letto.\nIl fondo dello scavo in cui dovranno essere realizzate le vasche deve essere impermeabile per evitare la percolazione in falda freatica.\nSe il terreno del fondo non \u00e8 naturalmente impermeabile (permeabilit\u00e0 \u2265 10-7 m/s), si deve procedere artificialmente.\nL'impermeabilizzazione artificiale pu\u00f2 essere effettuata con uno strato di argilla o, come succede pi\u00f9 comunemente, con teli in vari materiali (PVC, HDPE, EPDM) di spessore idoneo.\nIn commercio esistono anche vasche prefabbricate in calcestruzzo o vetroresina.\nFunzionamento.\nSistemi a flusso superficiale.\nI sistemi a flusso libero riproducono esattamente i meccanismi di autodepurazione delle zone umide.\nConsistono in vasche o canali poco profondi (profondit\u00e0 generalmente limitata a poche decine di centimetri) e impermeabili con un substrato che costituisce il supporto per le radici delle piante emergenti.\nLa superficie dell'acqua \u00e8 costantemente al di sopra del substrato e pertanto questa \u00e8 sempre esposta all'atmosfera.\nIl flusso dell'acqua \u00e8 orizzontale e il livello dell'acqua varia in relazione alle caratteristiche del refluo in ingresso, al livello di trattamento che si intende raggiungere ed al tipo di essenze impiegate.\nEssendo tali sistemi riconducibili ad un'area umida naturale hanno anche una valenza naturalistica ed ambientale. Richiedono una superficie elevata.\nFra i sistemi a flusso superficiale si annovera anche la fitodepurazione con barriere flottanti, che consente di intercettare e trattare i flussi di inquinamento direttamente all'interno di corpi idrici superficiali, siano essi naturali che artificiali. Le barriere sono installate perpendicolarmente al flusso dell'acqua, utilizzando piante galleggianti o non galleggianti, ma inserite su supporti flottanti. L'utilizzo di piante galleggianti pu\u00f2 presentare difficolt\u00e0 di realizzazione, perch\u00e9 non \u00e8 facile trovare specie adatte, l'insediamento e la colonizzazione non sono sempre uniformi e le piante possono invadere settori non dedicati alla depurazione e disperdersi, fino a divenire pericolose infestanti del corso d'acqua.\nIl ricorso a piattaforme galleggianti consente di utilizzare macrofite acquatiche che non galleggiano, ma che sono specificatamente utilizzate ed efficaci per scopi depurativi. I vantaggi di questo sistema sono: gamma di scelta delle specie pi\u00f9 ampia; uniformit\u00e0 di insediamento e comportamento della barriera; confinamento della vegetazione nel settore assegnato; adattamento a mutevoli profondit\u00e0 della lama d'acqua; versatilit\u00e0 gestionale. Utilizzando specie adatte, lo sviluppo delle radici delle piante pu\u00f2 raggiungere e superare il metro di profondit\u00e0. Radici profonde e fitte svolgono un importante ruolo di filtrazione fisica oltre che di assorbimento dei nutrienti e di supporto alle comunit\u00e0 microbiche che si sviluppano nel biofilm che le avvolge. Il folto intreccio di radici che si sviluppa sotto la lama d'acqua, inoltre, pu\u00f2 offrire habitat idoneo a varie forme di vita acquatica. I pesci, in particolare, possono trovare rifugio, alimento e siti per la deposizione delle uova. \nSistemi a flusso sommerso.\nNei sistemi a flusso sommerso la superficie del refluo non \u00e8 mai a contatto diretto con l'atmosfera. e pertanto si ha una buona protezione termica dei liquami nella stagione invernale.\nTali impianti sono costituiti da bacini impermeabili riempiti con il substrato permeabile, o medium di crescita.\nSulle superfici cos\u00ec ottenute viene effettuata la messe a dimora delle piante acquatiche.\nI reflui, dopo i pretrattamenti, passano attraverso il pozzetto di controllo di monte che serve a controllare il regolare deflusso del liquido e poi attraverso un pozzetto dotato di filtri che fermano le particelle che non dovessero essere sedimentate e delle eventuali pompe di sollevamento.\nSuccessivamente il liquido entra nel bacino di fitodepurazione che pu\u00f2 essere a flusso orizzontale o verticale.\nLe essenze impiegate per i due sistemi sono le medesime.\nIl refluo, passando attraverso il filtro, subisce un processo di depurazione e le acque depurate vengono convogliate nel pozzetto di controllo di valle, in cui \u00e8 posto anche un sistema a sifone per il controllo del livello nel bacino. Successivamente da l\u00ec vengono inviate al corpo ricettore.\nNel pozzetto si possono prelevare campioni di liquido per le analisi.\nPer evitare l'ingresso delle acque meteoriche le vasche vengono delimitate da bordi sopraelevati di circa 10-20 cm rispetto alla superficie del terreno.\nIn Italia viene adottato essenzialmente il flusso orizzontale perch\u00e9, anche se le rese depurative sono inferiori rispetto ai sistemi con flusso verticale, presenta rispetto a quest'ultimo minori problemi gestionali.\nI due tipi di impianto, a flusso orizzontale e a flusso verticale, possono essere normalmente utilizzati accoppiati tra loro per sfruttare le capacit\u00e0 depurative di entrambi i sistemi, in particolare per la riduzione delle sostanze azotate.\nIn questo caso si parla di fitodepurazione con sistemi ibridi e sono indicati per trattare scarichi.\nSistemi a flusso orizzontale.\nIn questi sistemi il flusso di acqua rimane costantemente al di sotto della superficie del substrato e scorre in senso orizzontale grazie ad una leggera pendenza del fondo del letto (non superiore 1%) ottenuta con uno strato di sabbia sottostante il manto impermeabilizzante.\nIn questi sistemi il livello dell'acqua si trova poco al di sotto della superficie, pertanto l'ambiente all'interno dei letti risulta essere prevalentemente anaerobico. In corrispondenza dei rizomi delle eleofite si creano delle microzone ossigenate, ben delimitate, che determinano lo sviluppo del film batterico aerobico.\nL'alternanza di zone aerobiche e zone anaerobiche comporta lo sviluppo di diverse famiglie di microrganismi specializzati e scomparsa pressoch\u00e9 totale dei patogeni, particolarmente sensibili ai rapidi cambiamenti nel tenore di ossigeno disciolto.\nLa materia organica, passando attraverso la rizosfera delle macrofite, \u00e8 decomposta dall'azione microbica. Le sostanze azotate sono sottoposte a processi di nitrificazione e denitrificazione. La nitrificazione \u00e8 fortemente limitata dalla carenza di ossigeno e dal ridotto tempo di ritenzione idraulica, mentre la denitrificazione risulta prevalente nelle zone anaerobiche. Il fosforo e i metalli pesanti sono fissati per adsorbimento sul materiale di riempimento e assorbiti da parte delle piante.\nL'alimentazione dei letti \u00e8 continua e deve essere tale da permettere una distribuzione del refluo uniforme su tutta la larghezza del letto.\nAllo scopo si possono utilizzare tubazioni forate disposte lungo tutta la lunghezza del letto e immerse in una zona drenante riempita con materiale inerte grossolano.\nLa raccolta dell'effluente avviene in genere attraverso una tubazione forata disposta lungo la larghezza del letto nella zona pi\u00f9 depressa del fondo e immersa anch'essa in una zona drenante analoga a quella delle condotte di alimentazione.\nTale tubazione di raccolta \u00e8 collegata al pozzetto di controllo di valle in cui \u00e8 presente anche il sistema a sifone per il controllo del livello idrico nel letto; tale pozzetto permette inoltre il prelievo dei campioni per le analisi del depurato.\nIl substrato permeabile contenuto nella vasca, \u00e8 costituito di regola da materiali a granulometria costante.\nIl bacino di fitodepurazione viene riempito completamente di inerti (ghiaia e/o sabbia nei diversi casi previsti) senza alcuna copertura di torba, terriccio o terreno vegetale onde evitare la crescita di essenze vegetali infestanti e consentire nel contempo la crescita delle piante fitodepuranti con il solo apporto del refluo da depurare, cos\u00ec da favorirne la trasformazione della biomassa stessa. La superficie dei letti cos\u00ec realizzati deve essere perfettamente piana. \nSistemi a flusso verticale.\nRispetto al sistema a flusso orizzontale, in quelli a flusso verticale il refluo da trattare \u00e8 fatto percolare verticalmente attraverso il medium di riempimento.\nL'alimentazione avviene in modo intermittente (a periodi di carico seguono periodi di pausa) tramite pompe sommerse o sistemi a sifone quando le pendenze permettono l'ingresso dei fluidi nel bacino per gravit\u00e0. L'utilizzo della pompa comunque permette una migliore ed omogenea immissione nella massa filtrante.\nPoich\u00e9 in questi bacini il livello del refluo si trova oltre un metro sotto la superficie, \u00e8 facilitata la diffusione dell'ossigeno fino agli strati pi\u00f9 interni del medium. \nQuesta elevata ossigenazione del medium \u00e8 resa possibile dall'alimentazione intermittente. \nInfatti il liquido che \u00e8 distribuito su tutta la superficie filtra gradatamente verso il fondo delle vasche e lo svuotamento progressivo permette all'aria di infiltrarsi negli interstizi del medium di riempimento. \nIl riempimento successivo intrappola l'aria e la spinge in profondit\u00e0 permettendo in questo modo un'elevata ossigenazione, anche in periodo invernale, favorendo la formazione di batteri adesi alle particelle della massa filtrante.\nA seguito della intermittenza, negli strati pi\u00f9 profondi si alternano periodi di condizioni ossidanti a periodi di condizioni riducenti e si ha un costante ricambio dei gas presenti nel suolo.\nI principi su cui si basa la rimozione dei contaminanti sono gli stessi di quelli dei sistemi a flusso orizzontale, per\u00f2 essendo l'ambiente pi\u00f9 ossigenato risulta pi\u00f9 elevata l'ossidazione e degradazione della sostanza organica e sono maggiori i processi di nitrificazione.\nIl refluo, una volta attraversato il medium, raggiunge il sistema di drenaggio sul fondo del bacino.\nIl dispositivo di drenaggio copre tutta la superficie utilizzando tubi drenanti posti a distanza di circa 2 m. Tali tubazioni convogliano le acque nel pozzetto di controllo di valle. Lo strato drenante in questi casi \u00e8 costituito da un medium di spessore superiore a 80 cm (tipicamente circa 1 m), costituito da materiali a granulometria variabile partendo da uno strato di sabbia in corrispondenza della superficie per arrivare allo strato di ghiaia lavata posto sopra al sistema di drenaggio sul fondo.\nSul medium \u00e8 posato il sistema di adduzione costituito da tubazioni forate di diametro piccolo (100/120 mm), di norma in polietilene o PVC, distanti non meno di 1 m per garantire un'uniforme distribuzione del liquame sullo strato filtrante. Viene realizzato un ulteriore strato di ghiaia di 10-15 cm per ricoprire i tubi forati e completato con terreno vegetale su cui \u00e8 effettuata la piantumazione.\nNella scelta delle piante acquatiche sono sconsigliate quelle con apparato radicale a stoloni (tipo la \"Phragmites\") in quanto favoriscono l'occlusione dei fori dell'apparato di distribuzione dei reflui.\nMeccanismi di depurazione.\nLa depurazione avviene mediante l'azione combinata tra substrato permeabile, piante, refluo e microrganismi presenti.\nI principi su cui si basa la rimozione degli inquinanti (sostanza organica, azoto fosforo e patogeni) sono simili a quelli dei letti percolatori, e sono di tipo fisico, chimico e biologico tra i quali:\nLa funzione delle piante \u00e8 molteplice in quanto le loro radici:\nInfatti le macrofite messe a dimora sul medium hanno la naturale capacit\u00e0 di catturare l'ossigeno attraverso l'apparato fogliare e condurlo, attraverso il fusto, ai rizomi. La superficie di questi, gi\u00e0 dopo pochi mesi dall'avviamento dell'impianto, si rivestir\u00e0 di un film batterico di microrganismi. \nQuesti microrganismi eterotrofi aerobici, che vivono nelle nicchie ossigenate adiacenti alle radici delle piante acquatiche, operano gran parte del processo di degradazione della sostanza organica e di ammonificazione e nitrificazione-denitrificazione dell'azoto, inoltre filtrano direttamente il materiale in sospensione e particolato \nNei sedimenti e nelle zone pi\u00f9 lontane dalle radici si verificano processi anossici e anaerobici, comunque utili ai fini del processo depurativo quando in giusto rapporto con i processi aerobici.\nVengono rimossi quasi totalmente anche i microrganismi patogeni.\nRimozione dei nutrienti.\nPer quanto riguarda la rimozione dei composti dell'azoto e del fosforo, che sono i tipici fattori di eutrofizzazione, questa avviene attraverso varie vie.\nI nitrati vengono assimilati dalle macrofite o convertiti, attraverso processi biochimici di denitrificazione, in azoto gassoso che si libera nell'atmosfera.\nIl fosforo viene in parte assimilato dai vegetali, in parte si insolubilizza sotto forma di fosfati minerali di calcio, di ferro o alluminio oppure forma complessi organici pi\u00f9 o meno stabili che in seguito mineralizzano attraverso processi chimici o biochimici.\nDimensionamento.\nSuperficie del letto.\nPer un \"impianto a flusso superficiale\" i dati in letteratura indicano valori &gt; 20 m2/AE.\nPer un \"impianto a flusso sommerso orizzontale\" di norma si consigliano:\ncon una superficie minima di 20 m2 e con un rapporto fra lunghezza e larghezza del letto pari a 0,5/1 fino a 3/1.\n\"Per un impianto a\" flusso sommerso verticale di norma si consigliano:\ncon una superficie minima di 10 m2\nProfondit\u00e0 del substrato.\nPer un \"impianto a flusso sommerso orizzontale\" i dati in letteratura consigliano spessori pari a 70 -80 cm mentre per quelli flusso sommerso verticale\" valori maggiori di 80 cm.\"\nDall'altezza del medium e dal suo assortimento granulometrico dipendono per la determinazione i parametri necessari al calcolo della velocit\u00e0 di filtrazione utilizzando la formula di Darcy che trova origine ed applicazione nel sistema di filtrazione all'interno dei pozzi e consente la determinazione del calcolo delle velocit\u00e0 idrauliche relative.\nUtilizzi.\nQuesto tipo di trattamento pu\u00f2 essere utilizzata anche come trattamento secondario, cio\u00e8 come un vero e proprio processo depurativo, fino a 2.000 abitanti equivalenti, o come trattamento terziario dei reflui provenienti dai depuratori tradizionali.\nOltre per il trattamento dei reflui domestici, la fitodepurazione pu\u00f2 essere utilizzata con successo anche per trattare:\nNel comune di Teolo (Padova) \u00e8 stato inaugurato un impianto di fitodepurazione integrale, innovativo per impatto ambientale minimo e autosufficienza energetica; un progetto congiunto del Comune di Teolo, Etra e Parco regionale dei Colli Euganei. Prima di questo intervento le acque usate dalle abitazioni nella zona alta di Teolo, nella quale vivono pi\u00f9 di 150 abitanti dove non esiste una rete fognaria che possa condurre i reflui al depuratore comunale, venivano trattate da tre vasche Imhoff. Vista la valenza ambientale dell'area, situata all'interno del Parco Regionale dei Colli Euganei, si \u00e8 stabilito di integrare questo trattamento con un sistema di fitodepurazione per migliorare l'efficacia del processo.\nManutenzione.\nL'unica manutenzione in questi impianti \u00e8 il controllo periodico dello scarico a mezzo di analisi chimiche, come richiesto dalla legge.\nVi \u00e8 poi da considerare la manutenzione (vuotatura periodica in funzione anche del dimensionamento dell'impianto) delle vasche a monte del sistema (vasca Imhoff, degrassatore, ecc.). \nGli impianti correttamente dimensionati non prevedono la sostituzione delle piante acquatiche.\nLe piante, se scelte nei modi, nei tempi e collocate correttamente, non devono essere rimpiazzate o sostituite.\nNormativa.\nIl Testo unico sull'ambiente (D.lg. 152/2006) incentiva gli impianti di fitodepurazione in quanto tecniche di depurazione naturale in possesso dei requisiti di \u201ctrattamento appropriato\u201d (allegato 3/5): sopportare adeguatamente forti variazioni orarie del carico idraulico ed organico, semplificare la manutenzione e la gestione, minimizzare i costi gestionali.\nIl legislatore \"auspica\" il ricorso alle tecnologie di depurazione naturale per:"}
{"id": "679832", "revid": "125622003", "url": "https://it.wikipedia.org/wiki?curid=679832", "title": "Dialetto astigiano", "text": "L'astigiano (\"ast\u00ebsan\") \u00e8 un dialetto piemontese orientale o basso piemontese, parlato ad Asti e provincia.\nNella Langa astigiana (Roccaverano, Bubbio) viene invece parlato il dialetto langarolo mentre lungo la direttrice per Alessandria si parla una variante dell'alessandrino.\nL'astigiano, come del resto le altre variet\u00e0 regionali, nell'ultimo secolo \u00e8 andato italianizzandosi: in particolare si nota la sostituzione di alcuni vocaboli, come ad esempio: \"z\u00eco\", \"z\u00eca\" (zio, zia) al posto di \"barba\" o \"magna\". Tuttavia non vanno confusi tali fenomeni con la presenza di tipi lessicali diversi dal modello torinese e piuttosto orientati verso modelli lombardi o liguri.\nInfluenze esterne nei borghi della citt\u00e0.\nIn alcuni studi comparsi negli sessanta e settanta del XX secolo, ad opera di Socco, Poggi e Borello, emerse che il dialetto astigiano, all'interno della citt\u00e0 presentava ancora un'ulteriore suddivisione nei quartieri a seconda della sistemazione geografica di questi in rapporto con il circondario della citt\u00e0.\nIl quartiere senz'altro pi\u00f9 conservativo era quello del Borgo Tanaro, collocato nella zona meridionale della citt\u00e0: esso manteneva ancora molti vocaboli monferrini come il \"bocin\" (vitello), \"eva\" (acqua), \"lac\u00e9\" (mungere), \"sufran\u00ecn\" (fiammifero).\nUn'altra zona caratteristica era quella della Torretta, nei pressi di corso Torino a Nord-Ovest con influenze simili alla parlata di San Damiano e Baldichieri d'Asti e qualche contaminazione torinese: per esempio \"pol\u00e9\" (pollaio) al posto del pi\u00f9 arcaico \"giuch\".\nNella zona meridionale, nel Borgo san Rocco, le influenze dialettali erano simili ai vicini paesi di Isola d'Asti, Montegrosso d'Asti e Revigliasco ed il borgo formava anche un nucleo compatto con il dialetto di Asti centro.\nUna considerazione a parte meritava infine il Borgo San Pietro, posizionato nella zona est della citt\u00e0: la parlata presentava gi\u00e0 molti vocaboli innovatori e molte \"italianizzazioni\".\nNegli ultimi decenni, il dialetto astigiano, come per quasi tutti gli altri dialetti piemontesi \u00e8 ormai scarsamente utilizzato, rimpiazzato dall'italiano.\nSi osserva ancora una certo utilizzo del dialetto dalla popolazione dei paesi della provincia.\nScrittori e poeti.\nGiovan Giorgio Alione (Asti, ca. 1460-1470 \u2013 Asti, 1529) \u00e8 stato uno dei pi\u00f9 arguti e giocondi poeti rinascimentali del Piemonte. Le sue opere pi\u00f9 importanti, le \"Farse\", sono state scritte in dialetto astigiano.\nVittorio Alfieri (Asti, 16 gennaio 1749 \u2013 Firenze, 8 ottobre 1803), non dimentic\u00f2 mai le sue origini, con quel \u00abmisto di ferocia e generosit\u00e0, che non si potr\u00e0 mai capire da chi non ha esperienza dei costumi e del sangue piemontese\u00bb. Scrisse due sonetti (gli unici) in dialetto piemontese datati aprile e giugno 1783.\nAngelo Brofferio (Castelnuovo Calcea, 6 dicembre 1802 \u2013 Locarno, 25 maggio 1866) fortemente legato alla cultura piemontese, scrisse moltissime canzoni in dialetto, soprattutto legate al concetto di Patria Italiana e di indipendenza dallo straniero; alcune di esse furono interpretate da Gipo Farassino nell'album \"Guarda che bianca lun-a\", del 1974.\nCarlo Artuffo piu conosciuto come \"Tum\u00e0\" merita una menzione speciale.\nCarlo Artuffo nacque ad Asti nel 1885, da una famiglia di modesta condizione sociale. Inizi\u00f2 giovanissimo ad esibirsi nella sua citt\u00e0 natale, e contemporaneamente intraprese la carriera di pittore. Per la sua carriera di attore, fu decisivo l'incontro con Mario Casaleggio, con cui riscosse un grande successo esibendosi al Teatro Rossini di via Po. Nello stesso teatro, inizi\u00f2 ad esibirsi anche la figlia Nina.\nIl suo repertorio era occupato in gran parte dalla commedia in lingua piemontese, ma questo non gli imped\u00ec di comparire in alcuni film a cavallo degli anni trenta e quaranta.\nMor\u00ec a Trofarello nel 1958. Nel 1988, in occasione dei 30 anni dalla morte, il comune gli dedic\u00f2 una via.\nProverbi.\nlarghi di bocca e stretti di mano (chiacchieroni ma avari).\nMusica.\nIl gruppo musicale dei Farinei d'la brigna, nato nel 1986, canta anche in dialetto astigiano. Il loro pezzo pi\u00f9 famoso \u00e8 rimasto certamente \"\"La m\u00e8 Panda a perd i t\u00f2ch\" \"(La mia Panda perde i pezzi), parodia della canzone \"La mia banda suona il rock\" di Fossati.\n\u00c8 anche da citare la canzone di Paolo Conte \"Sijmadicandhapajiee\", che vuol dire siamo dei cani da pagliaio."}
{"id": "679833", "revid": "701660", "url": "https://it.wikipedia.org/wiki?curid=679833", "title": "Societ\u00e0 per le Ferrovie dell'Alta Italia", "text": "La Societ\u00e0 per le Ferrovie dell'Alta Italia (SFAI) era una societ\u00e0 privata di gestione di linee ferroviarie, fondata nel 1865.\nStoria.\nDopo l'unificazione dell'Italia la situazione ferroviaria era caratterizzata da un procedere contraddittorio dei governi che si succedevano. Da un lato si garantiva la prosecuzione delle convenzioni pre-unitarie esistenti, dall'altro vi era l'intervento diretto dello Stato nella gestione e costruzione di nuove linee.\nSenza calcolare le linee venete e dello stato pontificio, l'esercizio della rete ferroviaria era suddiviso fra ben 22 enti. Il governo, alla fine del 1864, si adoper\u00f2 per un riordinamento delle svariate societ\u00e0 ed amministrazioni ferroviarie esistenti.\nVi provvide con la , con cui venne sancita la cessione delle linee piemontesi, in gran parte governative, e l'accorpamento di varie reti, con la formazione di tre societ\u00e0 ferroviarie: \"dell'Alta Italia\", delle \"Romane\", delle \"Meridionali\".\nLa rete della \"Societ\u00e0 dell'Alta Italia\" comprese le linee piemontesi gi\u00e0 appartenute agli Stati Sabaudi, quelle private prima esercitate dalla Societ\u00e0 Vittorio Emanuele e quelle appartenenti alla Societ\u00e0 della Lombardia e dell'Italia Centrale, in pratica la rete del nord, complessivamente circa 1.400\u00a0km, fino a Firenze.\nIn seguito ebbe anche la linea del Frejus, la Pontebbana, la ex ferrovia Leopolda, la Pisa-Genova, la Genova-Ventimiglia e la Savona-Acqui ed assunse anche l'esercizio di altre linee mediante trattativa diretta con le societ\u00e0 concessionarie.\nAl termine delle operazioni la SFAI ebbe il controllo del traffico ferroviario proveniente dai passaggi alpini e quello di transito tra l'Europa occidentale e orientale collegando citt\u00e0 importanti come Genova, Torino, Milano, Bologna e Firenze.\nLa Societ\u00e0 ferroviaria dell'Alta Italia (SFAI) acquist\u00f2 dallo Stato anche i servizi di navigazione sul Lago Maggiore e nel 1867 del Lago di Garda. Nelle casse dello Stato entrarono 188,42 milioni di lire per la cessione di materiale rotabile e strade ferrate alla neocostituita Societ\u00e0 delle Strade Ferrate dell'Alta Italia in cambio venne data una concessione della durata di 95 anni. Il Governo inoltre garant\u00ec alla Societ\u00e0 un prodotto lordo di 28 milioni di lire per l'intera rete.\nIn capo a due anni, la Societ\u00e0 che faceva capo alla finanziaria dei banchieri Rothschild, mut\u00f2 la propria denominazione da \"Strade Ferrate dell'Alta Italia\" in \"Ferrovie dell'Alta Italia\" nel 1865 e, un anno dopo, in \"Societ\u00e0 ferroviaria dell'Alta Italia\". La Societ\u00e0 comunque fin\u00ec presto in un profondo dissesto economico in seguito al quale il governo Minghetti ne previde il riscatto da parte dello Stato con legge del 18 novembre 1875 incontrando tuttavia una dura opposizione a causa dell'alto prezzo di riacquisto ritenuto eccessivo e ingiustificato. Nonostante la caduta del governo nel 1878 la SFAI veniva nazionalizzata acquistandone l'intera dotazione di mezzi e linee di cui molto materiale era obsoleto o inservibile.\nCon le convenzioni del 1885 la rete della SFAI venne poi distribuita tra Rete Adriatica e Rete Mediterranea; delle 976 locomotive inventariate ne spettarono 674 alla RM e 302 alla RA.\nPrincipali progetti e realizzazioni.\nNel 1865 la maggior parte dei treni della SFAI venivano frenati dal macchinista con il freno manuale a vite posto sul tender delle locomotive sussidiato da quelli azionati dai frenatori posti, lungo il convoglio, sui veicoli trainati. Per porre rimedio alle inevitabili riduzioni di velocit\u00e0 poste dal sistema la societ\u00e0 dot\u00f2 molte delle proprie locomotive con il freno a controvapore che risultava di efficacia molto pi\u00f9 alta.\nIntorno al 1880 la SFAI estese al proprio parco macchine il freno automatico tuttavia adottando, in genere per le linee dell'est, il freno automatico a vuoto Hardy-Smith (dato che l'Austria usava tale sistema per i propri treni) e quello ad aria compressa tipo Westinghouse per le altre linee esercite; nel 1885 circa 75 locomotive erano dotate di freno automatico.\nNel 1872 la SFAI si era dotata di un proprio centro di progettazione del materiale rotabile e di trazione costituendo l'Ufficio d'Arte delle Strade Ferrate di Torino. In esso, sotto la direzione dell'ingegnere Filiberto Frescot nacquero molti dei pi\u00f9 validi progetti del tempo.\nNel 1880 la Societ\u00e0 per le Ferrovie dell'Alta Italia (SFAI) aveva assunto come responsabile della manutenzione dei propri impianti di segnalamento e sicurezza Saxby (dal nome dell'inventore John Saxby) a leve e trasmissione rigida l'ingegnere Riccardo Bianchi che negli anni successivi ide\u00f2 un sistema di comando idraulico ad acqua miscelata a glicerina che poi brevett\u00f2 con l'appoggio della ditta dell'ing. Servettaz. Il primo Apparato Centrale Idrodinamico del mondo per il comando di scambi e segnali venne installato nella stazione di Abbiategrasso quando la SFAI era ormai stata riscattata e le sue linee incorporate nella \"Rete Mediterranea\".\nIn seguito al riscatto della rete SFAI da parte dello Stato e il riaffidamento ai privati, nel 1885, questo divenne poi il centro di progettazione della Rete Mediterranea: le difficili linee appenniniche e alpine che facevano capo a tale amministrazione infatti avevano portato allo sviluppo di macchine potenti e in grado di produrre elevati sforzi di trazione.\nRealizzazioni:\nLa SFAI fu anche la prima societ\u00e0 ferroviaria ad installare in Italia, nel 1873 un apparato centrale di manovra del tipo Saxby-Farmer nella stazione di Genova Piazza Principe.\nClassificazione delle locomotive della SFAI.\nLa prima classificazione delle locomotive SFAI fu numerica; nel 1869 la societ\u00e0 marcava le proprie macchine con le iniziali SFAI e il numero assegnato mediante una targa ottagonale in bronzo posta lateralmente alle cabine e ai tender e con numeri verniciati sulla traversa di testa. Successivamente invalse l'uso di applicare grossi numeri in bronzo al posto delle targhe. Veniva inoltre assegnato un nome proprio ad ogni macchina.\nTale metodo di numerazione dovette essere ritoccato pi\u00f9 volte in seguito all'acquisizione di nuove macchine: la \"articolate\" vennero spostate al gruppo 1201-in poi; successivamente il gruppo 767 fu rinumerato da 801-in poi, venne creato il nuovo gruppo 601-in poi e, nel 1882, tutte le locotender cabina contro cabina e le locotender \"classiche\" costituirono il nuovo gruppo 1401-in poi.\nLe linee della rete SFAI: esercizio 1865.\nRete del Piemonte\nRete lombarda\nRete dell'Italia centrale"}
{"id": "679840", "revid": "37401", "url": "https://it.wikipedia.org/wiki?curid=679840", "title": "Illocuzione", "text": "Per illocuzione o atto illocutorio si intende un termine tecnico introdotto da John L. Austin nel corso delle sue ricerche su ci\u00f2 che egli chiama 'enunciati performativi' e quelli che chiama 'enunciati constativi'. Secondo l'esposizione originale di Austin, nel suo famoso libro \"Come fare cose con le parole\", un atto illocutorio \u00e8:\nAd esempio, affinch\u00e9 una promessa abbia valore devono essere rispettate alcune \"condizioni di felicit\u00e0\", ovvero, in questo caso, come la presenza di testimoni. La frase \"la dichiaro in arresto\" ha per condizione di felicit\u00e0 quella che, a pronunciarla, sia un'autorit\u00e0 delle forze dell'ordine. La frase \"vi dichiaro marito e moglie\" ha per condizione di felicit\u00e0 quella che, a pronunciarla, sia un sacerdote, un sindaco o un'autorit\u00e0 consona allo scopo, in un contesto adeguato.\nIndicatori della forza illocutoria.\nGli indicatori e la forza illocutoria, secondo la concezione comune della nozione, mostrano come una data proposizione debba essere affrontata, quale forza illocutoria deve avere l'enunciato o quale atto illocutorio il parlante sta eseguendo. Altri esempi sono: l'ordine delle parole, l'accento, il contorno di intonazione, la punteggiatura, il modo del verbo, i verbi performativi e il contesto. In italiano gli indicatori delle forze illocutorie non sono sempre facilmente identificabili. A volte sono radicati nella struttura profonda della frase.\nNegazioni illocutorie.\nUna negazione illocutoria si pu\u00f2 distinguere da una negazione proposizionale considerando la differenza tra \"Non prometto di venire\" e \"Prometto di non venire\". La prima \u00e8 una negazione illocutoria - il 'non' nega la promessa. La seconda \u00e8 una negazione proposizionale. Generalmente le negazioni illocutorie modificano il tipo di atto illocutorio."}
{"id": "679842", "revid": "14314", "url": "https://it.wikipedia.org/wiki?curid=679842", "title": "John L. Austin", "text": ""}
{"id": "679843", "revid": "15756", "url": "https://it.wikipedia.org/wiki?curid=679843", "title": "Stradario di Livorno", "text": "In questo stradario di Livorno sono compresi i nomi di strade, piazze e luoghi del territorio comunale di Livorno e la loro storia, sia di quelli attuali che di quelli non pi\u00f9 esistenti.\nIntroduzione.\nLe origini dei nomi di strade e piazze costituiscono una parte della storia di una citt\u00e0, con richiami a fatti e personaggi anche minimi ma comunque degni di un certo interesse.\nIn epoca pre-unitaria una strada comunitativa (\"della Comunit\u00e0\", cio\u00e8 \"comunale\") per essere tale doveva soddisfare una delle due seguenti condizioni: unire un borgo alla citt\u00e0 oppure unire due chiese tra loro; se nessuna delle due condizioni esisteva, la strada era classificata come vicinale cio\u00e8 non appartenente alla comunit\u00e0 e quindi privata, seppur aperta al transito pubblico (in pratica una strada di campagna). A sua volta un borgo per essere definito tale doveva avere una chiesa.\nIl nome di una strada pu\u00f2 indicare la sua destinazione provenendo dalla citt\u00e0, per esempio via di Coteto, via dell'Origine, via del Ponte dei Lami, via Porta alle Colline.\nTra i primi nomi che le strade anticamente ricevevano ci poteva essere quello della famiglia proprietaria dei terreni sui quali la strada stessa veniva aperta; in seguito molti di questi toponimi furono cambiati ma alcuni esistono ancora oggi (Azzati, Castelli, Cavalletti, Chiellini, ecc.).\nMolti nomi della vecchia Livorno derivavano da quelli di locande e osterie: Bandiere, Angiolo, Frascato, Unghero, Falcone, Frusta, Satiro, Cappello, Oro, ecc. Altre strade prendono nome dai mestieri che vi si esercitavano: Materassai, Pellicciai, Lavandaie, ecc.\nLe intense attivit\u00e0 commerciali legate ai traffici portuali portarono alla creazione di numerosi magazzini per le merci che a loro volta dettero il nome alle strade sulle quali si affacciavano: acciughe, bottini dell'olio, uffizio dei grani, ecc.\nAnche la tradizione politica democratica formatasi a Livorno durante il Risorgimento ha influito sulla toponomastica con le numerose strade dedicate a fatti e personaggi di quel periodo storico. Oltre alle dediche generiche all'indipendenza, al Risorgimento e all'unit\u00e0 d'Italia, si trovano Giuseppe e Anita Garibaldi, Nino Bixio, i Mille e i garibaldini Andrea e Jacopo Sgarallino, Giuseppe Cesare Abba, Giuseppe Bandi, Corrado Dodoli, Vincenzo Malenchini e Giovanni Salvestri; Giuseppe Mazzini, la Giovine Italia e i mazziniani Carlo Bini, Adriano Lemmi e Aurelio Saffi; i difensori di Livorno del 1849 Enrico Bartelloni, Giovanni Battista Maggini, Pietro Martini, Marco Mastacchi e la data dell'undici maggio che ricorda l'assedio della citt\u00e0 da parte degli austriaci; Cavour e i comandanti italiani nelle guerre di indipendenza Diego Angioletti, Alfredo Cappellini, Enrico Cialdini; scontri e battaglie di Aspromonte, Bezzecca, Calatafimi, Mentana, Palestro, Pastrengo, Solferino, Vascello, Villa Glori e la data del venti settembre che ricorda la breccia di Porta Pia. Sono presenti anche numerosi altri personaggi attivi durante il Risorgimento: i fratelli Bandiera, i fratelli Cairoli, Oreste Franchini, Francesco Domenico Guerrazzi, Goffredo Mameli, Daniele Manin, Giovanni Marchi, Carlo Meyer, Silvio Pellico, Carlo Pisacane, i fratelli Poerio e Tito Speri.\nAltro periodo storico che ha influito sulla toponomastica cittadina \u00e8 la seconda guerra mondiale e la resistenza: la Brigata Garibaldi, i martiri delle Fosse Ardeatine (anche via delle Fosse Ardeatine): Pilo Albertelli e Ilario Zambelli; Bruno Buozzi, i caduti di Marzabotto, i caduti nei lager nazisti e gli ebrei vittime del nazismo.\nAlcuni quartieri di recente costruzione hanno strade con nomi a tema: le strade del quartiere Coteto, costruite nei primi anni sessanta, hanno i nomi delle regioni italiane, alcune strade del quartiere La Rosa hanno nomi di piante ornamentali (Abetelle, Agavi, Oleandri, Ortensie), quelle del quartiere Scopaia (costruite negli anni novanta) sono intitolate alle varie nazioni europee, e alcune della zona artigianale del Picchianti agli antichi mestieri.\nToponimi scomparsi.\nIn questa sezione sono presenti i nomi di strade e piazze scomparse a causa di demolizioni urbanistiche o per i bombardamenti della seconda guerra mondiale, e inoltre i nomi di localit\u00e0 di epoca medievale dei quali si \u00e8 persa la memoria."}
{"id": "679844", "revid": "14314", "url": "https://it.wikipedia.org/wiki?curid=679844", "title": "J. L. Austin", "text": ""}
{"id": "679850", "revid": "767487", "url": "https://it.wikipedia.org/wiki?curid=679850", "title": "Michele La Spina", "text": "Scultore di buona fama a cavallo dei secoli XIX e XX, si spost\u00f2 fra Acireale, Napoli, Firenze, e Roma ove si stabil\u00ec dal 1875. Partecip\u00f2 ai concorsi per un monumento equestre a Giuseppe Garibaldi a Roma, Siena e Bologna, perdendo. \u00c8 riconosciuta la sua partecipazione ai gruppi decorativi del Palazzo di giustizia a Roma.\nOpere.\nIl suo secondo studio, nell'ex chiesa di S.Maria in Tempulo, lungo la Passeggiata archeologica in via di Valle delle Camene a Roma, che fino al 1985 \u00e8 sempre stata luogo di studio per artisti, fu vandalizzato mentre lo scultore era morente a letto, tra il '41 e il '43 del secolo scorso. Qui stette fino al 1948 una enorme testa di Garibaldi alta dieci metri, in gesso, prototipo di un monumento a figura intera che La Spina avrebbe voluto erigergli in Liguria, incastonato nella linea di un monte un po' come Gutzon Borglum stava facendo al Monte Rushmore coi granitici ritratti dei quattro Presidenti degli Stati Uniti, con lo sguardo rivolto a Nizza. In quell'anno fu deciso di distruggerla perch\u00e9 intrasportabile alla Galleria nazionale d'arte moderna e contemporanea di Roma che l'aveva ricevuta dall'Accademia di San Luca.\nAd Acireale alcune sue opere sono il monumento ai Caduti di piazza Garibaldi, composizione degli anni venti con pi\u00f9 figure in bronzo,su un alto basamento di travertino, e il monumento funebre dei Geremia, nel cimitero, forse la sua massima realizzazione. La Pinacoteca Zelantea custodisce una gigantesca testa di Garibaldi in gesso, e anche diversi busti bronzei e in gesso patinato e varie terrecotte. Sempre ad Acireale, si possono citare: busto di L. Vigo in bronzo nell'omonima villetta, busto di S. Filippo Neri ai Filippini, busti di cittadini benemeriti alla Villa Belvedere (Agostino Pennisi, Leonardo Vigo Fuccio, Giambartolo Romeo Marone in marmo, Francesco Samperi Melita e Teodoro Musmeci in bronzo). \nA Roma la GNAM, Galleria nazionale d'arte moderna, possiede busti del giurista Nicola Spedalieri (gesso, 1894), del pittore Giuseppe Sciuti (terracotta, 1882), dell'On. Mirabelli (bronzo), di una popolana, di un ufficiale (gesso), di Mariano Campione e di Francesco Samperi Melita (gessi). All'Accademia nazionale di San Luca, sempre a Roma, sono conservate il Satiro (bronzo), la Madre (gesso), il busto di Edoardo Martinori del 1934, e quello in marmo dello storico Francesco Schupfer. Un piccolo nudo femminile sdraiato, in bronzo, \u00e8 presente al Quirinale.\nCritica.\nNe \"Gli ismi contemporanei\" del 1898, Luigi Capuana descrive il suo studio al 113 di via Margutta, a Roma, ponendo l'accento sulla \" straordinaria diversit\u00e0 di fattura che differenzia un busto dall'altro...quella mano vigorosa, con le vene e i muscoli aggrovigliati a fior di pelle, possa violentare la creta e darle tal forma da simulare e, stavo per dire, da superare la stessa vita\"."}
{"id": "679854", "revid": "729019", "url": "https://it.wikipedia.org/wiki?curid=679854", "title": "Strada statale 301 del Foscagno", "text": "La strada statale 301 del Foscagno (SS 301) \u00e8 una strada statale che collega la Valtellina a Livigno passando per la Valdidentro, per il Passo del Foscagno e il Passo dell'Eira. Ha origine a Bormio dalla strada statale 38 dello Stelvio e termina a Livigno dopo un tracciato di 36,939\u00a0km quasi interamente di tipo montano ed \u00e8 l'unica strada che permette di raggiungere il comune di Livigno rimanendo in territorio italiano.\nPercorso.\nLa strada inizialmente attraversa la Valdidentro risalendo fino al passo del Foscagno (2.291\u00a0m s.l.m.), dove \u00e8 situata una dogana in cui vengono controllate le merci in uscita da Livigno, poich\u00e9 questo comune \u00e8 considerato zona franca e gode quindi di un particolare regime fiscale; \u00e8 infatti possibile acquistare numerosi prodotti pagandoli meno che nel resto dell'Italia, ma non \u00e8 consentito comprarne in quantit\u00e0 elevata. Dopo il passo la strada discende nella valle per poi risalire sino al passo dell'Eira (2.208\u00a0m s.l.m.). A questo punto inizia l'ultima discesa, caratterizzata da notevole pendenza, che porta sino a Livigno.\nI lavori di costruzione della strada, realizzata per motivi militari dall'Ufficio Fortificazioni di Brescia, iniziarono nel 1912 e terminarono il 4 ottobre 1914 con l'inaugurazione ufficiale. La strada era per\u00f2 percorribile solo nei mesi estivi, e soltanto dal 1952, grazie impiego delle moderne macchine spazzaneve e spargisale, \u00e8 stato possibile mantenere il passo aperto anche nei mesi invernali. Prima della realizzazione della strada, il collegamento avveniva tramite una mulattiera lunga 25\u00a0km che collegava Livigno a Semogo (fraz. di Valdidentro)."}
{"id": "679856", "revid": "339392", "url": "https://it.wikipedia.org/wiki?curid=679856", "title": "Grand Prix di Plouay", "text": ""}
{"id": "679878", "revid": "1516566", "url": "https://it.wikipedia.org/wiki?curid=679878", "title": "Societ\u00e0 Vittorio Emanuele", "text": "La Societ\u00e0 Vittorio Emanuele era una societ\u00e0 di costruzione ed esercizio di linee ferroviarie fondata nel Regno di Sardegna nel 1853. Dopo il 1865 prese il nome di Societ\u00e0 per le Strade Ferrate Calabro-Sicule. Tra 1871 e 1873 avvenne il riscatto della sua rete e la confluenza nella Societ\u00e0 Italiana per le Strade Ferrate Meridionali.\nStoria.\nProdromi.\nNella prima met\u00e0 del XIX secolo vennero approntati progetti per collegare, via ferrovia, la Francia e la Savoia attraverso le Alpi e il Piemonte; L'attraversamento alpino avrebbe previsto una galleria sotto il Moncenisio e un percorso attraverso la valle della Maurienne e Chamb\u00e9ry.\nNel 1853 la \"Societ\u00e0 Laffitte e Bixio\" avanz\u00f2 al governo piemontese la proposta di costruzione di una ferrovia che, partendo da Modane e passando per Chamb\u00e9ry raggiungesse Ginevra; tale linea avrebbe preso il nome di \"Strada ferrata Vittorio Emanuele\". Con il Regio decreto del 25 maggio del 1853 il progetto venne autorizzato con la conseguente costituzione della \"Societ\u00e0 della ferrovia Vittorio Emanuele\", i cui finanziatori erano in maggioranza francesi, con un capitale sociale di 50 milioni di Franchi ripartiti in azioni da 500 Franchi ciascuna.\nLa concessione prevedeva una linea da Modane a Chamb\u00e9ry con biforcazione verso Saint-Genis-d'Aoste e la frontiera francese e per Aix-les-Bains e Annecy verso la frontiera con il cantone di Ginevra; sui fondi relativi ai lavori di costruzione veniva concessa una garanzia del 4,5%. La sede sociale era Chamb\u00e9ry, in Savoia; la societ\u00e0 aveva anche un ufficio a Parigi. Il consiglio di amministrazione comprendeva oltre a Nino Bixio e Charles Laffitte anche Gustave Delahante, i signori Andr\u00e9, Chaplin, Dailly, Eastope, Hope, Odier e i conti Martini e D'Avigd\u00f3r.\nLa concessione venne modificata il 27 aprile 1854: sarebbe stata costruita soltanto una sezione di 85 km tra Aix-les-Bains e Saint-Jean de Maurienne via Chamb\u00e9ry.\nLa societ\u00e0 amplia le sue competenze.\nLa societ\u00e0 Vittorio Emanuele, alcuni anni dopo, dietro pressione del Cavour acquist\u00f2 numerose azioni della \"Societ\u00e0 ferroviaria di Susa a Torino\" e della societ\u00e0 che eserciva la linea Torino-Novara (che era in grosse difficolt\u00e0) portando il proprio capitale sociale da 50 a 100 milioni di Franchi. Il 2 settembre 1856 veniva siglata una convenzione per la fusione societaria con la \"Societ\u00e0 della ferrovia da Torino a Novara\" ufficializzata dalla legge 14 aprile 1857. Con la stessa convenzione lo Stato cedeva alla societ\u00e0 la \"ferrovia di Susa\".\nLa sede sociale venne quindi trasferita da Chamb\u00e9ry a Torino.\nIl \"salvataggio\" della societ\u00e0 di Novara comport\u00f2, nel 1857, l'acquisto di azioni della detta per 24 milioni di Franchi. Dopo l'acquisizione la \"Vittorio Emanuele\" prolung\u00f2 la linea di Novara fino al Ticino e la raccord\u00f2 alla linea di Susa.\nCessione della Savoia alla Francia; prime difficolt\u00e0.\nQuando la Savoia venne ceduta alla Francia nel 1861 la Societ\u00e0 Vittorio Emanuele si trov\u00f2 nella difficile condizione di avere la propria rete divisa in due stati diversi dal nuovo confine, spostato dal Rodano alla linea di displuvio alpina. L'esercizio ferroviario doveva svolgersi ora sotto diverse normative e convenzioni. Alla societ\u00e0 rimanevano in gestione, in territorio piemontese, le linee da Torino a Susa, da Torino a Novara e Magenta e le diramate Chivasso-Ivrea e Santhi\u00e0-Biella e la Vercelli-Valenza.\nIl (nuovo) governo italiano temporeggiava nelle trattative per definire gli accordi che infine sfociarono nell'assegnazione a carico dello Stato della gestione delle linee in Piemonte e nella nuova concessione alla societ\u00e0 per la costruzione della futura rete calabro-sicula.\nIl tutto venne definito nel corso dell'applicazione della con cui si affidava alla suddetta societ\u00e0 la concessione per la costruzione e l'esercizio delle future ferrovie calabro-sicule.\nLa societ\u00e0 si trasforma: le Calabro-sicule.\nLa \"Vittorio Emanuele\" ottenne quindi la concessione delle linee calabro-sicule cedendo allo Stato, con la convenzione del 9 luglio 1863, le proprie tratte ferroviarie Torino-Susa e Torino-Novara dietro pagamento di una rendita annua di Lire .\nLa societ\u00e0, presieduta da Carlo Laffitte, era stata costituita con capitale interamente francese; quando ebbe ottenuta la concessione per la costruzione e l'esercizio delle linee ferroviarie calabro-sicule sostitu\u00ec la \"Societ\u00e0 Adami e Lemmi\" dei banchieri Pietro Augusto Adami e Adriano Lemmi di Livorno che pur avendo ottenuto con decreto dittatoriale del governo provvisorio di Garibaldi del 25 settembre 1860 la concessione per la costruzione delle ferrovie dell'Italia meridionale e insulare aveva per\u00f2 in seguito incontrato l'opposizione del nuovo governo italiano. La Societ\u00e0 Vittorio Emanuele subentr\u00f2 facilmente alla Societ\u00e0 Adami e Lemmi anche perch\u00e9 era gi\u00e0 proprietaria di una consistente partecipazione azionaria in quest'ultima.\nIl 27 agosto 1863 affid\u00f2 quindi la costruzione delle nuove linee ferroviarie a una societ\u00e0 formata dai signori Parent, Schaken e C. e Salamanca che, il 25 settembre successivo, la subconcessero a un'ulteriore societ\u00e0 in accomandita semplice formata dai signori Vitali, Picard, Charles e C. che era stata costituita a Parigi il 24 agosto 1862 i cui soci accomandanti erano Parent, Schaken e C. e gli accomandatari Vitali, Picard, Charles e Oscar Stevens.\nQuest'ultima societ\u00e0 appalt\u00f2 ulteriormente la costruzione dei tronchi ferroviari Alcantara-Catania, Catania-Siracusa, ed i lavori della Stazione di Catania Centrale all'impresa Beltrami Gallone e C.\nNel 1866 non riuscendo a portare avanti i lavori per motivi finanziari, la Societ\u00e0 Vittorio Emanuele pose in liquidazione, per scadenza di termini, la Societ\u00e0 Vitali, Picard, Charles e C.\nIl 29 novembre 1866 la \"Vittorio Emanuele\" stipulava una nuova convenzione con l\"'Impresa Generale per la costruzione delle strade ferrate calabro-sicule\" per continuare i lavori della Messina-Siracusa e della Palermo-Catania (tronco Termini-Lercara di km 40). Nel contempo venivano portati avanti anche i lavori di costruzione delle varie tratte della linea jonica (da Taranto a Reggio Calabria via Metaponto) che, iniziati nel 1866, si conclusero per\u00f2 nel 1875 dopo l'affidamento alla \"Societ\u00e0 Italiana per le Strade Ferrate Meridionali\" e il finanziamento diretto da parte dello Stato.\nIl crollo economico.\nLa \"Vittorio Emanuele\" per varie motivazioni legate al collocamento di azioni sul mercato parigino e in crisi di liquidit\u00e0 si dichiar\u00f2 impossibilitata a proseguire i lavori intrapresi nelle linee calabro-sicule in un'ulteriore convenzione del 17 novembre 1867 con il governo del Regno.\nIl motivo per cui l'imprenditoria straniera (il capitale era in massima parte francese) era cos\u00ec interessata alle nuove infrastrutture era determinato dal fatto di potersi collegare ai centri minerari pi\u00f9 ricchi di zolfo, dato che a quel tempo la Sicilia era il maggior produttore mondiale del prezioso minerale, primato che alcuni decenni dopo sarebbe passato al Texas, e poterlo trasportare verso i porti di imbarco di Palermo, Porto Empedocle, Licata e Catania.Anche lo studio dei tortuosi tracciati e la priorit\u00e0 seguita nella scelta dei tronchi da attivare fu condizionato sostanzialmente da tali presupposti. Tali scelte determinarono in non pochi casi allungamenti notevoli del tracciato complessivo con effetti oltremodo negativi a lungo termine.\nAlle soglie degli anni settanta, i lavori di costruzione delle linee si erano arenati del tutto per le difficolt\u00e0 economiche della societ\u00e0 e lo Stato dovette intervenire per proseguire, con propri stanziamenti di capitali, i lavori affidandoli alla Societ\u00e0 Italiana per le Strade Ferrate Meridionali.\nLinee concesse inizialmente.\n\"Strada ferrata Vittorio Emanuele\": concessione per una linea da Modane a Chamb\u00e9ry con biforcazione verso Saint-Genis-d'Aoste/frontiera francese e per Aix-les-Bains e Annecy verso la frontiera con il cantone di Ginevra.\nTratte costruite:\nLinee acquisite antecedentemente all'Unit\u00e0 d'Italia.\nComplessivamente la rete esercita dalla societ\u00e0 assommava a 274 km di lunghezza\nRete calabro-sicula: linee costruite dalla Vittorio Emanuele.\nLinee della Sicilia.\nIl tronco Palermo-Bagheria, inaugurato il 28 aprile 1863, fu il primo tronco della rete calabro-sicula.\nTotale Km. 329, costruiti dalla societ\u00e0 Vittorio Emanuele.\nRete calabro-sicula: linee completate o costruite a carico dello stato.\nIn totale 220 km, costruiti in Sicilia con il finanziamento dello Stato, completati dopo il fallimento della \"Vittorio Emanuele\" dalla Societ\u00e0 Italiana per le Strade Ferrate Meridionali.\nDal 1881 avveniva il collegamento tra Palermo e Catania con trasbordo su diligenza in corrispondenza della galleria.\nRotabili.\nAl momento dell'inaugurazione del primo tronco siciliano, Palermo-Bagheria (28 aprile 1863) erano presenti le locomotive a vapore denominate Archimede, Diodoro e Novelli, costruite dall'Ansaldo. Queste macchine, numerate SFCS 1-3, nel 1885 cedute alla Rete Mediterranea che le numer\u00f2 RM 2764-2766, confluirono infine nel gruppo 113 delle Ferrovie dello Stato, come FS 1147-1148 (la n. 1 era stata gi\u00e0 demolita), e vennero demolite entro il 1907."}
{"id": "679879", "revid": "121592799", "url": "https://it.wikipedia.org/wiki?curid=679879", "title": "Rosario Anastasi", "text": "Biografia.\nNel 1830 si trasfer\u00ec a Palermo, da dove mantenne un vivace contatto epistolare con Mariano Leonardi Gambino che da Acireale gli consigliava di tenere in gran conto le pose delle sculture greche e di leggere Winckelmann e Cicognara. Allievo prima di Giovanni Patricolo, sacerdote, pittore di affreschi a tema sacro, poi di Vincenzo Riolo da cui trasse nozioni sul ritratto nudo, quindi di Valerio Villareale scultore di formazione canoviana. Nel 1841 e nel 1846 partecip\u00f2 alla Esposizione di Belle Arti di Palermo e la seconda volta vinse la medaglia d'oro di seconda classe con l'opera scultoria Aci e Galatea.\nOpere.\nAci e Galatea, un bozzetto in gesso patinato di non grandi dimensioni, \u00e8 conservata presso la Pinacoteca Zelantea di Acireale, mentre una copia in marmo pantografata nelle officine artistiche napoletane Chiurazzi \u00e8 esposta dagli anni '70 del secolo scorso alla Villa Belvedere. \nMa anche Palermo, nel pantheon siciliano della Chiesa di San Domenico dove sono anche sepolti i suoi primi maestri possiede dell'A., non lontano dalla stele al Beato Giuliano Majali opera del 1821 di Villareale, il monumento del 1849 alla poetessa Lauretta Li Greci morta a neanche sedici anni, opera che risente di tutto l'insegnamento neoclassico assunto in ambiente palermitano. Sempre nella pinacoteca di Acireale \u00e8 conservato un busto del giurista Nicol\u00f2 Musumeci, quello (che sarebbe stato ispirato da un autoritratto su tela ormai perduto) di Pietro Paolo Vasta dal piacevole vitalismo 'berniniano', quello di Lionardo Vigo concepito nella tipologia come un'erma romana ma in analogia con tanti ritratti del Foscolo, etc. La stessa pinacoteca conserva un piccolo olio di Giuseppe Patania che ritrae lo scultore giovane e boh\u00e9mien."}
{"id": "679881", "revid": "767487", "url": "https://it.wikipedia.org/wiki?curid=679881", "title": "Raffaele de Cosa", "text": "Prest\u00f2 servizio nella Real Marina del Regno delle Due Sicilie.\nAppena uscito dall'Accademia con il grado di alfiere nel 1793, prese parte alla spedizione contro i francesi a Tolone, continuando nella Crociera della flotta anglo-napoletana sul Mediterraneo con il grado di tenente di vascello.\nNel 1800 partecip\u00f2 all'assedio di Genova, per la sua condotta ottenne la Medaglia d'Oro.\nNel 1807 prest\u00f2 servizio sotto Giuseppe Bonaparte combattendo nel Canale di Procida contro la squadra anglo-siciliani. Nel 1810 al comando del brigantino Sparviero fu fatto prigioniero e condotto in Sicilia. Grazie a uno scambio di prigionieri nel 1814 rientrava a Napoli e prese i gradi di capitano di fregata, partecipando l'anno successivo alla campagna di Murat, contro l'Austria.\nNel 1828 imbarcato sulla fregata Isabella partecip\u00f2 a una dimostrazione contro il bey di Tripoli. Cannoneggi\u00f2 il porto senza esito. Nel viaggio di ritorno cattur\u00f2 una nave barbaresca nel mare di Sicilia.\nNel ventennio che segu\u00ec gli furono affidati importanti incarichi esplorativi e diplomatici. Nel 1843 gli fu affidato l'incarico di accompagnare la principessa Maria Teresa in Brasile dove andava sposa all'imperatore Pedro II. Fu il pi\u00f9 lungo viaggio compiuto dalla flotta napoletana di quel periodo poich\u00e9 fu fatto esclusivamente con navi a vapore.\nNel 1844 promosso al grado di Brigadiere. Nel 1848 comand\u00f2 la squadra napoletana che trasport\u00f2 ad Ancona il generale Pepe, che raggiungeva il corpo di spedizione in marcia verso il Po per la guerra contro l'Impero austriaco. Prosegu\u00ec per Venezia dove giunse ai primi di maggio del 1848. Insieme al comandante della marina sarda Albini e della marina veneta Bua prese parte al blocco di Trieste.\nIl 28 maggio venne richiamato da re Ferdinando II, che aveva abbandonato la guerra nazionale per agire contro Messina. De Cosa, nobilmente, domand\u00f2 di essere sostituito dal comando e, esonerato dal servizio, si ritir\u00f2 a vita privata."}
{"id": "679883", "revid": "1272592", "url": "https://it.wikipedia.org/wiki?curid=679883", "title": "Tommaso Malvito", "text": "Biografia e opere.\nDella sua vita si sa poco: fu allievo di Pietro di Martino da Milano, nella cui bottega (organizzata come un'impresa collettiva) impar\u00f2 fin da piccolo l'arte della scultura.\nDal 1476 al 1483, fu a Marsiglia, dove collabor\u00f2 come allievo di Pietro di Martino, ma sotto la direzione di un altro maestro, l'architetto Francesco Laurana, impegnato quest'ultimo nella realizzazione dell'Arco di Castelnuovo.\nIl primo documento che testimonia una sua attivit\u00e0 autonoma \u00e8 del 1484. Infatti, dal 1484 al 1508 oper\u00f2 nella sua bottega in Napoli, insieme con il figlio Giovan Tommaso Malvito. Stipul\u00f2 il suo primo contratto con le monache del Convento di San Sebastiano, di fronte alla Chiesa di Santa Chiara. Dal 1490 al 1491 ebbe come socio Lorenzo da Pietrasanta. Tra il 1490 e il 1491 risulta operare a Fondi, dove su commissione del conte Onorato II Caetani realizza per la collegiata di S. Maria Assunta i portali marmorei della facciata, una coppia di pulpiti e un tabernacolo. Alla sua bottega \u00e8 attribuibile un portalino nel convento di S. Francesco di Minturno, ristrutturato sempre in quegli anni dallo stesso Onorato II. \nTra i monumenti funebri eseguiti su commissione della nobilt\u00e0 napoletana dal Malvito citiamo quelli del barone Antonio D'Alessandro e della consorte Maddalena Riccio (1491), di cui rimane una parte nella Chiesa di Sant'Anna dei Lombardi (Santa Maria di Monteoliveto), e il bell'altare in altorilievo marmoreo di San Girolamo nella Chiesa di San Domenico Maggiore, parte del monumento funebre del conte Michele Riccio (1515), di cui tuttora si legge l'epitaffio (ubicato un tempo nella non pi\u00f9 esistente cappella dei Riccio).\nFu questo il periodo pi\u00f9 ricco di capolavori del Malvito, dal Succorpo del Duomo, al portale marmoreo della Casa dell'Annunziata. La sua bottega era piena di artisti di formazione e provenienza diverse, e di molti operai dei cantieri romani, confluiti a Napoli in occasione della costruzione dell'Arco di Castelnuovo e poi rimasti \"in loco\", affascinati dalla citt\u00e0, dalla straordinaria ricchezza artistica del gotico e dalla munificenza dei cardinali che commissionavano le opere.\nIl \"Succorpo\" di San Gennaro.\nIl capolavoro pi\u00f9 importante e rinomato, che diede lustro internazionale alla bottega di Malvito, fu il cosiddetto \"Succorpo\" di San Gennaro, conosciuto anche come Cappella Carafa.\nLa Cappella del Succorpo di San Gennaro fu ordinata dal Cardinale Oliviero Carafa nel 1497 per accogliere le spoglie del Santo (traslate dal Santuario di Montevergine nel 1490 per volont\u00e0 dell'Arcivescovo Alessandro Carafa, fratello di Oliviero) e fu terminata nel 1508.\nLa Cappella \u00e8 situata sotto il presbiterio; i lavori iniziarono tra mille difficolt\u00e0 nel 1497, attesa la particolare natura del sottosuolo di Napoli. La direzione dei lavori (scultorei e architettonici) fu esclusivamente di Tommaso Malvito, ma da alcuni documenti risulta che il progetto sia del Bramante.\nPer l'esecuzione delle sculture marmoree, il Malvito si fece largamente affiancare dal figlio (Giovanni Tommaso) e da altri artisti dell'epoca; la statua del Card. Carafa (raffigurato in posizione inginocchiata davanti al contenitore delle ossa del Santo), tuttavia, secondo recenti studi \u00e8 attribuibile non al Malvito ma a suo figlio.\nIl monumento Miroballo.\nLa Cappella Miroballo fu commissionata dal marchese Alessandro Miroballo di Bracigliano a due artisti, Jacopo della Pila e Tommaso Malvito. Il primo inizi\u00f2 i lavori di decorazione della Cappella, il secondo li port\u00f2 a termine."}
{"id": "679886", "revid": "729019", "url": "https://it.wikipedia.org/wiki?curid=679886", "title": "Linee celeri della Brianza", "text": "Le linee celeri della Brianza furono un progetto di metrotranvie. elaborato nel 1959, ma mai realizzato, dai tecnici dell'ATM di Milano, al fine di sostituire le tranvie interurbane Milano-Carate e Milano-Limbiate.\nUn progetto analogo fu quello delle linee celeri dell'Adda che fu parzialmente realizzato nella tratta Milano-Gorgonzola ed oggi \u00e8 inglobato nella linea M2 della metropolitana milanese.\nIl progetto.\nIl progetto prevedeva tre tratte:\nLo sviluppo complessivo delle linee era previsto in 39 chilometri, di cui sei in galleria, con 35 stazioni (5 delle quali sotterranee: Milano Maciachini, Bresso, Desio, Seregno e Carate). Le linee sarebbero state a doppio binario elettrificato.\nIl capolinea milanese era previsto all'interno della stazione Garibaldi FS della linea 2 della metropolitana, realizzata perci\u00f2 a quattro binari. I due binari destinati alle linee celeri della Brianza non furono mai utilizzati; oggi uno dei due \u00e8 stato provvisto di rotaie e serve da raccordo tra le linee M2 ed M5.\nSuccessivamente, la linea avrebbe corso a fianco del viale Enrico Fermi (aperto proprio in quegli anni), analogamente alle linee dell'Adda correnti a fianco della nuova via Palmanova. La fascia destinata alle linee della Brianza \u00e8 visibile ancora oggi, adibita a spazio verde.\nLungo questa tratta furono realizzati due sottovia, uno in corrispondenza della cintura ferroviaria, oggi utilizzato dal traffico stradale, e uno in corrispondenza del cavalcavia di via Oroboni su viale Rubicone, utilizzato in seguito dal binario unico della tranvia per Limbiate.\nIl progetto prevedeva l'uso di veicoli su pneumatici a strada guidata, per migliorare la qualit\u00e0 di marcia e le prestazioni (accelerazioni e acclivit\u00e0)."}
{"id": "679899", "revid": "1305772", "url": "https://it.wikipedia.org/wiki?curid=679899", "title": "Locus", "text": "Il termine latino locus (luogo) pu\u00f2 riferirsi a:"}
{"id": "679902", "revid": "124123", "url": "https://it.wikipedia.org/wiki?curid=679902", "title": "Giovanni Antonio Borrelli", "text": "Spesso confuso con il contemporaneo Giovanni Alfonso Borelli, di cui forse era il fratello.\nNella sua attivit\u00e0 anche uno studio sulla tremenda eruzione del 1669 che invest\u00ec ed in parte sommerse Catania."}
{"id": "679908", "revid": "7967", "url": "https://it.wikipedia.org/wiki?curid=679908", "title": "Salvatore Vigo", "text": ""}
{"id": "679911", "revid": "287204", "url": "https://it.wikipedia.org/wiki?curid=679911", "title": "Congresso di Tours", "text": "Il Congresso di Tours, tenutosi dal 25 al 30 dicembre 1920, segn\u00f2 la decisione di aderire alla Terza Internazionale da parte della SFIO, che port\u00f2 ad una sofferta scissione.\nPer gli scissionisti la crisi all'interno del movimento popolare nasceva anche dalla difficolt\u00e0 di comunicazione, determinata dalla negazione del pluralismo all'interno dei partiti socialisti europei dovuto alla crescita all'interno di essi della parte bolscevica, forte della situazione che si era venuta a creare in Russia.\nLa crisi era dovuta anche alla disfatta delle elezioni del 1919, dovuta anche ad un cambiamento della legge elettorale, ed al fallimento dello sciopero generale del maggio 1920.\nDalla scissione sarebbe nato lo \"SFIC\" (Sezione francese dell'internazionale comunista), il futuro Partito comunista francese.\nQuesta situazione si sarebbe ricreata anche in altri Paesi europei, causando spesso fratture e contrasti che sarebbero sfociati anche in guerra aperta tra le varie componenti dei partiti operai, come successe in Germania ed in Spagna."}
{"id": "679913", "revid": "1872194", "url": "https://it.wikipedia.org/wiki?curid=679913", "title": "Salvatore Vigo Platania", "text": "Biografia.\nAlto funzionario a Napoli presso il Ministero per gli Affari di Sicilia (1821) e presso il Ministero di Grazia e Giustizia (1837). Scoppiata la rivoluzione in Sicilia (12 gennaio 1848) si dimise e torn\u00f2 in Sicilia. Durante il governo rivoluzionario di Ruggero Settimo (1849) ebbe l'incarico di ministro.\nVenne sepolto a Palermo nella chiesa di San Domenico, considerato il pantheon siciliano con un monumento sepolcrale eseguito dallo scultore palermitano Benedetto Civiletti. Dopo la rivoluzione si ritir\u00f2 in esilio volontario in Acireale nella borgata marinara di Santa Tecla (1849-1856) promuovendo l'agricoltura facendo venire coloni e scoprendo una fonte d'acqua minerale ricca di anidride carbonica e di magnesio. Nel 1856 si trasfer\u00ec a Palermo dedicandosi agli studi e creando una vasta biblioteca che don\u00f2 nel 1873 alla Biblioteca Zelantea di Acireale. \nNel 1860 fu nominato Presidente della Commissione per i beni ecclesiastici in Sicilia; successivamente fu Consigliere di Stato. Nel 1871 la Citt\u00e0 di Palermo lo nomin\u00f2 cittadino onorario. Fu Presidente onorario della \"Societ\u00e0 Siciliana per la Storia Patria\"."}
{"id": "679914", "revid": "729019", "url": "https://it.wikipedia.org/wiki?curid=679914", "title": "Compagnia Reale delle Ferrovie Sarde", "text": "La Compagnia Reale delle Ferrovie Sarde, costituita a Londra il 2 giugno del 1863, era una societ\u00e0 che deteneva la concessione governativa per la costruzione e l'esercizio delle ferrovie della Sardegna.\nStoria.\nPremesse.\nLa richiesta di costruzione di linee ferroviarie in Sardegna inizi\u00f2 a manifestarsi poco tempo dopo la proclamazione dell'Unit\u00e0 d'Italia e vennero approntati studi di fattibilit\u00e0 ma le prime concrete mosse furono quelle compiute da un consistente gruppo di investitori inglesi (tra i quali erano alcuni membri del Parlamento inglese) e uomini di affari italiani tra cui l'imprenditore lombardo Gaetano Semenza, rappresentate legale del gruppo. Il primo atto di convenzione che prevedeva la cessione di 200.000 ettari di terreni ademprivili allo scopo di costruire ed esercire ferrovie nell'Isola di Sardegna fu firmato dal Semenza, in qualit\u00e0 di contraente e i ministri Depretis, Sella e Pepoli il 14 luglio 1862. La convenzione prevedeva la costituzione di una societ\u00e0 anonima e la costruzione di un complesso di circa 400 chilometri di strade ferrate da completare, rispettivamente, entro il 1\u00ba febbraio 1865 da Cagliari a Iglesias, e da Cagliari ad Oristano entro il 1\u00ba giugno dello stesso anno. Per l'anno successivo (1866) avrebbero dovuto essere consegnate la Sassari-Porto Torres il 1\u00ba febbraio e la Ozieri-Terranova Pausania il 1\u00ba luglio. Altre linee sarebbero state consegnate entro i sei anni. Il governo s'impegnava da parte sua a garantire un prodotto netto di 9.000 lire per chilometro di linea e cedeva inoltre la propriet\u00e0 di 200\u00a0000 ettari di terreno da pascolo, che precedentemente erano una sorta di propriet\u00e0 collettiva degli abitanti del posto. Il 17 luglio del 1862 il progetto di legge venne presentato alla Camera dei Deputati e venne da questa approvato in poco meno di un mese, con molte controversie sulla cessione dei terreni, e inviato al Senato. Una commissione, da questo nominata, present\u00f2 i suoi risultati agli inizi di dicembre; la discussione nell'aula del Senato fu accesa a causa di opposizioni al progetto definito \"...economicamente svantaggioso\". Il 18 dicembre tuttavia, con 68 voti favorevoli e 30 contrari, il Senato del Regno lo approv\u00f2; il 4 gennaio 1863 era divenuto la legge n. 1105.\nCostituzione della societ\u00e0; i lavori.\nIl 2 giugno 1863, la Compagnia Reale delle Ferrovie Sarde, si costituiva a Londra presso lo studio notarile William Webb Wenn jr; lo statuto della societ\u00e0 veniva approvato dal governo d'Italia l'11 ottobre dello stesso anno.\nL'anno successivo la crisi dell'economia britannica provoc\u00f2 problemi finanziari alla compagnia mentre permanevano quelli relativi alla cessione dei terreni ademprivili (la cui legge di regolamentazione tardava ad essere approvata). I lavori ebbero inizio solo a fine novembre 1864 dai quattro punti terminali delle linee, Cagliari, Sassari, Oristano e Porto Torres. Il 15 maggio un primo treno per trasporto di materiali part\u00ec da Cagliari ma il mese successivo i lavori venivano sospesi su tutte le tratte a causa della grave crisi economica in cui versava la societ\u00e0.\nTra il 22 febbraio 1866 e il 24 marzo 1869 la Compagnia Reale fu impegnata a tentare lo sblocco della situazione proponendo al Governo una seconda revisione della convenzione che venne respinta, poi una terza, che fece la stessa fine e infine una quarta. L'arrivo a Cagliari dell'ingegnere Benjamin Piercy contribu\u00ec a sbloccare la situazione perch\u00e9, dopo una verifica dello stato dei lavori ormai fermi da tempo e l'approvazione delle clausole della quarta convenzione da parte degli azionisti della CRFS, il 28 agosto 1870 il governo la convert\u00ec in legge.\nQuintino Sella, ministro delle finanze, in una relazione esemplare, aveva sostenuto che la poca redditivit\u00e0 dell'industria mineraria sarda era riconducibile soprattutto all'alta incidenza delle spese di trasporto e che se il treno fosse potuto arrivare ad Iglesias, il costo dei trasporti minerari sarebbe caduto da 15 lire per tonnellata a 4, e forse a 3. \nI lavori ripresero nel mese di febbraio del 1871.\nLe realizzazioni.\nIl 1\u00ba maggio 1871 inizi\u00f2 l'esercizio ferroviario in Sardegna nei tronchi Cagliari-Decimomannu (Km 16,5) e Decimomannu-Villasor (km 9) e nel settembre la linea raggiunse San Gavino Monreale (km 24,5).\nIl 15 gennaio 1872 Cagliari veniva collegata con Oristano. Il 6 aprile fu aperta la linea Siliqua-Decimomannu (km 13,8) e il 19 maggio la Iglesias-Siliqua (km 24), completando gli ultimi due tronchi della Cagliari-Iglesias.\nIl 9 aprile dello stesso anno, a nord-ovest dell'isola, veniva aperta all'esercizio la ferrovia da Sassari a Porto Torres, sul golfo dell'Asinara.\nNell'agosto 1874 entr\u00f2 in funzione la Sassari-Ploaghe, di venti chilometri, il cui tracciato irregolare aveva resa difficile la realizzazione dell'opera. Nel dicembre dello stesso anno fu aperta la tratta da Ploaghe a Chilivani.\nNel 1874 l'estensione delle linee ferroviarie sarde aveva raggiunto la dimensione di circa 200 chilometri.\nNegli anni successivi tra 1875 e 1876 si accesero ancor pi\u00f9 che nel passato, faide di campanile, contrasti fra autorit\u00e0 locali e centrali, manovre di politicanti e battaglie parlamentari intorno ai progetti di nuove costruzioni ferroviarie mentre la Compagnia Reale versava in una grave crisi che port\u00f2 alla sospensione dei lavori. Il 31 dicembre 1876 era scaduto l'appalto assegnato all'impresa del Semenza per cui la conduzione e l'esercizio delle ferrovie vennero assunti direttamente dalla CRFS; il 1\u00ba maggio 1877 veniva stipulata una quinta convenzione con il governo italiano presieduto dal Depretis con Zanardelli ministro dei lavori pubblici per la realizzazione delle restanti ferrovie sotto la direzione dell'ingegnere capo della CRFS Benjamin Piercy. \nIn tale \"seconda fase\" si realizz\u00f2, il 21 dicembre 1878, l'apertura della tratta Giave-Ozieri (quest'ultima ridenominata Chilivani); l'anno successivo, a settembre del 1879, fu aperta al pubblico la stazione di Cagliari. Il 1\u00ba luglio 1880 fu interamente percorribile l'itinerario Cagliari-Porto Torres in seguito al completamente delle tratte Oschiri-Ozieri e Oristano-Giave.\nGli anni ottanta del XIX secolo furono quelli in cui la rete progettata dalla CRFS fu finalmente completata: il 1\u00ba dicembre 1880 venne aperta la tratta Oschiri-Monti; il 15 marzo 1881 fu raggiunta Terranova Pausania completata il 1\u00ba maggio del tratto verso il molo vecchio e integrata il 1\u00ba luglio del 1883 del ramo verso Golfo Aranci, un ulteriore approdo marino. Infine nel 1884 fu aperta la stazione di Sassari.\nLa rete prevista nei lontani anni sessanta era stata realizzata per intero, infatti secondo l'annuario statistico del 1898, pubblicato dal ministero di Agricoltura, Industria e Commercio, le ferrovie della rete sarda a scartamento normale si estendevano a fine 1896 per 414\u00a0km, ma le intenzioni della compagnia di realizzare altre ferrovie non riusc\u00ec pi\u00f9 a concretizzarsi. Il 22 marzo 1885 era stata emanata le legge che autorizzava la costruzione di circa 600\u00a0km di ferrovie complementari e secondarie in Sardegna. La Compagnia Reale aveva gi\u00e0 approntato un piano dettagliato, l'incarico del quale era stato affidato all'ingegnere Piercy, gi\u00e0 dal 1880, su sollecitazione dell'allora ministro dei lavori pubblici Baccarini. Un mutamento di indirizzo del Governo tuttavia stabil\u00ec che la concessione per le linee previste doveva essere assegnata per via di concorso, non tenendo conto dei diritti di prelazione della CRFS. La gara fu vinta da un consorzio di capitalisti italiani capeggiato dall'ingegnere Alfredo Cottrau e alla Compagnia Reale rimase la magra consolazione del tronco Iglesias-Monteponi, lungo 6\u00a0km, aperto al traffico nel 1896 per collegare la frazione mineraria di Monteponi; questa fu l'ultima tratta realizzata della compagnia.\nNel 1905, mentre nel Continente nascevano le Ferrovie dello Stato, fu nominato direttore generale della CRFS l'ingegnere Stanislao Fadda proveniente dalla Rete Mediterranea nella quale aveva ricoperto l'incarico di Capo servizio materiale.\nRiscatto della societ\u00e0 e passaggio alle Ferrovie dello Stato.\nLa societ\u00e0 mantenne la concessione e l'esercizio della propria rete fino al 1919. Nel mese di luglio 1919 un disegno di legge approntato dai ministri dei lavori pubblici Pantano, del tesoro Schanzer e dei trasporti marittimi e ferroviari De Vito concernente il \"Riscatto di tutte le linee e tronchi ferroviari tenuti in esercizio dalla Compagnia Reale Sarda\" veniva approvato nella seduta del 30 luglio 1919. Nel 1920 la CRFS venne riscattata dallo Stato e incorporata nelle Ferrovie dello Stato."}
{"id": "679917", "revid": "1226", "url": "https://it.wikipedia.org/wiki?curid=679917", "title": "Multi User Dungeon", "text": ""}
{"id": "679919", "revid": "24989", "url": "https://it.wikipedia.org/wiki?curid=679919", "title": "Snorkelling", "text": ""}
{"id": "679922", "revid": "253269", "url": "https://it.wikipedia.org/wiki?curid=679922", "title": "Albert Finney", "text": "Biografia.\nDopo essersi diplomato alla Royal Academy of Dramatic Arts, esord\u00ec in teatro dove ottenne molto successo, dimostrandosi degno sostituto di Laurence Olivier nei lavori shakespeariani. Sul grande schermo il primo film che lo port\u00f2 alla ribalta internazionale fu \"Tom Jones\" (1963), che il regista Tony Richardson trasse dal romanzo omonimo di Henry Fielding.\nTra le sue altre interpretazioni cinematografiche, da ricordare quelle in \"Due per la strada\" (1967), nel quale recit\u00f2 a fianco di Audrey Hepburn, \"Assassinio sull'Orient-Express\" (1974), dove interpret\u00f2 Poirot in un cast internazionale di grandi attori, tra i quali Lauren Bacall, Sean Connery e Ingrid Bergman, e ottenne una candidatura al premio Oscar al miglior attore, \"Il servo di scena\" (1983), diretto da Peter Yates, \"Sotto il vulcano\" (1984), diretto da John Huston, \"Un ostaggio di riguardo\" (1987), di Alan J. Pakula e \"I ricordi di Abbey\" (1994), di Mike Figgis, entrambi insieme al giovane Matthew Modine.\nTra i suoi lavori successivi sono da ricordare \"Erin Brockovich - Forte come la verit\u00e0\" (2000), \"Big Fish - Le storie di una vita incredibile\" (2003), diretto da Tim Burton, \"Un'ottima annata - A Good Year\" (2006) di Ridley Scott e \"Onora il padre e la madre\" (2007) di Sidney Lumet.\nPer cinque volte fu candidato al Premio Oscar, senza mai vincerlo.\nDoppiatori italiani.\nNelle versioni in italiano dei suoi film, Albert Finney \u00e8 stato doppiato da:\nDa doppiatore fu sostituito da:"}
{"id": "679924", "revid": "33277", "url": "https://it.wikipedia.org/wiki?curid=679924", "title": "Innocenzo IX", "text": ""}
{"id": "679925", "revid": "1226", "url": "https://it.wikipedia.org/wiki?curid=679925", "title": "MUD (ambiente)", "text": ""}
{"id": "679926", "revid": "205250", "url": "https://it.wikipedia.org/wiki?curid=679926", "title": "Saverio Musmeci", "text": "Biografia.\nGrazie alle sue competenze e ai suoi studi sul noto fisico e matematico messinese Giovanni Antonio Borrelli, nel 1669, durante la tragica eruzione che invest\u00ec ed in parte sommerse Catania, partecip\u00f2 con Giacinto Platania e don Diego Pappalardo al primo e storico tentativo di deviazione del corso della lava."}
{"id": "679927", "revid": "110157", "url": "https://it.wikipedia.org/wiki?curid=679927", "title": "Campionato mondiale di pallavolo femminile 2002", "text": "Il campionato mondiale di pallavolo femminile 2002 si \u00e8 svolto dal 30 agosto al 15 settembre a Berlino, Brema, Dresda, Lipsia, M\u00fcnster, Riesa, Schwerin e Stoccarda, in Germania: al torneo hanno partecipato ventiquattro squadre nazionali e la vittoria finale \u00e8 andata per la prima volta all'Italia.\nPodio.\nCampione.\nItalia(Primo titolo)\nSecondo posto.\nStati Uniti\nTerzo posto.\nRussia"}
{"id": "679930", "revid": "767487", "url": "https://it.wikipedia.org/wiki?curid=679930", "title": "The Majestic", "text": "The Majestic \u00e8 un film del 2001 diretto da Frank Darabont, scritto da Michael Sloane e con protagonista Jim Carrey. Nel cast figurano Martin Landau, Laurie Holden, Bob Balaban, Brent Briscoe, Hal Holbrook, Amanda Detmer e Allen Garfield mentre la produzione \u00e8 firmata dallo stesso regista per Castle Rock Entertainment. Ambientato nella Hollywood del 1951, il film, una commedia dolce-amara che racconta le disavventure di uno sceneggiatore durante il periodo del maccartismo, \u00e8 costato la mastodontica cifra di 72.000.000 di dollari. Distribuito dalla Warner Bros., si \u00e8 rivelato un fiasco al box office e in generale \u00e8 stato poco apprezzato dalla critica.\nTrama.\nHollywood, anni cinquanta. Lo sceneggiatore Peter Appleton, impegnato nella lavorazione del film \"I predoni del Sahara\", viene inserito nella lista nera come comunista, perde il lavoro e dopo un incidente stradale si risveglia smemorato a Lawson, idilliaca e tranquilla cittadina californiana, dove gli abitanti lo scambiano per Luke Trimble, eroe di guerra che non aveva fatto pi\u00f9 ritorno. Ancora stordito, Peter accetta la realt\u00e0 che vede, trova l'amore corrisposto della bella Adele e restaura con il presunto padre Harry il cinema Majestic, ma la verit\u00e0 \u00e8 pronta a venire a galla. Peter infatti riconquista la memoria, ma Harry muore credendo che sia davvero suo figlio. Riconquistata la propria identit\u00e0, Peter detta lezioni di democrazia in tribunale, dove viene accusato di attivit\u00e0 filocomuniste, comportandosi come l'eroico Luke, di cui aveva conosciuto da vicino la personalit\u00e0, rifiutandosi di leggere una falsa dichiarazione di colpevolezza.\nProduzione.\nIl film \u00e8 stato prodotto dalla Castle Rock Entertainment, in collaborazione con Village Roadshow Pictures ed NPV Entertainment.\nIl ruolo di Peter Appleton era stato offerto originariamente a Tom Hanks, che rifiut\u00f2 la parte.\nRuolo cameo per Bruce Campbell, nella parte di \"Roland l\u2019intrepido esploratore\", il protagonista del film \"I predoni del Sahara\", mentre Cliff Curtis appare nelle vesti di \"Khalid\", l\u2019antagonista cattivo.\nNella versione in lingua originale, la voce di Luke Trimble \u00e8 quella di Matt Damon. In origine a Damon era stato offerto di interpretato il protagonista ma l\u2019attore ha dovuto rinunciarvi perch\u00e9 gi\u00e0 impegnato sul set di The Bourne Identity.\nGli effetti visivi sono stati curati da quattro aziende differenti: Gray Matter FX, Industrial Light &amp; Magic, Matte World Digital, e Pacific Title.\nLe voci dei produttori esecutivi non visibili delle scene incentrate sulla sceneggiatura nella versione originale del film sono dei registi: Garry Marshall, Paul Mazursky, Sydney Pollack, Rob Reiner e Carl Reiner.\nLa scena con Bruce Campbell, Cliff Curtis e Amanda Detmer del film \"I predoni del Sahara\", \u00e8 stata girata sullo stesso set de Il Re Scorpione.\nIl catering \u00e8 stato organizzato dalla Tomkats Catering, mentre la Show Biz Security si \u00e8 occupata della sicurezza.\nLe scene sono state girate dal 5 marzo al 30 giugno 2001 completamente nello stato della California, e in particolare a Santa Clarita, Los Angeles, Hollywood, Burbank, Santa Monica, Ferndale, e Fort Bragg.\nIl budget stimato per il film ammonta a circa $ 72.000.000.\nIl film era stato originariamente intitolato \"The Bijou\".\nTagline.\nLa tagline per il film \u00e8 la seguente:\nDistribuzione.\nIl film \u00e8 stato visto in anteprima negli Stati Uniti l'11 dicembre 2001, il 21 dicembre \u00e8 stato distribuito nelle sale cinematografiche di tutto il paese e in Canada. A Singapore \u00e8 uscito il 9 febbraio 2002, e nel corso dell\u2019anno il film \u00e8 stato distribuito in Argentina il 4 aprile; nelle Filippine il 20 marzo a Manila, e il 24 aprile a Davao; in Grecia, Messico, e Taiwan il 15 marzo; in Brasile e in Spagna il 5 aprile; in Colombia il 19 aprile; a Hong Kong il 25 aprile; in Corea del Sud e in Portogallo il 26 aprile; in Norvegia e in Turchia il 3 maggio; in Francia l'8 maggio; in Israele il 9 maggio; in Islanda e in Italia il 10 maggio; in Australia il 16 maggio; in Sudafrica il 17 maggio; in Regno Unito il 24 maggio; in Belgio il 29 maggio; in Germania e nei Paesi Bassi il 30 maggio; in Austria il 31 maggio; in Giappone il 22 giugno; in Nuova Zelanda il 4 luglio; e in Kuwait il 19 novembre.\nDivieto.\nIl film non ha avuto una censura \"pesante\": in Germania \u00e8 stato vietato ai minori di 6 anni; in Finlandia, Svezia, e Norvegia ai minori di 7; in Svizzera ai minori di 10; in Portogallo e in Corea del Sud ai minori di 12; nelle Filippine ai minori di 13. Negli Stati Uniti la Motion Picture Association of America (MPAA), ha valutato il film \"PG\" (parents cautioned suggested), ovvero adatto a bambini di et\u00e0 da 10 anni in su per la visione non accompagnata, mentre per i minori di 10 anni \u00e8 richiesto l'accompagnamento dei genitori o tutori.\nAccoglienza.\nIncassi.\nNel week-end di apertura negli Stati Uniti, il film ha incassato 7.366.207 dollari con 2.361 schermi. Alla fine della sua corsa, l\u2019incasso totale delle sale cinematografiche nordamericane \u00e8 stato di 27.807.266 dollari. In Italia, il film ha incassato solo l\u2019equivalente in Euro di 205.934 dollari, venendo programmato in 50 cinema, mentre l\u2019intero incasso mondiale alla fine del 2002 \u00e8 stato di 37.317.558 dollari a fronte di un budget da 72.000.000.\nCritica.\nLa pellicola non venne accolta positivamente dalla critica: su IMDb ottiene un punteggio di 6.9/10; su MYmovies 3.25/5; su Metacritic un bassissimo Metascore di 27, ma un punteggio degli utenti di 7.5/10; su AllMovie 2 stelle su 5 dal sito e 3 stelle e mezzo su 5 come giudizio degli utenti."}
{"id": "679934", "revid": "287204", "url": "https://it.wikipedia.org/wiki?curid=679934", "title": "Endocitosi", "text": "L'endocitosi \u00e8 un processo riguardante la periferia cellulare, attraverso il quale la cellula internalizza molecole o corpi presenti nello spazio extracellulare in maniera massiva tramite la modificazione della forma della sua membrana plasmatica, che crea uno spazio per racchiudere il materiale da introdurre nella cellula in una vescicola, detta \"vescicola endocitica\". Questa vescicola viene quindi convogliata nel citoplasma tramite microtubuli.\nL'endocitosi \u00e8 un processo che richiede consumo di energia da parte della cellula. Tra le sue funzioni vi sono quelle di consentire l'introduzione di strutture cellulari e di molecole ad alto peso molecolare per la loro digestione intracellulare per azione di enzimi idrolitici presenti nei lisosomi, e di consentire l'internalizzazione della membrana cellulare in eccesso e di specifiche molecole esposte sulla sua superficie in modo da regolare la morfologia, l'area e la funzione di segnalazione della membrana plasmatica.\nAlcuni processi di endocitosi non portano alla formazione di vescicole destinate a fondersi con lisosomi bens\u00ec sono coinvolte nel processo di trasduzione del segnale, ad esempio i caveosomi che si formano per mezzo di proteine specifiche (caveolina).\nSi riconoscono tre tipi di endocitosi:\nMondo vegetale.\nL'endocitosi di batteri \"Rhizobium\" che si osserva nei noduli delle Leguminose \u00e8 un evento unico nel mondo vegetale.\nLe tappe dell'endocitosi prevedono:\nIn seguito nel rizobio avviene una rapida moltiplicazione cellulare, una endoreduplicazione del DNA, una modifica della superficie cellulare, lo sviluppo della competenza per l'azotofissazione e il finale blocco della divisione cellulare."}
{"id": "679940", "revid": "306856", "url": "https://it.wikipedia.org/wiki?curid=679940", "title": "Teatro Stabile di Bolzano", "text": "Il Teatro Stabile di Bolzano \u00e8, dopo il Piccolo di Milano, il secondo Teatro stabile d'Italia e la principale istituzione teatrale in lingua italiana dell'Alto Adige. Il Teatro Stabile offre i suoi spettacoli nella sede del Teatro Comunale di Bolzano.\nStoria.\nIl Teatro Stabile venne costituito nel 1950 con l'obiettivo di riportare e ricostruire l'arte teatrale in seguito agli eventi bellici del secondo conflitto mondiale, nel contesto del quale anche il Teatro Civico fu distrutto, attingendo a iniziative teatrali organizzate sin dal 1947 al \"Cinema teatro Corso\" in Corso della Libert\u00e0. Durante gli anni ottanta il teatro rischi\u00f2 la chiusura, ma l'affidamento a Marco Bernardi della direzione artistica, regala all'istituzione grandi successi. Nel 1992 il Teatro Stabile ha ottenuto uno Statuto definitivo che vede il Comune di Bolzano e la Provincia Autonoma di Bolzano come soci fondatori. Nel 1999 la citt\u00e0 di Bolzano si \u00e8 dotata di un nuovo e grande teatro che permette allo Stabile di operare in uno spazio adeguato al proprio pubblico. Gli ultimi dati indicano una quota di spettatori che raggiunge le 120.000 unit\u00e0 a stagione. Dal 2015 alla direzione subentra Walter Zambaldi."}
{"id": "679943", "revid": "287204", "url": "https://it.wikipedia.org/wiki?curid=679943", "title": "Ivan Vazov", "text": "Autore molto celebrato in patria, considerato il \"patriarca della letteratura bulgara\", Vazov fu il maggior esponente della poesia bulgara di fine Ottocento e primo Novecento, anche per l'influenza della sua produzione artistica nell'ambiente letterario suo contemporaneo e per l'impegno che profuse per la causa dell'indipendenza del proprio paese.\nScrittore prolifico, tra i suoi lavori pi\u00f9 famosi si possono ricordare il ciclo di poesie \"L'epopea dei dimenticati\" (1881-1884) e il romanzo \"Sotto il giogo\" (1890).\nBiografia.\nNato a Sopot, una citt\u00e0 della \"valle delle rose\" nei Monti Balcani, Vazov divenne una figura di spicco nei circoli letterari e culturali di una Bulgaria in pieno fermento risorgimentale e desiderosa di affrancarsi dal dominio dell'Impero Ottomano. Queste posizioni si riflettono in tutta la produzione letteraria dello scrittore che diede alle stampe, nel 1890, il suo romanzo pi\u00f9 noto, \"Sotto il giogo\" (\u041f\u043e\u0434 \u0438\u0433\u043e\u0442\u043e) un vivido spaccato della vita sotto l'Impero Ottomano e delle vicende storiche che condussero all'insurrezione bulgara dell'aprile del 1876.\nVazov ebbe anche un ruolo attivo nella politica del nuovo stato bulgaro, ricoprendo la carica di Ministro della Pubblica Istruzione tra il 1897 e il 1899, per dedicarsi successivamente di nuovo all'attivit\u00e0 letteraria divenendo una figura di grande prestigio nella vita sociale e culturale del suo paese.\nOpere.\nAlcune opere, fra le pi\u00f9 significative dell'ampia produzione vazoviana:"}
{"id": "679948", "revid": "599013", "url": "https://it.wikipedia.org/wiki?curid=679948", "title": "Sfr", "text": ""}
{"id": "679951", "revid": "1833487", "url": "https://it.wikipedia.org/wiki?curid=679951", "title": "Agostino Pennisi di Floristella", "text": "Biografia.\nFu un patrizio di Acireale appartenente alla famiglia Pennisi, baroni di Floristella, proprietari di latifondi in Sicilia e di un'importante miniera di zolfo all'interno del feudo di Floristella, nei pressi di Valguarnera Caropepe, dove oggi \u00e8 stato istituito l'omonimo parco minerario ed ancora si trova il palazzo baronale dei Floristella. \nNella seconda met\u00e0 del XIX secolo realizz\u00f2 lo stabilimento dei bagni termali con annesso giardino, aperto nel 1873, e il vicino \"Grand Hotel des Bains\", albergo in cui soggiornarono tra gli altri il Re d'Italia Umberto I di Savoia e la regina Margherita accompagnati dal presidente del Consiglio dei ministri Benedetto Cairoli (17 gennaio 1881), Richard Wagner con la famiglia (20 marzo-10 aprile 1882), Menotti Garibaldi (1873), Federico II, granduca ereditario di Baden, Ruggero Bonghi ed Ernest Renan (1875).\nA lui si deve la fabbricazione del palazzo Pennisi di Floristella, in Piazza Lionardo Vigo, ad Acireale, la cui facciata \u00e8 dell'architetto Mariano Falcini e del Castello Scammacca situato vicino alla vecchia Stazione di Acireale. \nEredit\u00f2 una vasta collezione di monete greco-sicule e romane che ampli\u00f2, seguito dal figlio Salvatore Pennisi Alessi, e che oggi costituisce il Monetario Floristella, formato da migliaia di pezzi rari ed alcuni unici. Parte della collezione \u00e8 conservata presso il Museo archeologico regionale di Siracusa, mentre altri pezzi sono ancora conservati presso la famiglia oppure sono in circolazione nel mercato collezionistico.\nIn ossequio al \"non expedit\", rifiut\u00f2 la nomina a Senatore del Regno d'Italia.\nDal 1894 \u00e8 dedicata al barone Agostino Pennisi la Societ\u00e0 di Mutuo Soccorso di Acireale. A lui \u00e8 intitolata anche la piazza della vecchia stazione ferroviaria di Acireale dove prospetta l'ex \"Hotel des Bains\"."}
{"id": "679952", "revid": "7967", "url": "https://it.wikipedia.org/wiki?curid=679952", "title": "Agostino di Flostella", "text": ""}
{"id": "679959", "revid": "1363832", "url": "https://it.wikipedia.org/wiki?curid=679959", "title": "Eric Allin Cornell", "text": "Assieme a Carl E. Wieman, \u00e8 stato in grado di sintetizzare, nel 1995 il primo Condensato di Bose-Einstein. Per questo motivo, Cornell, Wieman e Wolfgang Ketterle vinsero assieme il Premio Nobel per la fisica nel 2001.\nBiografia.\nCornell \u00e8 nato a Palo Alto in California ed \u00e8 stato allievo della Cambridge Rindge and Latin School (1976-1979) e della Lowell High School di San Francisco (1979-1980). Si \u00e8 laureato con il massimo dei voti alla Stanford University nel 1985 e ha poi proseguito con il dottorato presso il Massachusetts Institute of Technology, dove ha lavorato col gruppo di David Pritchard e ha conseguito il dottorato nel 1990. Insegna all'Universit\u00e0 del Colorado a Boulder ed \u00e8 un fisico conosciuto a livello internazionale, il cui laboratorio fa parte del JILA.\nNel 1998 ha vinto la Lorentz Medal ed \u00e8 membro dell'American Association for the Advancement of Science.\nNel 2005 \u00e8 stato eletto Fellow della American Academy of Arts and Sciences."}
{"id": "679968", "revid": "3831", "url": "https://it.wikipedia.org/wiki?curid=679968", "title": "Eric Cornell", "text": ""}
{"id": "679978", "revid": "1313191", "url": "https://it.wikipedia.org/wiki?curid=679978", "title": "Cattaneo (famiglia)", "text": "I Cattaneo sono una famiglia nobile genovese di antichissima origine. \nI Della Volta nel 1309 con le famiglie Mallone, Bustarino, Marchione, Stancone, Ingone e Libertino (tutte estinte da tempo) costituirono l'albergo Cattaneo (prima di queste istituzioni consortili), anteponendo quindi al loro questo nuovo cognome. La sua origine risalirebbe alla missione del potentissimo Ingo della Volta quale ambasciatore nel 1161 della citt\u00e0 di Genova a Pavia presso Federico Barbarossa; in tale occasione viene nominato \u201ccattaneo\u201d (ovvero \"capitano\", in italiano antico) con la concessione di alzare nell'insegna araldica il \u201ccapo dell'Impero\u201d, ossia l'aquila nera. Con il cambiamento di partito si avrebbe la sua denuncia con la sovrapposizione nello stemma del \u201cpalato\u201d d'argento e di rosso sul fasciato d'azzurro e d'argento.\nLe varie famiglie dell'albergo Cattaneo, dopo il Trecento nelle occasioni in cui era necessario riferirsi agli antenati, per esempio per l'annuale riscossione dei redditi delle prime compere del Comune, i Cattaneo si qualificheranno sempre specificando il cognome originario della famiglia di provenienza, come ad esempio \"Cattaneus olim De Volta\".\nRestarono a costituire nel 1528 l'albergo Cattaneo le famiglie: Bava, Borrelli, Bozzoni, Canessa, Carizia, Cattaneo, Chiavari, Foglietta, Lagomarsino, Lasagna, Lazzari, Leccavela, Oliva, Pietra, Riccoboni, Stella, Tagliacarne, Vento, Zerbino.\nLa famiglia Cattaneo ha dato alla repubblica i seguenti dogi: Oberto (1528, primo doge biennale), Leonardo (1541), Giovanni Battista (1691), Nicol\u00f2 (1736) e Cesare (1748).\nL'arma attuale \u00e8: \"Fasciato d'argento e d'azzurro al capo d'oro caricato dall'aquila nera, e con le armi dei Paleologo nel cuore dello scudo. Corona di Principe.\"\nLe origini.\nIl capostipite dei Della Volta, storicamente accertato, fu Conradus, che viene citato nelle genealogie cinquecentesche da Federico Federici. Questi, sulla base di una pergamena del 1077 rinvenuta nel monastero di Santo Stefano, gli d\u00e0 il titolo di \"conte\", \"Conradus Primus de Volta Comes\", e lo d\u00e0 vivente nel 938. Questo titolo fa pensare che egli svolgesse le funzioni feudali di conte (o meglio vicecomes) di Genova, ma non con riferimento alle sue disponibilit\u00e0 fondiarie (i Della Volta risultarono signori di Varazze, Masone, Tagliolo e Lerma e di \u201ctutto quel tratto di paese che dal mare ligustico si stende verso terra e confina con gli Stati di Milano e del Monferrato\u201d) n\u00e9 a una contea, ma piuttosto con compiti di amministrazione della citt\u00e0 per conto dei marchesi Obertenghi che risiedevano nei castelli del Monferrato inferiore. D'altra parte, interrogando lo stemma di famiglia pi\u00f9 antico, si rileva che i colori primari sono l'azzurro e l'argento, caratteristici dei vassalli e dei funzionari dei Franchi incaricati del governo di determinate province.\nAttivi mercanti, i de Volta si erano insediati sulla calata pi\u00f9 antica (oggi calata Cattaneo) del porto vecchio (Ripa maris), immediatamente sotto l'antico castrum, all'incrocio delle due vie principali della citt\u00e0 medioevale, perpendicolari tra di loro: la Platea Longa (che dalle alture di Sarzano scendeva alla calata pi\u00f9 a ridosso del promonorio del Molo fino alla Ripa di Coltelleria affacciata sulla calata Cattaneo, o \"pons Cattaneorum\", tuttora ricordata da un'insegna stradale di fronte al bigo) e la strada maestra (probabilmente la romana via Aurelia). Questa, che dalle Mura di Malapaga attraverso via delle Grazie toccava il mercato di San Giorgio, Banchi, sfiorando l'antica sede vescovile di San Siro giungendo alla porta dei Vacca, fu successivamente prolungata fino a San Giovanni di Pr\u00e9 e alla Porta di San Tomaso. Affacciati su quest'angolo dell'approdo, \"illi de volta\" avevano i loro fondaci destinati a ospitare le merci, costruiti a forma di volta (da cui probabilmente il cognome originario), a ridosso dei quali si ebbe la prima costruzione della dimora nel secolo XI. Esso presenta ancora, nella sua originale costruzione ad angolo, molti elementi medioevali (paramento bicromo, archetti pensili, affreschi, la cosiddetta \"loggia dei Pisani\", ecc.).\nLa presenza Cattaneo \u00e8 documentata anticamente anche nella citt\u00e0 di Brugnato, nel levante ligure, ove questa famiglia si trova nomata nell'antico Registro dei Censi della mensa vescovile (nullius dioecesis), ove alcuni membri della famiglia quali canonici-curati ebbero l'investitura di vicari generali: Guglielmo Cattaneo del vescovo Filippo Sauli dal 1513; del cardinale Gerolamo Grimaldi dal 1521 al 1535 e, allo stato attuale, nulla sappiamo se pure lo fosse del cardinale Agostino Trivulzio, vescovo amministratore della diocesi di Brugnato dal 1535 al 1548; del vescovo Antonio dei Conti di Cogorno dal 1548 al 1565 e, Giacomo Biagio Cattaneo fu vicario generale dal 1571 al 1579, egli pure, del vescovo di Brugnato Antonio Paglietino.\nNella citt\u00e0 di Sarzana, un'epigrafe a bassorilievo in marmo del XV secolo, in parte sbrecciata, affissa sul mastio di sinistra del castello di Sarzanello, a cui si accede mediante apposito revellino di ingresso; in effigie \u00e8 intuibile il cavallo con S. Giorgio nell'atto di uccidere il drago e, a sinistra, una giovane donna con il braccio destro piegato in alto, la mano chiusa con il dito indice sollevato, ove, a frammenti, pare ricomposti, in parte \u00e8 possibile leggerne in epigrafe latina la data, le funzioni e il nome del governatore genovese della citt\u00e0 di Sarzana e castellano Cristofaro Cataneo. Sul lato destro \u00e8 raffigurato un elmo con scudo su cui sono effigiate cinque cime o vertici e, ai lati e al centro, soprastanti tre stelle a otto punte. \nIn internet alla voce castello di Sarzanello, nella galleria fotografica nei due siti TripAdvisor e Trame di Lunigiana, oltre a quello di Piero Angela per la Rai, \u00e8 possibile scorgere questa targa marmorea, anche se parzialmente coperta da erbe infestanti, affissa al sottostante cornicione marcapiano del torrione di sud-ovest (sul ponte che scavalca il fossato, in ingresso, visibile a sinistra).\nSempre quali persone legate a Sarzana, occorre citare il missionario gesuita Lazzaro Cattaneo (Sarzana, 1560 - Hangzhou, Cina, 19 gennaio 1640) il quale, in collaborazione con Padre Matteo Ricci, contribu\u00ec alla compilazione del dizionario della lingua cinese e, primi, a introdurre la cultura occidentale e far conoscere agli occidentali la cultura cinese.\n L'abate, Angelo Cattaneo (1792-1808), successore del vescovo di Brugnato Francesco Maria Gentile 1773-1791, fu alla guida dell'antica abbazia S. Maria Assunta della Corte dell'Accola. Questa era gi\u00e0 nota come la corte dell'Accola alla quale, in antico, venivano confermati privilegi, esenzioni, autonomie, mediante diplomi dell'imperatore Carlo III il Grosso nell'881 che confermavano i precedenti diplomi dei re Longobardi e dell'imperatore Carlo Magno. Francesco Maria Pinello 1660-1666, figlio del fondatore del beneficio abbaziale, il patrizio genovese Agostino Pinello, fu abate in detta Corte dell'Accola. L'abate Giuseppe Antonio Imperiale 1669-1748, rimase coinvolto e ucciso l'11 giugno del 1748 nei fatti d'arme delle truppe del gen. Clerici comandante un distaccamento di soldati che, dipartitisi dal feudo imperiale di Suvero, venivano ad occupare la citt\u00e0 di Brugnato e Borghetto Vara, luoghi senza difesa, ma da cui furono cacciati dalla spontanea sollevazione popolare, per cui dovettero fuggire con numerose perdite. Ci\u00f2 accadde negli avvenimenti della guerra di Successione Austriaca 1740-1748 18 ottobre, pace di Aquisgrana. Episodio che, seppure meno noto, si lega agli stessi frangenti storici della sollevazione di Genova con G.B. Perasso detto il Balilla.\nAlbergo Cattaneo.\nCon la riforma dell'istituzione del 1528 degli alberghi in Genova, i Cattaneo andarono a formare il XXII albergo cittadino. Ad esso vennero ascritte, oltre a quelle che gi\u00e0 ne facevano parte, numerose altre famiglie.\nDi seguito le famiglie che erano ascritte all'albergo Cattaneo:\nPersonaggi storici.\nEdoardo Cattaneo.\nPer la posizione strategica, dominante l'alta valle tiberina del Tevere Umbro, nella \"Wald\", \"Selva\", dai territori avuti in deduzione dall'imperatore Ottone II di Sassonia, nel 975 il conte germanico Edoardo Cattaneo fond\u00f2 un castello, l'oppidum \"Gualdum Captaneorum\" alle propaggini dei monti Martani del ducato di Spoleto. Oggi detto paese di Gualdo Cattaneo.\nDamiano Cattaneo.\nDamiano Cattaneo, figlio di Leonardo, spos\u00f2 in prime nozze Eliana Zaccaria di Emanuele dei principi di Acaja e Scio, assumendo il titolo di principe di Negroponte. Questo ramo, in epoche successive, intrecci\u00f2 parentela con le famiglie Giustiniani, perdendo con il tempo il nome di famiglia e assumendo quello di Negroponte.\nOria de Volta.\nIntorno all'anno 1000 una figlia di Corrado, Oria (od Orietta) \u2013 secondo una versione gi\u00e0 vedova - and\u00f2 sposa ad Arduino conte di Narbona, che, venuto a Genova forse a seguito della prolungata invasione del narbonense da parte dei saraceni o dei normanni, caduto malato, fu ospitato nella dimora di Corrado ed amorevolmente assistito dalla bella Orietta. I loro quattro figli furono popolarmente chiamati i figIi \"d'Oria\"; da qui l'origine dell'illustre famiglia Doria.\nAdelaide Margherita Cattaneo.\nDai giornali La Nazione e Il Tirreno del 16-4-1999 che riportano quanto segue: \"Lutto a S. Giuseppe di via Della Robbia in Prato. \u00c8 scomparsa la suora della musica che per trentanni ha insegnato pianoforte ai giovani allievi dell'istituto, alcuni dei quali diventati affermati musicisti e professori di conservatorio, quali i fratelli Paolo e Filippo Conti... \u00c8 spirata serenamente dopo una vita spesa per i bisognosi e che, ottantatreenne, quasi non pi\u00f9 vedente, ancora suonava a memoria e teneva audizioni coadiuvata appunto da suoi ex allievi, nel frattempo divenuti stimati professionisti, compositori. Cos\u00ec amici e conoscenti ricordano Suor Chiara Eletta dell'Eucaristia delle suore Carmelitane\". Unanime cordoglio della popolazione di Prato di genitori, allievi e bambini che hanno partecipato in folla, commossi e piangenti alla mesta cerimonia funebre. Le sue ceneri riposano nel mausoleo delle suore Carmelitane in Campi Bisenzio. Un cenotafio ne ricorda l'origine nella cappella di famiglia Cattaneo della citt\u00e0 di Brugnato e la memoria con le ultime sue parole \"Misericordia Domine In Aeterno Cantabo\" 1910-1999.\nLa famiglia ne custodisce e conserva scritti, saggi e composizioni quali la dedica musicale alla preghiera di S. Bernardo alla S.Vergine nel canto XXXIII del Paradiso della Divina Commedia di Dante, la Tempesta, etc.\nSimonetta Cattaneo Vespucci.\nQuando nell'aprile del 1469 - Simonetta Cattaneo, accompagnata dai genitori Gaspare Cattaneo Della Volta e Catocchia Spinola - va incontro al giovanissimo sposo Marco Vespucci nella chiesa gentilizia di San Torpete la bella Simonetta ha appena sedici anni. Vi assiste il Doge Piero II Fregoso e tutta l'aristocrazia della citt\u00e0.\nUna versione pi\u00f9 accreditata ritiene che Simonetta, forse nata a Genova, accompagn\u00f2 giovinetta i genitori in esilio nella villa che la famiglia Cattaneo possedeva a Fezzano di Portovenere. La madre Catocchia Spinola avendo sposato in prime nozze il doge Battista I Campofregoso (1380-1442), da cui aveva avuto la figlia Battistina andata sposa al duca di Piombino Jacopo III Appiano, ed essendo il figlio Piero Campofregoso doge dal 1450 al 1458 incapace di dominare le fazioni locali, prese accordi diretti con il re di Francia Carlo VII (il re che Giovanna D'Arco aveva fatto consacrare a Reims); e Gaspare Cattaneo essendo collaterale al Campofregoso, pur non consenziente ne colpevole delle scelte politiche di Piero, dovette riparare a Fezzano di Portovenere. Per parentela di Battistina, sorellastra di Simonetta, furono ospitati dall'Appiani a Piombino ove Piero Vespucci, padre di Marco, era spesso ospite per ragioni di affari.\nIl giovane sposo Marco(cugino di Amerigo) era da poco stato inviato dal padre Piero a Genova per studiare i sapienti ordinamenti del Banco di San Giorgio, di cui \u00e8 procuratore appunto Gaspare Cattaneo, che nel 1464 era stato testimonio della dedizione di Genova a Francesco Sforza duca di Milano. Accolto dai Cattaneo, si era innamorato perdutamente di Simonetta, e il matrimonio era stato una logica conseguenza visto l'interesse dei Cattaneo a legarsi con una potente famiglia di banchieri fiorentini, intimi dei Medici. La recente caduta di Costantinopoli e la perdita delle colonie orientali aveva particolarmente colpito la famiglia Cattaneo.\nL'arrivo degli sposi a Firenze coincide con l'assunzione di Lorenzo il Magnifico a capo della Repubblica. Attorno a lui rotea in magnificenza tutta Firenze. Sono i due fratelli Lorenzo e Giuliano che accolgono gli sposi nel palazzo di via Larga e in suo onore organizzano una sontuosa festa nella villa di Careggi. Si susseguono brevi anni di feste e ricevimenti in una vita sontuosa di cui la corte medicea \u00e8 il centro. L'apice si raggiunge con il \"Torneo di Giuliano\" in piazza Santa Croce. Simonetta \u00e8 la trionfatrice e viene proclamata \"regina del torneo\". La sua straordinaria bellezza e la sua grazia hanno ormai conquistato tutti, in primis Giuliano. Agnolo Poliziano le dedica uno splendido poemetto di milleduecento versi, il Pulci alcuni leziosi sonetti e anche il Magnifico la celebra nelle sue \"Selve d'Amore\".\nMa sar\u00e0 la pittura a lasciarci numerosi e splendidi testimonianze di questa fanciulla che rimane considerata la pi\u00f9 bella donna del Rinascimento. Di lei vi \u00e8 un ritratto del Botticelli alla Galleria Pitti e un altro di Piero di Cosimo a Chantilly nella Galleria del Duca d'Aumale. Ma soprattutto parlano della sua bellezza i celebri quadri di Sandro Botticelli del quale tutta l'opera fu ispirata da Simonetta anche dopo morta. La \"Nascita di Venere\", la \"Primavera\" e \"il Sogno di Giuliano\" che il Poliziano aveva suggerito a Botticelli.\nNel 1475 Simonetta Cattaneo, la povera \"Regina di Bellezza\" della Giostra, muore in poche settimane di tubercolosi.\nNon bisogna pensare che tutto quello che \u00e8 appartenuto al Rinascimento sia avvolto da una nuvola poetica di dolci amori e cortesi tenzoni. Recenti studi non escludono che ci possa essere stato l'intervento del veleno. Il movente: la gelosia. Infatti poco dopo la morte di Simonetta, Marco e suo padre Piero complotteranno contro i Medici, divenendone acerrimi nemici. Un quadro, in particolare, esprime bene l'atmosfera che si doveva respirare in quei frangenti, quando i Medici, potentissimi, ancora beneficiavano i due. Si tratta del ritratto del Botticelli, una specie di fotografia \"ante litteram\": \"la IV tavola della serie La novella di Ser Nastagio degli Onesti. Il Banchetto nuziale\", Museo del Prado (Madrid), in cui si vedono, secondo le severe costumanze dell'epoca, appunto i due sessi rigidamente divisi nei convivi e fronteggianti alla vista: le dame sedute a sinistra e i cavalieri a destra. Ora, l'unico uomo seduto dalla parte delle dame, Marco Vespucci, al quarto posto a sinistra, palesemente proteso di fronte alla sua sposa Simonetta, in evidente segno di spregio o disappunto nel volere coprire la vista della sua bella sposa, volgendo le spalle a Lorenzo De' Medici, seduto dall'altra parte, a destra, al corrispondente quarto posto, unitamente a tutti i cavalieri seduti appunto a destra. Se non \u00e8 un ritratto psicologico dell'atmosfera di evidente tensione fra i fiorentini Vespucci Marco e il signore Lorenzo De Medici! Qui il pittore ha catturato la suggestione del momento di quel che voleva rappresentare: lo stato d'animo dei due uomini rivali d'amore.\nComunque Simonetta non fu solo la musa ispiratrice della cultura neoplatonica dei sofisticati circoli intellettuali e artistici rinascimentali in Firenze, immortalata nei celebri quadri della \"nascita di Venere\" e della \"Primavera\", in cui la generalit\u00e0 del pubblico identifica unicamente Simonetta. Il suo sembiante serv\u00ec anche a trascendente tema religioso come modello dei numerosi ritratti nei tondi delle celebri Madonne con Bambino.\nUn ottimo spunto filologico di studio e riflessione \u00e8 il bel saggio della prof. Rachele Farina nel suo \"Simonetta. Una donna alla corte dei Medici\" edito per i tipi della editrice Bollati Boringhieri.\nFra i tanti studi filologici e iconografici, un altro ottimo lavoro su Simonetta \u00e8 quello di John Graham di Arlington, Virginia, USA, composto negli anni 1969-70 per il conseguimento del Master's Degree alla Facolt\u00e0 di Scienze Umane dell'Universit\u00e0 della Florida. Impegno d'approfondimento che dovette sospendere per trasferimento del relatore e per sopraggiunti impegni professionali dell'autore.\nTrascorsi alcuni anni come Attach\u00e9 all'Ambasciata Americana a Roma e infine trasferito alla Societ\u00e0 Internazionale Ricerche Marine, SpA (SACLANT ASW Research Centre) di La Spezia.\nDurante il suo soggiorno in Italia svilupp\u00f2 un fortissimo interesse su Portovenere e sull'arte italiana in specie quella del Rinascimento.\nQuesto lavoro \u00e8 stato tradotto nel 1983 dalla spezzina Chiara Bodrato.\nEgli prende in esame l'opera pittorica del Botticelli riguardo alla Simonetta e si addentra nella interpretazione dell'ambientazione paesistica dei celebri quadri, in specie per quanta riguarda quello di Piero di Cosimo nel suo Simonetta Ianuensi Vespucci al Mus\u00e9\u00e8 Cond\u00e9 di Chantilly, Francia (identit\u00e0 della Simonetta confutata per ragioni anagrafiche dallo storico dell'arte Horne). Al Graham, nello sfondo del quadro, pare di riconoscere la torre campanaria di S. Lorenzo e il borgo di Portovenere visti da destra e dall'alto e, anche sulla base delle Stanze 49-51-53 del Poliziano in cui Simonetta dice: \u00abMia natal patria \u00e8 nella aspra Liguria/ Sopr'una costa alla riva marittima/ Ove fuor di gran massi indarno gemere/ Si sente il fer Nettuno e irato fremere/..Ma perch'io in tutto il gran desir t'adempi/ E 'l dubbio tolga che tua mente rompe,/ Maraviglia di mie bellezze tenere/ Non prender gi\u00e0, ch'io nacqui in grembo a Venere\u00bb, ecc., ne ricostruisce l'eidotipo (tavola 4).\n\"Sandro Botticelli e la Rinascita di Simonetta Vespucci\" di John Graham. Legatoria Tecnostampa di L.Romano -Sp-.\nPietro Cattaneo.\nOccorre ricordare la figura del frate Pietro Cattani gi\u00e0 giurista canonico di S. Rufino in Assisi. Originario d'Assisi che primo, assieme Bernardo di Quintavalle e Egidio, nel 1209 segu\u00ec il poverello di Assisi San Francesco, nella sua predicazione evangelica facendo generosa elargizione dei propri beni ai poveri, era stimolo all'avaro prete Silvestro a imitarne l'esempio: \u00abAndate e predicate [...] non tenete oro, n\u00e9 argento...non sacca da viaggio, n\u00e9 due vesti, n\u00e9 scarpe, n\u00e9 bastone...\u00bb; \u00abPoich\u00e9 Si \u00e8: Donando che si riceve/ Perdonando, che si \u00e8 perdonati/ Morendo che si resuscita a vita eterna.\u00bb Sempre nel 1209, Pietro Cattanio con Francesco, unitamente al dodicesimo compagno, Angelo Manfredi, si rec\u00f2 dal papa Innocenzo III per presentare la regola dell'Ordo Fratrum Minorum, la quale fu accettata verbalmente dal pontefice. Ancora, nel 1219, Pietro fu compagno di Francesco nella missione in oriente dal sultano Al-MaliK el Kamil, nipote del Saladino. In vita Pietro ebbe numerose levitazioni, prodigi al punto che, pure scomparso da tempo, i pellegrini ne seguivano e zelavano la memoria con canti e orazioni, chiedendo a Pietro Cattanio grazie e guarigioni. Tutto ci\u00f2 disturbava la preghiera nel cenobio dei frati minori. Quindi S. Francesco, su indicazione dei frati, dovette intervenire e pregare l'anima di fratel Pietro affinch\u00e9 cos\u00ec, come in vita, si riducesse alla ubbidienza della regola imposta e cessasse di compiere miracoli. E cos\u00ec avvenne. Pietro resse l'Ordo Fratrum Minorum come vicario dal 1214 all'autunno del 1220 quando, ad Assisi, il 10 marzo 1221, si spense nel bacio del Signore. Pietro Cattanio \u00e8 sepolto all'esterno del lato destro, sud della Porziuncola. L'epigrafe, ancora leggibile, che ne riporta il nome e la data, rappresenta il documento pi\u00f9 antico dell'Ordine.\nGiuseppe Cattaneo della Volta.\nMarchese, Senatore del Regno d'Italia fu dichiarato decaduto dall'Alta corte di giustizia per le sanzioni contro il fascismo, in quanto tra i \"Senatori ritenuti responsabili di aver mantenuto il fascismo e resa possibile la guerra sia coi loro voti, sia con azioni individuali, tra cui la propaganda esercitata fuori e dentro il Senato\".\nMaurizio Cattaneo.\nAmmiraglio e podest\u00e0 di Scio. Con tre galee Maurizio Cattaneo forz\u00f2 il blocco navale di Costantinopoli del 1453 effettuato dai duecentomila armigeri turchi di Maometto II che avevano disposto centoventi navi e potenti artiglierie all'assedio della capitale Costantinopoli. Il suo intervento aiut\u00f2 con viveri e soldati la popolazione dei quartieri di Pera e Galata che, in forte inferiorit\u00e0 numerica rispetto ai giannizzeri turchi, con il sacrificio degli ottomila genovesi, resistette strenuamente. La Porta d'Oro fu l'ultima a capitolare.\nLazzaro Cattaneo.\nMissionario gesuita che, in collaborazione col padre Matteo Ricci, compil\u00f2 il primo dizionario della lingua cinese e fece conoscere in occidente gli studi sinologi della cultura dell'impero celeste. Sarzana 1560 - Hangzhou, Cina 16 gennaio 1640.\nRaffaele Cattaneo.\nSostenitore e azionista di Cristoforo Colombo con il quale, egli stesso, si imbarc\u00f2 nella terza spedizione marittima alla scoperta delle Americhe.\nDanese Cattaneo.\nPoeta, scultore e architetto. Nasce a Carrara nel 1512 da Michele Cattaneo e Gentile Degli Alberti. Si trasferisce giovanissimo a Roma, da l\u00ec a Venezia dove, ben presto, entra a far parte dei circoli intellettuali, artistico_letterari. Conosce, fra gli altri, il Vasari che aiuta nella compilazione del catalogo del celebre: Vite e opere dei grandi maestri. Sansovino, Tiziano Vecellio, Sanmicheli, Manuzio, Pietro Aretino, Bernardo Tasso, padre del Torquato, etc, faranno parte delle sue personali conoscenze nei cenacoli artistico_letterari, in particolare del giovinetto Torquato Tasso del quale intuisce il genio e che, fra le varie vicissitudini, incoraggia, sostiene, invitandolo alla composizione e stesura della Gerusalemme Liberata. Oltre la sua opera scultorea, quale il monumento a Giano II Fregoso, gi\u00e0 doge di Genova e poi capitano generale dell'armata da terra veneziana, in S.Anastasia a Verona, del cardinal Pietro Bembo e Alessandro Contarini a Padova, del doge Loredan a Venezia, Danese Cattaneo, in collaborazione allo Jacopo Sansovino, realizzer\u00e0 pure la loggetta del campanile di S.Marco, etc. Si divider\u00e0 spesso fr\u00e0 Padova e Venezia dove lascia copiosa produzione artistica e letterario_poetica: Amor di Marfisa dei codici Chigiani, Peregrinaggio di Rinaldo, in lode di Cosimo primo de' Medici, la Vittoria Navale di Lepanto, Teseide, il tempio della divina signoradonna Geronima Colonna D'Aragona, etc. Il Cattaneo fu nominato membro dell'Accademia del disegno.\nPer la vastit\u00e0 della sua fama, nel 1559 Danese Cattaneo, invitato dal marchese Alberico Cybo Malaspina, torner\u00e0 nella natia Carrara. Il marchese Cybo lo esorter\u00e0 a riprendere l'opera letteraria Amor di Marfisa, opera interrotta a causa della scomparsa dell'Imperatore Carlo V nel 1558. \nDanese Cattaneo muore a Padova il 27 novembre del 1572.\nLe colonie in oriente e la caduta di Costantinopoli.\nNel 1261 l'Imperatore di Costantinopoli Michele Paleologo (troppo impegnato nei Balcani per provvedere alla difesa dell'Asia Minore), avendo riconquistato e consolidato con l'aiuto dei genovesi (in particolare di Francesco Gattilusio) il possesso della capitale d'Oriente (gi\u00e0 occupata dai latini nella quarta crociata) con l'editto di Ninfeo concesse in feudo ai genovesi (Benedetto e Manuele Zaccaria) luoghi e le isole che avessero riconquistato, come basi d'operazione contro i veneziani dell'Egeo.\nLa minaccia tuttavia verr\u00e0 dai turchi che alla fine del secolo occupano tutto il retroterra. Ai genovesi rimane una striscia di terra lungo il mare che gli Zaccaria difesero strenuamente. Alla fine gli occupanti si raccolsero intorno a Focea e alle allumiere tre o quattro leghe pi\u00f9 all'interno dove sorse una Nuova Focea presidiata da un castello. Alla costruzione di esso si offr\u00ec la stessa popolazione greca tormentata dalle spietate e feroci razzie dei turchi. Ancora dopo molti anni Andrea Cattaneo Della Volta, genero di Benedetto Zaccaria, teneva saldamente in pugno la fortezza con soli 52 cavalieri e 400 fanti.\nI Della Volta (che da pi\u00f9 di un secolo avevano relazioni d'affari con l'Imperatore d'Oriente), tramite il legame con il grande capitano e mercante Benedetto Zaccaria, si resero padroni di Focea, nel golfo di Smirne. Andrea (gi\u00e0 signore del Pireo) e il fratello Giacomo vi trovarono immensi giacimenti di allume. Questo minerale era allora indispensabile per il trattamento dei tessuti - primaria attivit\u00e0 manifatturiera nei paesi del Mediterraneo, del Nord e nei paesi arabi - in quanto veniva usato come mordente, cio\u00e8 per fissare i coloranti ai tessuti. Essi vi costruirono fortificazioni e gli dettero il nome di Focea Nuova. Il monopolio dell'allume procur\u00f2 loro ingenti guadagni.\nFocea, a differenza di quasi tutte le colonie genovesi d'allora, non vive del commercio di transito che \u00e8 insignificante, ma dalla produzione delle miniere che nella prima met\u00e0 del Trecento un manuale di pratica commerciale valuta a circa 14\u00a0000 \u201ccantarti\u201d all'anno (press'a poco 750 tonnellate) valutabili in 65\u00a0000 lire pari a un milione e duecentomila lire del 1927. Un'altra fonte stima il reddito al tempo del dominio dei Cattaneo in 120\u00a0000 iperperi, ragguagliabili a 80\u00a0000 lire genovine.\nNel 1346 moriva Andrea Cattaneo II (il cognome era mutato nel 1309 con l'aggiunta delle insegne Paleologo anche nello stemma), principe delle due Focee e che aveva sposato la sorella di Andronico II successore di Michele, aggiungendo pi\u00f9 tardi alla sua arma l'insegna dell'Imperatore. Nel [1369] il figlio Domenico arm\u00f2 con i Cavalieri di Rodi una flotta contro l'imperatore-zio, impadronendosi di Lesbo. Dopo un anno di battaglie, con la pace l'imperatore rinconferm\u00f2 ai Cattaneo i loro vecchi diritti.\nIl figlio di Domenico, Francesco, detto Gattilusio, nel 1355 rimise sul trono l'Imperatore che, in ricompensa, gli diede la propria sorella in moglie e il principato di Mitilene. Egli diede origine alla rinomata dinastia dei Gattilusio di Lesbo. Pi\u00f9 tardi una pronipote di nome Maria spos\u00f2 Domenico Cattaneo portandogli il diritto di principato della Focea. Da questo Domenico discendono i Cattaneo di Anversa, quelli che commissionarono i primi Van Dyck, nonch\u00e9 quelli che si trasferirono a Napoli.\nI discendenti di Francesco continuarono sempre a stringere parentele con i Paleologi e con gli Imperatori di Trebisonda.\nI Della Volta ebbero anche signorie nelle isole di Scio (o Chio) e di Negroponte (Eubea).\nChio era stata governata dalla potente famiglia genovese degli Zaccaria dal 1304 al 1329, avuta come dote della sorella dell'Imperatore di Bisanzio che aveva sposato Benedetto Zaccaria. Poi Damiano Cattaneo figlio di Leonardo e di una Salvago spos\u00f2 in prime nozze Eliana Zaccaria di Emanuele dei Principi di Scio e di Acaja. Si form\u00f2 quindi un ramo Cattaneo-Zaccaria che eredit\u00f2 Chio e che inoltre assunse il titolo di Principi di Negroponte.\nQuesto ramo in epoche successive intrecci\u00f2 numerose parentele con le famiglie Giustiniani, perdendo piano piano il loro nome di famiglia e sostituendolo con il titolo di Negroponte.\nNel 1453 si verific\u00f2 l'avvenimento che, paventato da tempo, avrebbe definitivamente chiuso il fausto periodo delle colonie in oriente. L'imperatore Costantino Paleologo, come i suoi predecessori aveva invano sollecitato aiuti delle potenze occidentali per arginare il pericolo che i turchi cercassero di impossessarsi della capitale d'oriente e di quello che rimaneva dell'impero cristiano. La capitale contava centomila abitanti ma solo quattromila si resero disponibili per la difesa della patria. Maometto II aveva approntato un esercito di duecentomila uomini, centoventi legni e potenti armi da guerra. La difesa della citt\u00e0 fu affidata a Giovanni Giustiniani Longo, che cerc\u00f2 al meglio di guarnire le tredici miglia di mura della citt\u00e0. Con lo stratagemma suggerito al sultano da un traditore veneziano (trasporto delle navi via terra) la flotta turca riusc\u00ec a penetrare nel golfo assediando la citt\u00e0 anche da quella parte.\nPoco prima Maurizio Cattaneo podest\u00e0 di Scio aveva armato tre galere ed era accorso in aiuto alla citt\u00e0 riuscendo brillantemente a passare attraverso la flotta turca schiera all'esterno del golfo.\nI genovesi di Pera e di Galata, nonostante le promesse di Maometto perch\u00e9 rimanessero neutrali, accorsero alla disperata difesa della capitale. Il 29 maggio i mussulmani sferrarono l'attacco decisivo. Il Longo fu ferito gravemente e cerc\u00f2 rifugio a Pera. La Porta d'Oro, difesa da Maurizio Cattaneo, fu l'ultima a capitolare. Ottomila genovesi si sacrificarono alla difesa dell'ultimo bastione della cristianit\u00e0. Maurizio Cattaneo fu catturato insieme a molti altri, ma non venne riconosciuto. Pagato un riscatto, ottenne la libert\u00e0 riparando a Pera.\nA poco a poco tutte le colonie genovesi in oriente caddero in mano turca. Caffa, l'importantissima colonia nell'estremo settentrione del Mar Nero, cadde nel 1475. Ai genovesi rest\u00f2 solo Chio fino al 1566.\nI Cattaneo a Napoli.\nFilippo II, nonostante i massicci arrivi di metalli preziosi dalle Americhe, si trov\u00f2 in gravi difficolt\u00e0 finanziarie per le guerre nei Paesi Bassi (1566), con l'Inghilterra (1587) per la difesa del Mediterraneo dai turchi e per l'impegno militare in Francia a fianco della Lega Cattolica.\nDivenne inevitabile il ricorso ai banchieri genovesi, che, resi accorti dal recente tracollo dei Fugger, cercarono di salvaguardare i loro \"asientos\" (contratti di prestito a breve termine) con spietati accorgimenti finanziari. Quando nel 1575 il governo spagnolo dichiar\u00f2 nulli tutti gli \"asientos\" stipulati negli ultimi quindici anni, i genovesi risposero sospendendo gli invii di denaro per pagare i soldati spagnoli impegnati nelle Fiandre. Rimasti senza paga i soldati spagnoli si ammutinarono e misero a sacco Anversa (1576). Filippo dovette arrendersi e in cambio degli asientos scaduti diede gli juros (titoli del debito pubblico) che i genovesi immediatamente girarono ai loro depositanti. Ma soprattutto Filippo, per ottenere nuovi finanziamenti, dovette cedere ai genovesi l'appalto di alcune imposte castigliane, lasciandone loro la riscossione. A questa bancarotta spagnola ne seguirono altre quattro. Nel 1627 la Spagna non aveva pi\u00f9 imposte da dare in pegno. A un certo momento la maggior parte dei feudi dell'Italia meridionale era in mano ai genovesi. \nFra gli altri feudi, Montescaglioso dopo il dominio bizantino e normanno della citt\u00e0 con il Guiscardo e suo nipote Roberto, in ordine di tempo pass\u00f2 ai Sanseverino, in seguito a Manfredi che lo ebbe in dono dall'imperatore Federico II, quindi agli Orsini, infine ai Grillo-Cattaneo. Questi ultimi feudatari trasformarono il castello in palazzo marchionale ove ne fecero stabile dimora. Oggi Montescaglioso conta diecimila abitanti ed \u00e8 insignito del titolo di citt\u00e0 e della denominazione di \"Gioiello d'Italia\". Il sei agosto di ogni anno si celebra la rappresentazione storica della sfilata nobiliare \"Corteo del Borbone\".\nCome altre famiglie genovesi (D'Oria, Imperiale, Serra e Grimaldi), i Cattaneo, trovandosi in situazione delicata, dovettero mandare un loro membro a Napoli (e anche a Madrid) per tutelare i loro interessi di esattori.\nNel 1643 il trentenne Baldassarre Cattaneo (figlio di Giovanni Battista e di Maria Maddalena Grimaldi, fu Francesco) da Napoli cur\u00f2 l'appalto delle imposte di alcune province del meridione e complet\u00f2 l'acquisto del feudo di San Nicandro. Muore nel 1649 lasciando erede suo fratello primogenito Domenico (Napoli, 1613 - Napoli, 1676) senatore e governatore di Genova, che ottiene la cittadinanza napoletana nel 1665, richiesta nel 1648, nel Regno di Napoli aveva acquistato il feudo di Casalnuovo e un casale a Barra. Domenico nel 1650 venne insignito del titolo di Principe di San Nicandro e successivamente di altri numerosi titoli. Il suo ramo fu decorato di pi\u00f9 ordini cavallereschi tra i quali quello del Toson d'Oro da Carlo d'Asburgo e del Supremo Ordine di San Gennaro da Carlo di Borbone. Baldassarre (1660-1739), figlio di Domenico e di Vittoria Spinola, fu Napoleone, ottenne nel 1709 il Grandato di Spagna di prima classe e pi\u00f9 tardi l'ufficio di Gran Siniscalco del Regno.\nTra l'altro porta il predicato di Signori di Flessia, Flix in Spagna che era un possesso dei Della Volta fin dal 1171, dopo la conquista di Almeria e di Tortosa da parte della flotta genovese, che ebbe il merito di spezzare la supremazia marittima degli arabi nel Mediterraneo. Da allora i genovesi ne divennero per molto tempo gli incontrastati dominatori, ottenendo in forza di questo rispetto e richiesta d'aiuto da parte di tutti gli stati europei. Tra i comandanti di quell'impresa vi era stato Ingo della Volta, gi\u00e0 pi\u00f9 volte ricordato.\nI Cattaneo ed Antoon van Dyck.\nNel palazzo Cattaneo in San Torpete ebbe sede fin dagli inizi la curia dei de Volta, poi Cattaneo. Esso ha nei primi tre piani grandi saloni con volte e pareti pregevolmente decorati: nell'atrio di ingresso esiste un soffitto con affreschi figurativi di Lazzaro Tavarone, mentre gli affreschi seicenteschi del soffitto di una sala del piano nobile sono dovuti al bolognese Giacomo Antonio Boni (1688-1766). Al Boni e alla sua bottega erano state anche commissionate le decorazioni interne della villa Cattaneo in val Polcevera, ora in corso Perrone, detta \"dell'Olmo\", splendida sede dell'Archivio Storico Ansaldo.\nTale sala fu realizzata da Alessandro Cattaneo per ospitare i ritratti di cinque antenati materni della moglie Elena Grimaldi Ceb\u00e0 (nipote di quella Elena Grimaldi Cavalleroni - sposa del Marchese Giacomo Cattaneo (1593-1640) - di cui \u00e8 celebre il ritratto col servo moro che regge il grande parasole - anch'esso in piazza Cattaneo) eseguiti dal Van Dyck.\nDi Gio. Filippo Cattaneo - fratello maggiore del citato Giacomo - si ha notizia della presenza ad Anversa come console della Repubblica nel 1583. Suo padre Isnardo gi\u00e0 dal 1562 vi gestiva una compagnia per il commercio dei tessuti, riconfermando quello spirito imprenditoriale che la sua famiglia esprimeva gi\u00e0 da oltre cinque secoli. Anche i discendenti di un altro ramo Cattaneo risultano battezzati in Anversa. Gi\u00e0 nella met\u00e0 del Seicento essi risultano strettamente imparentati con le pi\u00f9 potenti famiglie fiamminghe. Nella seconda met\u00e0 del '600 Giovanni Battista Cattaneo, sposato con Anne Marie Adrienne de Hennin di Corionville, mor\u00ec ad Anversa e fu sepolto nella cappella di Notre-Dame della cattedrale di questa citt\u00e0. Poich\u00e9 il giovane Van Dyck nel suo primo e artisticamente pi\u00f9 felice soggiorno genovese realizz\u00f2 diversi ritratti dei familiari di Gio. Filippo restati a Genova, fa considerare per certo che per la sua venuta a Genova sia da ringraziare soprattutto il patrocinio di quei Cattaneo ormai semi-fiamminghi.\nIl ruolo dei genovesi in Anversa era fondamentale per Filippo II, non solo perch\u00e9 ormai essi erano gli esclusivi finanziatori del re di Spagna, ma anche perch\u00e9 erano i soli in grado di far pervenire nei Paesi Bassi all'esercito del Duca d'Alba i carichi di monete necessari per pagare il soldo alle truppe. Nel Cinquecento un Cattaneo fu fondatore ad Anversa della pi\u00f9 antica associazione culturale oggi esistente in Belgio. Gi\u00e0 alla fine del Trecento (1396-'99) i Cattaneo con gli Spinola eressero a Bruges (allora il principale centro commerciale delle Fiandre) un palazzo tuttora esistente, la Saailhalle, destinato a rappresentanza commerciale dei genovesi.\nNiccol\u00f2 (1676-1746), figlio di Alessandro, eredit\u00f2 dal prozio materno Gio.Giacomo Cattaneo altri tre ritratti del Van Dyck, nel 1702 remuner\u00f2 Domenico Piola per cinque Van Dyck, e nel 1708 si rese acquirente di un ulteriore Van Dyck. \u00c8 curioso poi notare che nel 1808 suo nipote P.Giuseppe acquist\u00f2 un palazzo Lomellini in via Bensa contenente sei dipinti attribuiti a Van Dyck.\nNel 1906 moriva nel suo palazzo di via Balbi 2 Giuseppe Cattaneo Della Volta; i due figli maschi Giovanni Battista e Giulio gli erano premorti, e le rispettive vedove, che dovevano badare a una prole numerosa, nonostante gli ingenti patrimoni non avevano adeguate disponibilit\u00e0 liquide. Nel 1907, cedendo alle pressanti insistenze del cognato conte Carlo dal Verme, vendettero a mercanti italiani e stranieri otto ritratti di Van Dyck (di cui due dubbi) per 2.500.000 lire, conservandone la famiglia alcuni altri. Il prezzo pagato fu considerato astronomico per il mercato dell'epoca e la cosa suscit\u00f2 scalpore e polemiche anche all'estero. Si racconta che alcune famiglie inglesi, proprietarie di Van Dyck di una qualit\u00e0 non paragonabile a quella del primo Van Dyck genovese, onde rivalutare i loro quadri, li ribattezzassero, sostituendo al nome del loro avo quello di un membro dell'aristocrazia genovese.\nNote.\n\"Il 15 febbraio 1663 il podest\u00e0 Antonio Cattaneo e i consiglieri indirizzarono al senato di Genova la seguente supplica in difesa del canonico Giovanni Bertucci, eletto vicario capitolare dopo la morte di mons. Paggi:\u00abSerenissimi signori e padroni,\nNoi infrascritti Podest\u00e0 e Consiglieri della magnifica Comunit\u00e0 di Brugnato facciamo fede, et in parolla di verit\u00e0 attestiamo etiam con giuramento toche le S.Scritture in mano dell'infrascritto notaio et atuario di questa Corte secolare qualmente l'eletione del vicario generale capitolare di questa Chiesa Cattedrale di Brugnato seguita in la persona del sig. Giovanni Bertuzzi, canonico in detta Chiesa, non si poteva, n\u00e9 puole meglio impiegarla, havendo esso tutte le qualit\u00e0 che si ricercano dal Sacro Concilio di Trento, prima di essere egli il decano del Capitolo di non mediocre fra i canonici di questo Capitolo scienza, instrutto del modo di governare questa Diocesi per haver per spatio d'anni 22 e pi\u00f9 esercitato l'ufficio di cancelliere di questa Corte Vescovile, sempre con ogni sodisfatione dei vescovi e altri, e finalmente dotato di buoni costumi, e qualit\u00e0, e perch\u00e9 habbiamo inteso che un tal signor Canonico Giovanni Francesco Vassalo d'Oneglia, e prete Domenico Andrea Piuma genovese solamente canonico titolare, e che non risiede in questa Chiesa si siino oposti contro ogni ragione alla di lui elletione sotto protesta di frivolissime ragioni.\nPreghiamo le Serenissime SS. VV. come nostri padri e padroni operare se far\u00e0 bisogno appresso dell'Ill.mo e Rev.mo Signor Cardinale Durazzo, o sia suo Rev.mo Signor Vicario Generale che non si levi da detto signor Canonico Bertuzzi detto ufficio di vicario non potendo, come abbiamo detto, meglio essere impiegata detta carica, perch\u00e9 il Vassali non \u00e8 sudito delle SS. VV. Serenissime e non ha le qualit\u00e0 che si trovano in detto Bertuzzi\u00bb#1# #2#."}
{"id": "679979", "revid": "36426", "url": "https://it.wikipedia.org/wiki?curid=679979", "title": "Sacrestia di Brunelleschi", "text": ""}
{"id": "679986", "revid": "640277", "url": "https://it.wikipedia.org/wiki?curid=679986", "title": "Stefania Rocca", "text": "Biografia.\nNata e cresciuta a Torino, da adulta si trasferisce a Roma per frequentare i corsi di recitazione di Beatrice Bracco e successivamente il Centro sperimentale di cinematografia. In seguito va a New York, frequentando l'Actors Studio.\nGli anni novanta.\nNel 1994 debutta nel cinema con il cortometraggio \"Effetto\", seguito nel 1995 da \"Palermo Milano - Solo andata\". Il successo arriva con la parte di \"Naima\", l'esperta di hardware di \"Nirvana\" (1997).\nNel 1998 \u00e8 protagonista del film \"Viol@\", nel quale interpreta una giovane donna che si appassiona al sesso virtuale on line, in piena era del boom di Internet: il film viene presentato al festival di Venezia e la performance di Stefania Rocca \u00e8 molto apprezzata ed ottiene un buon riscontro di pubblico. Nello stesso anno partecipa al programma televisivo \"Totem\" di Alessandro Baricco e Gabriele Vacis, in onda per due puntate (21 e 28 dicembre) su Raidue.\nNel 1999 recita una parte nel film \"Il talento di Mr. Ripley\".\nGli anni 2000.\nNel 1999 \u00e8 protagonista, insieme ad Alessia Merz e Flavia Vento, degli spot per la campagna di privatizzazione dell'Enel e nel 2000 \u00e8 nel cast di \"Pene d'amor perdute\". Nel 2002 recita nel film \"Heaven\". Il film ottiene consensi di critica e pubblico. Nel 2002 \u00e8 inoltre al fianco di Fabio Volo in \"Casomai\". La pellicola \u00e8 accolta con particolare entusiasmo da parte del pubblico. Nel 2004 recita ne \"Il cartaio\" di Dario Argento e ne \"L'amore \u00e8 eterno finch\u00e9 dura\". Nel 2005 \u00e8 nel cast de \"La bestia nel cuore\". Il film riceve diversi premi e nomination, tra cui una nomination al David di Donatello a Stefania Rocca come miglior attrice non protagonista. Nel 2006 torna infine a lavorare con Alessandro D'Alatri in \"Commediasexi\". Nel 2007 \u00e8 nel cast di \"Go Go Tales\" e tra il 2008 e il 2009 \u00e8 protagonista insieme ad Emilio Solfrizzi della serie tv \"Tutti pazzi per amore\", in cui interpreta il ruolo di Laura Del Fiore.\nGli anni 2010.\nNel 2011 \u00e8 protagonista della fiction televisiva \"Edda Ciano e il comunista\", insieme ad Alessandro Preziosi, e nel 2012 \u00e8 uno dei personaggi principali di \"Una grande famiglia\", serie televisiva di Rai 1, dove interpreta Chiara, a fianco di Stefania Sandrelli, Gianni Cavina e Alessandro Gassmann. Nel 2013 torna al cinema con la pellicola \"Il terzo tempo\" diretta da Enrico Maria Artale, e nello stesso anno torna in TV con la seconda stagione di \"Una grande famiglia\" e a fianco di Luca Zingaretti in \"Adriano Olivetti - La forza di un sogno\".\nNel 2014 prende parte al film \"Scusate se esisto!\" con Raoul Bova e Paola Cortellesi, mentre l'anno dopo la vede impegnata nella terza serie di \"Una grande famiglia\", sempre su Rai 1.\nNel 2017 interpreta Franca nella miniserie di Rai1 \"Di padre in figlia\", al fianco di Alessio Boni e Cristiana Capotondi.\nNel 2018 partecipa alla tredicesima edizione del talent show di Rai Uno \"Ballando con le stelle\".\nNella sua carriera ha ottenuto 2 candidature al David di Donatello, 2 candidature al Nastro d'argento, 1 vittoria e 2 candidature al Globo d'oro, 1 vittoria e 2 candidature al Roma Fiction Fest.\nVita privata.\nSorella di Silvia Rocca, dopo aver vissuto a Parigi, si trasferisce a Milano. Dal 2005 \u00e8 compagna dell'imprenditore Carlo Capasa da cui ha avuto due figli: Leone Ariele, nato nel 2007, e Zeno, nato nel 2009."}
{"id": "679988", "revid": "30610", "url": "https://it.wikipedia.org/wiki?curid=679988", "title": "Vereinigte B\u00fchnen Bozen", "text": "Le Vereinigte B\u00fchnen Bozen (it. \"Teatri riuniti di Bolzano\") sono l'omologo in lingua tedesca del Teatro Stabile di Bolzano e sono, come quest'ultimo, la pi\u00f9 importante istituzione teatrale dell'Alto Adige. Le Vereinigte B\u00fchnen sono nate dall'unione di quattro associazioni teatrali di Bolzano.\nStoria.\nLe Vereinigte B\u00fchnen sono nate nel 1992 dall'unione di quattro associazioni teatrali preesistenti: \"S\u00fcdtiroler Ensembletheater\", \"Initiative\", \"Kleinkunstb\u00fchne\" e \"Bozner Talferb\u00fchne\". La Citt\u00e0 di Bolzano entra per la prima volta a far parte del consiglio di amministrazione di un'associazione teatrale in lingua tedesca. Tra il 1995 e il 1999 il teatro si sviluppa con un'organizzazione professionale ospitando importanti musical, opera e pezzi teatrali. Nel 1999 il teatro trover\u00e0 una sede adeguata nel nuovo Teatro Comunale del capoluogo e dal cambio d'intendenza nel 2001 che porta un'aria di novit\u00e0 e un notevole numero di produzioni proprie e l'inizio di collaborazioni con il Teatro Stabile in lingua italiana. Il nuovo Statuto del 2003 stabilisce la funzione pubblica del teatro."}
{"id": "679989", "revid": "767487", "url": "https://it.wikipedia.org/wiki?curid=679989", "title": "Dick &amp; Jane - Operazione furto", "text": "Dick &amp; Jane - Operazione furto (\"Fun with Dick and Jane\") \u00e8 un film del 2005 diretto da Dean Parisot e interpretato da Tea Leoni e Jim Carrey. \u00c8 il remake del film \"Non rubare... se non \u00e8 strettamente necessario\" (1977), diretto da Ted Kotcheff.\nTrama.\nDick Harper e sua moglie Jane finiscono in miseria a causa del fallimento dell'imponente societ\u00e0 nella quale Dick era diventato da poco il nuovo vicepresidente. \nAllora Dick, preso dallo sconforto decide di effettuare alcune rapine al fine di ritornare alla vita che viveva prima del fallimento, salvo alla fine con il suo ultimo colpo restituire i soldi a tutti i suoi colleghi, anch'essi licenziati nel fallimento della societ\u00e0, rubandoli al vero \"ladro\", il magnate e capo dell'azienda McCallister.\nDistribuzione.\nIl film \u00e8 stato distribuito in Italia dalla Sony Pictures Home Entertainment, che ne \u00e8 stata anche casa di produzione. Usc\u00ec nelle sale statunitensi il 21 dicembre 2005 e in quelle italiane il 27 gennaio 2006.\nAccoglienza.\nIl budget del film \u00e8 stimato intorno ai 100 milioni di dollari. Gli incassi in USA hanno superato i costi di produzione di circa 10 milioni di dollari, mentre nel mondo il guadagno complessivo \u00e8 ammontato a 202 milioni.\nIn Italia la pellicola ha fruttato un incasso 4,8 milioni di euro."}
{"id": "679991", "revid": "60395", "url": "https://it.wikipedia.org/wiki?curid=679991", "title": "Craterellus cibarius", "text": ""}
{"id": "679992", "revid": "287204", "url": "https://it.wikipedia.org/wiki?curid=679992", "title": "Classe Flower", "text": ""}
{"id": "679995", "revid": "1543377", "url": "https://it.wikipedia.org/wiki?curid=679995", "title": "Mendelian Inheritance in Man", "text": "Il progetto Mendelian Inheritance in Man (dall'inglese, \"ereditariet\u00e0 mendeliana nell'uomo\"), nota anche come MIM, \u00e8 una banca dati che cataloga tutte le patologie aventi una componente genetica. Per ogni patologia la banca dati fornisce, quando possibile, un collegamento ai geni del genoma umano rilevanti nell'insorgenza della stessa.\n\"Mendelian Inheritance in Man\" \u00e8 disponibile come libro, giunto alla 12\u00aa edizione. La versione \"on-line\" della banca dati \u00e8 chiamata \"Online Mendelian Inheritance in Man\" (OMIM), accessibile attraverso il portale Entrez della National Library of Medicine statunitense.\nIl progetto \u00e8 coordinato dalla Johns Hopkins University.\nIl codice MIM.\nAd ogni malattia con una componente genetica viene assegnato un numero a sei cifre delle quali la prima classifica il criterio di ereditariet\u00e0.\nSe la prima cifra \u00e8 1 il tratto si considera autosomico dominante, se 2 autosomica recessiva, se 3 legata all'X. Se un tratto definito in questo dizionario ha un numero MIM, il numero della 12\u00aa edizione del MIM viene indicato tra parentesi quadre, con o senza l'asterisco (gli asterischi indicano che la modalit\u00e0 di trasmissione \u00e8 nota, un simbolo cancelletto (#) prima di un numero di registrazione indica che il fenotipo pu\u00f2 essere causato da mutazioni in uno dei due o in pi\u00f9 geni); per esempio, la sindrome di Pelizaeus-Merzbacher [MIM # 312.080] \u00e8 una malattia recessiva legata al cromosoma X."}
{"id": "679997", "revid": "44939", "url": "https://it.wikipedia.org/wiki?curid=679997", "title": "OMIM", "text": ""}
{"id": "679999", "revid": "3831", "url": "https://it.wikipedia.org/wiki?curid=679999", "title": "Enrico di Bolingbroke", "text": ""}
{"id": "680002", "revid": "44876", "url": "https://it.wikipedia.org/wiki?curid=680002", "title": "Campionato Interregionale 1958-1959", "text": "Il Campionato Interregionale 1958-1959 fu l'ultima edizione di quella che era la vecchia IV Serie, nome col quale la competizione era ancora chiamata su alcuni giornali, e complessivamente l'undicesimo campionato interregionale di calcio organizzato in Italia.\nPer l'ultima volta i giocatori avevano ancora lo status di \"non dilettanti\" e percepivano dei compensi a titolo di rimborso spese con o senza contratto, ma era gi\u00e0 prevista la commutazione della categoria in \"semiprofessionisti\" voluta dal Commissario Straordinario della FIGC Bruno Zauli: sostanzialmente per questo torneo non cambiava molto dato che le due classificazioni rappresentavano di principio e di fatto lo stesso concetto.\nStagione.\nAggiornamenti.\nSono state sciolte e conseguentemente radiate dalla FIGC la C.R.A.L. S.A.V.A. Porto Marghera e l'Associazione Calcio Montevecchio.\nSono state riammesse nel riunificato campionato Interregionale:\nFormula.\nIl regolamento prevedeva otto gironi da diciotto squadre, cio\u00e8 144 in totale. Le norme per le promozioni e le retrocessioni decise nella stagione precedente vennero subito sospese, perch\u00e9 Bruno Zauli decise l'ampliamento della Serie C e la promozione a tavolino di numerose societ\u00e0, mentre le retrocessioni nella nuova Prima Categoria furono demandate alla determinazione del presidente della Lega, Artemio Franchi, con piena facolt\u00e0 di procedere a ripescaggi su base finanziaria e nella salvaguardia del Meridione, anticipando di un anno la prevista trasformazione della categoria. Il noto dirigente calcistico deliber\u00f2 alfine la riammissione di sette club che, con le rimanenti squadre, avrebbero partecipato al rinnovato torneo di Serie D.\nIn questa stagione a parit\u00e0 di punteggio non era prevista alcuna discriminante: le squadre a pari punti erano classificate a pari merito: in caso di assegnazione di un titolo sportivo, sia per la promozione sia per la retrocessione, era previsto uno spareggio in campo neutro.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nMote:\nGirone H.\nClassifica finale.\nLegenda:\nRegolamento:\nNote:"}
{"id": "680003", "revid": "1305772", "url": "https://it.wikipedia.org/wiki?curid=680003", "title": "MIM", "text": ""}
{"id": "680008", "revid": "44939", "url": "https://it.wikipedia.org/wiki?curid=680008", "title": "Online Mendelian Inheritance in Man", "text": ""}
{"id": "680016", "revid": "124267483", "url": "https://it.wikipedia.org/wiki?curid=680016", "title": "Rasa di Varese", "text": "Rasa di Varese (fino al 1939 \"Rasa di Velate\") \u00e8 una frazione del comune di Varese. Viene spesso riferita al femminile, come \"la Rasa\".\nGeografia.\nAdagiato lungo il corso del fiume Olona, che ha la sua sorgente principale pochi chilometri a nord dell'abitato, il centro abitato di Rasa si trova nell'omonima Val di Rasa, che collega l'Alta Valle Olona alla Valcuvia. Il paese ha, ad ovest, le vette dei monti Legnone e Pizzella, appartenenti al massiccio del Campo dei Fiori, e a nord-est quella del Chiusarella. Tutto il territorio della frazione \u00e8 tutelato dal Parco Regionale Campo dei Fiori.\nMonumenti e luoghi d'interesse.\nNel centro di Rasa l'edificio pi\u00f9 importante \u00e8 la \"Chiesa Parrocchiale di Santa Maria degli Angeli\" che conserva l'affresco della \"Madonna col Bambino\" e un organo moderno del 1931, opera di Giorgio Maroni, inoltre possiede un piccolo cimitero, situato sulla strada per Varese, poco prima dell'ingresso in paese.\nGli altri luoghi d'interesse sono situati a nord del centro abitato, quasi al confine con il comune di Brinzio:\nLa principale sorgente dell'Olona \u00e8 situata ai piedi della cava ed andava ad alimentare un'ampia zona paludosa; nel 1902 l'area \u00e8 acquistata dall'imprenditore edile Albino Cagnola che realizza i drenaggi per l'acqua, consentendo di raccogliere le acque della sorgente nel pozzo da cui ora partono, edifica la villa padronale e cura l'allestimento del parco circostante. Successivamente, Albino cede tutta la propriet\u00e0 dell'area al fratello, il medico (otorino) Amedeo Cagnola. Conseguentemente alla prematura morte di Sandro Cagnola, figlio di Amedeo, la villa ed il relativo parco (16 ettari) vennero donati nel 1938 al comune di Milano, affinch\u00e9 l'intero complesso fosse destinato a un luogo di riposo per i mutilati; in seguito divenne villaggio per l'educazione dei ragazzi, per poi essere chiuso definitivamente nel 1964 e cadere in rovina. Il Parco Regionale Campo dei Fiori ha avviato attorno al 2009 la ristrutturazione del complesso (edifici e parco), con l'obiettivo di trasformarlo in un centro polifunzionale di educazione ambientale. In esso \u00e8 stata installata la sede del corpo delle Guardie Ecologiche Volontarie del Parco e oggi vi sorge anche un parco avventura. Altro usufruttario del complesso \u00e8 il Consorzio dei Castanicoltori di Brinzio, Orino e Castello Cabiaglio, che ivi ha la propria sede.\nSorge a pochi metri dal complesso di Villa Cagnola, ed \u00e8 un'antica fornace da calce, al 2013 in rovina.\nSituato a 565 metri sul livello del mare, \u00e8 il punto pi\u00f9 alto raggiunto dalla strada provinciale n\u00b062, che collega Varese con la Valcuvia.\nIdrografia.\nIl fiume Olona ha, nei pressi di Rasa, le sue sorgenti: \"Villaggio Cagnola\" (al confine con Brinzio, Monte Legnone). I suoi affluenti sono i torrenti Legnone, Sesnivi o Valle del Forno, e Des; uniche acque che non confluiscono nell'Olona sono quelle del torrente Buragona e del suo affluente Galina, che sfocia nel laghetto di Brinzio."}
{"id": "680018", "revid": "110157", "url": "https://it.wikipedia.org/wiki?curid=680018", "title": "Cantone di Saint-Gildas-des-Bois", "text": "Il Cantone di Saint-Gildas-des-Bois era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "680020", "revid": "196390", "url": "https://it.wikipedia.org/wiki?curid=680020", "title": "Grand Theft Auto Mission Pack", "text": ""}
{"id": "680022", "revid": "984922", "url": "https://it.wikipedia.org/wiki?curid=680022", "title": "Cantone di Saint-Nazaire-Centre", "text": "Il Cantone di Saint-Nazaire-Centre era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015\nComprendeva parte della citt\u00e0 di Saint-Nazaire."}
{"id": "680023", "revid": "984922", "url": "https://it.wikipedia.org/wiki?curid=680023", "title": "Cantone di Saint-Nazaire-Est", "text": "Il Cantone di Saint-Nazaire-Est era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015\nComprendeva parte della citt\u00e0 di Saint-Nazaire."}
{"id": "680024", "revid": "984922", "url": "https://it.wikipedia.org/wiki?curid=680024", "title": "Cantone di Saint-Nazaire-Ovest", "text": "Il Cantone di Saint-Nazaire-Ovest era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015\nComprendeva parte della citt\u00e0 di Saint-Nazaire."}
{"id": "680026", "revid": "110157", "url": "https://it.wikipedia.org/wiki?curid=680026", "title": "Cantone di Saint-P\u00e8re-en-Retz", "text": "Il Cantone di Saint-P\u00e8re-en-Retz era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "680027", "revid": "1602064", "url": "https://it.wikipedia.org/wiki?curid=680027", "title": "Love &amp; Life", "text": "Love &amp; Life \u00e8 il sesto album in studio di Mary J. Blige uscito nel 2003. Questo lavoro \u00e8 stato prodotto prevalentemente da P. Diddy, di nuovo con Blige dopo quasi 10 anni. Al suo debutto \u00e8 balzato alla numero 1 della classica U.S.A. ed \u00e8 stato certificato disco di platino; nonostante ci\u00f2, \u00e8 l'album di minor successo della cantante e quello meno apprezzato dalla critica."}
{"id": "680028", "revid": "114853891", "url": "https://it.wikipedia.org/wiki?curid=680028", "title": "Voto di castit\u00e0", "text": "Il voto di castit\u00e0 per la Chiesa cattolica \u00e8 una virt\u00f9 e consiste nella scelta volontaria dello stato di castit\u00e0. \nViene confermato dal voto a Dio di conservarsi in tale stato per tutta la vita. Viene inteso come mezzo per raggiungere una vita perfetta secondo le indicazioni del Vangelo. \u00c8 uno dei tre consigli evangelici. Gli altri due sono voto di povert\u00e0 e voto di obbedienza.\nNon va confuso col celibato, abbracciato da molti diaconi e sacerdoti prima dell'ordinazione.\nIl voto di castit\u00e0 \u00e8 proprio dell'istituto di vita consacrata e prevede l'obbligo a non avere rapporti sessuali per utilizzare queste energie al servizio di Dio e degli uomini.\nStoria del voto di castit\u00e0.\nLa scelta deriva dall'imitazione della figura di Ges\u00f9 Cristo, il quale, secondo la ricostruzione biblica, visse una vita casta come mezzo per poter amare tutti gli uomini."}
{"id": "680029", "revid": "767487", "url": "https://it.wikipedia.org/wiki?curid=680029", "title": "Cantone di Savenay", "text": "Il Cantone di Savenay era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "680030", "revid": "339392", "url": "https://it.wikipedia.org/wiki?curid=680030", "title": "Carattere Cinese", "text": ""}
{"id": "680032", "revid": "21880", "url": "https://it.wikipedia.org/wiki?curid=680032", "title": "Camomilla", "text": ""}
{"id": "680033", "revid": "880084", "url": "https://it.wikipedia.org/wiki?curid=680033", "title": "Sinogramma", "text": ""}
{"id": "680035", "revid": "44627", "url": "https://it.wikipedia.org/wiki?curid=680035", "title": "Film Score Metal", "text": ""}
{"id": "680036", "revid": "77358", "url": "https://it.wikipedia.org/wiki?curid=680036", "title": "Film-score metal", "text": ""}
{"id": "680037", "revid": "1305772", "url": "https://it.wikipedia.org/wiki?curid=680037", "title": "Flower", "text": ""}
{"id": "680038", "revid": "984922", "url": "https://it.wikipedia.org/wiki?curid=680038", "title": "Cantone di Amilly", "text": "Il Cantone di Amilly era una divisione amministrativa dell'Arrondissement di Montargis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "680040", "revid": "984922", "url": "https://it.wikipedia.org/wiki?curid=680040", "title": "Cantone di Bellegarde", "text": "Il Cantone di Bellegarde era una divisione amministrativa dell'Arrondissement di Montargis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "680041", "revid": "1544245", "url": "https://it.wikipedia.org/wiki?curid=680041", "title": "Conerobus", "text": "Conerobus S.p.A. - Societ\u00e0 per la mobilit\u00e0 intercomunale \u00e8 un'azienda italiana con capitale misto pubblico-privato che gestisce il servizio di trasporto pubblico locale nei comuni di Ancona, Falconara Marittima e Jesi oltre che i collegamenti extraurbani nella provincia di Ancona.\nStoria.\nLa societ\u00e0 nacque come Consorzio Trasporti Pubblici della Provincia di Ancona (Cotran) e fu trasformata in societ\u00e0 per azioni nel 1999 su iniziativa della provincia di Ancona e di una ventina di comuni del territorio, accorpando anche l'Azienda Trasporti Municipalizzati Autofiloviari (ATMA), gestore del trasporto pubblico urbano di Ancona e, in precedenza, anche della rete tranviaria urbana e della tranvia Ancona-Falconara Marittima.\nDati societari.\nStruttura societaria.\nConerobus \u00e8 una societ\u00e0 per azioni a capitale misto pubblico-privato; da statuto la componente pubblica non pu\u00f2 scendere sotto il 60% e le azioni sono detenute in gran parte dal comune e dalla provincia di Ancona, che ne detengono anche di privilegiate, oltre che dai comuni toccati dal servizio:\nLa societ\u00e0 detiene una partecipazione del 60% in Azienda Trasporti e Mobilit\u00e0 di Ancona e Provincia (ATMA), partecipata per il rimanente 40% dal consorzio TRAN (composto da F.lli Bucci, Contram, Autolinee Crognaletti, Autolinee Reni, S.A.P., S.A.C.S.A. e Autolinee Vitali), e il 100% di Conerobus Service.\nAttivit\u00e0.\nLa societ\u00e0 gestisce la rete filoviaria e le autolinee urbane di Ancona oltre che i servizi urbani di Falconara Marittima e Jesi. Gestisce altres\u00ec parte del trasporto pubblico extraurbano della regione oltre un ascensore ad Ancona che permette di raggiungere la spiaggia del Passetto.\nFlotta.\nAl bilancio 2020 la flotta di Conerobus \u00e8 composta da 234 autobus e 9 filobus."}
{"id": "680042", "revid": "984922", "url": "https://it.wikipedia.org/wiki?curid=680042", "title": "Cantone di Briare", "text": "Il Cantone di Briare era una divisione amministrativa dell'Arrondissement di Montargis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "680044", "revid": "1566286", "url": "https://it.wikipedia.org/wiki?curid=680044", "title": "Max Steiner", "text": "Biografia.\nFu nipote di Maximilian Steiner (1839-1880), gestore del \"Theater an der Wien\" di Vienna, e figlio di Gabor Steiner (1858-1944), influente membro del \"Carnevale viennese\" e direttore di fiere. Suo padrino di battesimo fu Richard Strauss.\nCome compositore di musica fu un bambino prodigio e si accost\u00f2 allo studio del pianoforte sotto la guida di Johannes Brahms. All'et\u00e0 di quindici anni entr\u00f2 all'\"Accademia Imperiale di Musica ed Arte Scenica\" di Vienna (ora Universit\u00e0 di Musica ed Arte Scenica) dove ebbe come insegnante Gustav Mahler. Le sue grandi capacit\u00e0 di apprendimento della musica gli consentirono di completare in un solo anno i quattro anni del corso. All'et\u00e0 di sedici anni, compose e diresse l'operetta \"Die sch\u00f6ne Griechin\" (in italiano, \"La bella greca\").\nAll'inizio della prima guerra mondiale si era trasferito a Londra dove per la sua nazionalit\u00e0 venne considerato ostilmente ma, essendo amico del duca di Westminster, ottenne un lasciapassare per gli Stati Uniti. Arriv\u00f2 a New York nel dicembre 1914 con in tasca soltanto trentadue dollari. Lavor\u00f2 per quindici anni a New York come arrangiatore, orchestratore e direttore d'orchestra nei teatri di Broadway per i musical scritti da Victor Herbert, Jerome Kern, Vincent Youmans e George Gershwin.\nA Hollywood.\nNel 1929 Steiner si trasfer\u00ec ad Hollywood per orchestrare la versione cinematografica dello show \"Rio Rita\" di Florenz Ziegfield per la RKO Radio Pictures.\nLa sua colonna sonora per il film King Kong del 1933 gli diede grande reputazione. Diresse inoltre le musiche per diversi show di Fred Astaire e Ginger Rogers, compresi \"Cappello a cilindro\" e \"Roberta\". Scrisse centinaia di colonne sonore e fu il pi\u00f9 importante compositore della Warner Brothers.\nPer la sua attivit\u00e0 ricevette 26 nomination al Premio Oscar per la migliore colonna sonora e ne vinse tre, ma non per il suo film pi\u00f9 famoso, \"Via col vento\".\nTra le sue partiture pi\u00f9 famose, vanno ricordate: \"Il traditore\" (R.K.O., 1935, John Ford), che gli valse il primo Oscar e \"Casablanca\", solamente candidata all'ambita statuetta. Il primo film musicato alla Warner Bros. \u00e8 l'epico \"La carica dei seicento\" (1936), per il quale Steiner compose una marcia che funge da leitmotive e un pezzo di oltre nove minuti di musica ininterrotta che accompagna la celebre carica finale (un vero tour-de-force dell'orchestra). I suoi orchestratori principali alla Warner furono Hugo Friedhofer (anni Quaranta), anch'egli valido compositore e successivamente Murray Cutter, che collabor\u00f2 con lui fino a fine carriera.\nVenne chiamato il padre della musica da film ed alla sua morte venne sepolto nel \"Forest Lawn Memorial Park\" a Glendale (California).\nNel 1995, dopo la sua morte \u00e8 stato inserito nella galleria dei pi\u00f9 famosi compositori di canzoni.\nDalla met\u00e0 degli anni Novanta, tra le molte uscite discografiche di sue colonne sonore, si devono menzionare i CD usciti con l'etichetta Marco Polo/Naxos e Tribute Film Classics: William T. Stromberg e John W. Morgan hanno ricostruito partiture complete e suites di Steiner, partendo dai manoscritti originali e le hanno reincise con la Moscow Symphony Orchestra. Queste edizioni permettono per la prima volta, di ascoltare le musiche cos\u00ec come erano state concepite dal compositore, prive di tagli o rearrangiamenti.\nTra le edizioni pi\u00f9 importanti: \"La carica dei seicento\", \"La storia del generale Custer\", \"Le avventure di Don Giovanni\", \"Il tesoro della Sierra Madre\" e \"King Kong\".\nMorgan e Stromberg sono oggi i campioni di Max Steiner e le loro incisioni sono un vero tesoro per gli appassionati della musica dei film della Golden Age di Hollywood."}
{"id": "680046", "revid": "287204", "url": "https://it.wikipedia.org/wiki?curid=680046", "title": "Cantone di Ch\u00e2lette-sur-Loing", "text": "Il Cantone di Ch\u00e2lette-sur-Loing \u00e8 una divisione amministrativa dell'Arrondissement di Montargis.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, il numero di comuni \u00e8 rimasto immutato a 6.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "680051", "revid": "13833", "url": "https://it.wikipedia.org/wiki?curid=680051", "title": "Guyenne", "text": ""}
{"id": "680052", "revid": "247222", "url": "https://it.wikipedia.org/wiki?curid=680052", "title": "Maresciallo aiutante", "text": "Il grado militare di maresciallo aiutante, o anche maresciallo maggiore aiutante, \u00e8 stato il grado pi\u00f9 alto della gerarchia dei sottufficiali dell'Esercito Italiano, dell'Aeronautica Militare, dell'Arma dei Carabinieri e della Guardia di Finanza.\nOggi.\nIl grado \u00e8 costituito da tre binari bordati di rosso.\nNell'Arma dei Carabinieri, il maresciallo aiutante ha avuto la qualifica di sostituto ufficiale di pubblica sicurezza (s.u.p.s.), qualifica non attribuita al parigrado della Guardia di Finanza. Dal punto di vista \"uniformologico\" da questo grado in su i carabinieri perdono la classica \"striscia rossa\" dei pantaloni utilizzata dai sottufficiali dell'Arma.\nIl grado \u00e8 stato sostituito dal febbraio 2001 attraverso vari provvedimenti di legge:\nSpecialit\u00e0 nel grado \u00e8 divenuta la qualifica di luogotenente, che prevede un distintivo con l'aggiunta di una stelletta dorata bordata di rosso.\nIl grado di maresciallo aiutante \u00e8 sostituito dai gradi di:\nNella Guardia di Finanza la denominazione di maresciallo aiutante \u00e8 rimasta invariata.\nNel 2017 in seguito al riordino delle carriere dei sottufficiali delle forze armate italiane \u00e8 stato reintrodotto il grado di maresciallo maggiore e nell'Arma dei Carabinieri il grado di maresciallo aiutante s.u.p.s. \u00e8 stato sostituito dal grado di maresciallo maggiore.\n\u00c8 inoltre giuridicamente possibile equiparare il grado di maresciallo aiutante a quello di ispettore superiore s.u.p.s. della Polizia di Stato."}
{"id": "680053", "revid": "228587", "url": "https://it.wikipedia.org/wiki?curid=680053", "title": "Uniono por la Linguo Internaciona Ido", "text": "La Uniono por la Linguo Internaciona Ido (in lingua italiana Unione per la Lingua Internazionale Ido) \u00e8 stata l'organizzazione principale del movimento idista.\nEra stata fondata ad Amsterdam, nei Paesi Bassi, il 31 luglio 1910. Aveva come principali funzioni la diffusione della lingua artificiale, organizzare le conferenze annuali, dove i parlanti di Ido si riuniscono, e la pubblicazione della rivista \"Progreso\" (Progresso), che ha avuto inizio nel 1908 con Louis Couturat, uno dei fondatori del movimento. Si \u00e8 sciolta alla fine del 2015 per inattivit\u00e0 e mancate elezioni per il rinnovo del direttivo.\nLa conferenza del 2005 si \u00e8 svolta a Tolosa, in Francia, dal 23 al 27 settembre."}
{"id": "680054", "revid": "104485", "url": "https://it.wikipedia.org/wiki?curid=680054", "title": "But", "text": ""}
{"id": "680058", "revid": "183581", "url": "https://it.wikipedia.org/wiki?curid=680058", "title": "Aerenchima", "text": ""}
{"id": "680059", "revid": "123709681", "url": "https://it.wikipedia.org/wiki?curid=680059", "title": "Eurac Research", "text": "Eurac Research \u00e8 un centro di ricerca applicata privato con sede in viale Druso 1, a Bolzano, in Alto Adige.\nNata nel 1992/93, Eurac Research conta oggi undici istituti di ricerca. Gli studi di Eurac Research, centro di ricerca a vocazione europeista, muovono dalla conoscenza e dalle esigenze del territorio montano e plurilingue dove \u00e8 sorta per essere sviluppati a livello internazionale. Per esempio, i modelli sui cambiamenti climatici realizzati per singole valli dell'Alto Adige, impiegando sia dati satellitari sia misurazioni a terra, sono condivisi con partner di ricerca europei per definire scenari comuni. Lo stesso vale per le ricerche sulla mobilit\u00e0 nelle Alpi, per l'elaborazione di piani energetici sostenibili o per gli studi sullo statuto di autonomia che regola la convivenza fra i tre gruppi linguistici dell'Alto Adige (tedeschi, italiani e ladini), base per modelli simili in altre regioni. I ricercatori di Eurac Research lavorano al fianco di organizzazioni internazionali quali le convenzioni dei Carpazi e delle Alpi, l'UNEP e l'UNIDO nell'ambito dello sviluppo sostenibile e delle tecnologie energetiche. \nEurac Research conta oltre 800 partner sparsi in 56 paesi. Oltre alle quote dei soci e a un accordo programmatico con la Provincia autonoma di Bolzano, gli istituti si sostentano in larga parte grazie a finanziamenti europei. \nNella sua sede centrale di Bolzano, Eurac Research ospita la sede operativa del Segretariato permanente della Convenzione delle Alpi.\nSede.\nDall'autunno del 2002 la sede di Eurac Research si trova nei pressi del centro storico, alla confluenza di Talvera e Isarco, nell'edificio conosciuto a Bolzano come \u201cex- GIL\u201d. Il complesso era stato costruito negli anni Trenta per ospitare le giovani iscritte alla Giovent\u00f9 italiana del littorio (GIL). Dopo il 1945 l'edificio divenne nel corso degli anni cinema, supermercato e officina, finendo in condizioni di degrado. All'inizio degli anni Novanta si decise di rinnovare la struttura e di adibirla a sede del centro di ricerca da poco istituito. Nel 1995 fu bandito un concorso internazionale di architettura che fu vinto dall'architetto Klaus Kada di Graz. Kada mantenne la struttura esistente completandola con nuove sezioni in vetro. In seguito alla ristrutturazione la facciata riporta il colore originario, il caratteristico rosso pompeiano. \nL'edificio sfrutta energie rinnovabili e dispone di macchine ad assorbimento per la climatizzazione dell'aria.\nStoria.\nEurac Research venne fondata nel 1992 come associazione privata, si insedi\u00f2 nel 1993 e contava agli esordi dodici dipendenti impegnati nelle aree di ricerca lingue e diritto, ambiente alpino, minoranze e autonomie. Il primo grande progetto di cui si occup\u00f2 fu lo studio di fattibilit\u00e0 (1993) per la creazione di un'Universit\u00e0 a Bolzano, evento che avvenne nel 1997. Nel corso degli anni l'ambito di ricerca si \u00e8 arricchito di nuovi temi, tra cui management e cultura d'impresa, medicina genetica ed energie rinnovabili. Nel 2009 \u00e8 nato l'Istituto per la medicina di emergenza in montagna e nel 2011 stato inaugurato l'Istituto di biomedicina."}
{"id": "680060", "revid": "287204", "url": "https://it.wikipedia.org/wiki?curid=680060", "title": "Sarawak", "text": "Sarawak (jawi: \u0633\u0631\u0627\u0648\u0627\u0643) \u00e8 uno dei tre territori della Malesia che compongono la parte malese dell'isola del Borneo.\nSi trova nella parte nord-occidentale dell'isola, dove confina con il Kalimantan (Indonesia) a sud, sud-est ed il Sultanato del Brunei oltre allo stato malese di Sabah, a nord-est. Sarawak \u00e8 per estensione il pi\u00f9 grande stato della Malesia ed ha per capitale amministrativa Kuching, con una popolazione di 600.300 abitanti, al 2005. Altre citt\u00e0 importanti sono Sibu (228.000 ab.), Miri (282.000 ab.) e Bintulu (152.761 ab.). Secondo l'ultimo censimento, aggiornato al 31 dicembre 2006, la popolazione residente nell'intero stato era di 2.357.500 abitanti.\nStoria.\nI confini orientali del Borneo furono tracciati dagli esploratori portoghesi, agli inizi del sedicesimo secolo. La zona nota come Sarawak era un tempo nota ai cartografi come Cerava. Appartenne in origine al sultanato dei Brunei e successivamente a quello di Sambas, quando il principe Tengah spos\u00f2 Noor Sri Padula, discendente di Sepudak. Con lui Sarawak divenne Sultanato autonomo dal 1609 al 1643, quando fu ucciso in una congiura. Torn\u00f2 ai Brunei lo stesso anno e fu dato in amministrazione a tre nobili locali, i Datus. Nel 1827 il governatore Pengiran Indera Mahkota (legato ai sultani di Sambas e Brunei) fond\u00f2 Kuching nella localit\u00e0 di Lidah. Molte miniere d'oro e antimonio furono scoperte a quel tempo ed egli ne entr\u00f2 in possesso.\nAmministrata in modo molto agile dal Sultano del Brunei sia nel diciassettesimo che nel diciannovesimo secolo, il reame di Sarawak piomb\u00f2 nel caos durante il mandato di Raja Pangeran Indera Mahkota, a causa di un'importante ribellione dei Daiacchi di Datu Patinggi Ali, supportati da alcuni nobili locali. Questi si opponevano alla politica cinica e schiavista del loro governatore ed erano in lega con le forze nemiche di Bidhyaus.\nNel 1839 il Sultano Omar Ali Saifuddin II (1827-1852) ordin\u00f2 al Primo Ministro Raja Pangeran Muda Hashim (che aveva da poco rinunciato ai diritti sul trono del Brunei in favore del nipote) di ripristinare l'ordine, poich\u00e9 la rivolta aveva coinvolto lo stesso Brunei e minacciava seriamente la sua leadership. In questo stesso periodo arrivava sull'isola l'avventuriero James Brooke, forte di un esercito di terra e della nave cannoniera \"Royalist\", un bastimento armato di 142 tonnellate. Raja Pangeran Muda Hashim, rimpiazzato il governatore e parente Mahkota con cui era venuto a tensioni, richiese inizialmente la sua assistenza, ma James Brooke rifiut\u00f2 fermamente, poich\u00e9 riteneva l'offerta in denaro poco consistente, e salp\u00f2 per Singapore.\nSolo nel 1841, di fronte all'allettante offerta di un regno proprio, James Brooke torn\u00f2 a visitare Sarawak con l'Armata Britannica Cinese al proprio comando, accettando di buon grado la richiesta d'assistenza di Pangeran Muda Hashim, e riusc\u00ec a riprendere il possesso del Brunei occupato nel giro di pochi mesi. La rivolta fu sedata e Saifuddin II restaurato sul suo trono. Lo stesso anno venne firmato il trattato di resa per Sarawak e Sinian davanti a James Brooke. Poco dopo, il 24 settembre 1841, James Brooke fu elevato al rango di Governatore da Pangeram Muda Hashim, divenendo poi effettivamente Rajah di Sarawak dietro nomina del Sultano del Brunei, e diede cos\u00ec origine alla dinastia bianca di Sarawak il 18 agosto 1842. Il Sinian fu concesso come governatorato al generale britannico Charles.\nIl 24 novembre 1841, con un successivo accordo, il Raja assumeva la piena autonomia del territorio, dietro il pagamento di 1.000 sterline, con l'unico impegno di mantenere alcuni accordi commerciali con il sultanato. Gli Stati Uniti riconobbero \"de iure\" il nuovo regno nel 1850 e la Gran Bretagna nel 1862. In origine, l'area sotto la giurisdizione di questa autorit\u00e0 comprendeva solo la parte occidentale di Sarawak ed i dintorni di Kuching, divenuta poi la capitale; erano compresi circa 700.000 abitanti.\nSir Brooke govern\u00f2 Sarawak fino alla sua morte, avvenuta nel 1868, combattendo ferocemente la pirateria e reprimendo rivolte dei nobili decaduti e di alcuni \"signori della guerra\" malesi. Ottenne anche il governatorato di Labuan (in seguito ad una congiura contro Muda Hashim culminata con il suo assassinio nel 1845) e il consolato generale del Borneo dalla regina, dopo aver esautorato il sultano in quelle terre nel 1846, e cerc\u00f2 di riunire i territori sotto una sola amministrazione, fallendo in quanto non pot\u00e9 trasmetterli ai discendenti. Tuttavia, il regno di Sir Brooke vide un'importante rinascita commerciale di Sarawak e un progressivo indebolimento del Sultano dei Brunei a favore del nuovo regno.\nNon mancarono, comunque, le situazioni davvero rischiose: ad esempio, nel 1857 una rivolta della minoranza cinese di Shon Liu Bang tent\u00f2 il colpo di stato e per poco non riusc\u00ec a uccidere Sir Brooke. Anche le ribellioni dei daiacchi Rentrap e Masahor, nel 1852, rischiarono di spodestare il Raja. Fu anche per questo motivo, oltre che per debellare la pirateria, che Brooke istitu\u00ec i Ranger di Sarawak nel 1862. Suo nipote Charles Anthony Johnson Brooke divenne Rajah dopo la sua morte (poich\u00e9 suo figlio Reuben George Brooke non poteva essere legittimato) e, a sua volta, gli succedette il figlio, Charles Vyner Brooke nel 1917, con la disposizione che egli dovesse governare e pronunciarsi in accordo con suo fratello Bertram Brooke. Nel 1888 Sarawak accett\u00f2 il protettorato britannico, pur rimanendo indipendente. Il 20 giugno 1891 furono fissati i confini ufficiali tra i protettorati inglesi (di cui il sultanato) e quelli olandesi. Nel 1905, con l'ottenimento della valle di Lawas, raggiunse la sua massima espansione.\nIl territorio di Sarawak sub\u00ec una forte espansione sotto la dinastia dei Brooke, a spese, principalmente, del vicino Sultanato del Brunei. In pratica il Brunei riusc\u00ec a mantenere il controllo solo sulle sue fortezze costiere e su di un fiume d'importanza strategica, cedendo invece ai Rajah molte regioni in cambio di tributi o indennit\u00e0 e in rarissimi casi per episodi di guerra. Complice di quest'espansione fu il rapido declino economico del Sultanato. Alla fine il Sultanato venne messo in posizione relativamente subalterna, con i Brooke che detenevano il controllo di buona parte del Borneo. I territori conquistati dai Brooke furono annessi a scapito dei \u201csignori della guerra\u201d e delle trib\u00f9 locali (ad esempio la minoranza cinese, spesso in rivolta).\nLa dinastia Bianca di Brooke continu\u00f2 a governare Sarawak per oltre un secolo con uno status all'interno dell'impero britannico simile a quello dei governanti dei principati indiani (i vicer\u00e9). A differenza di molte altre zone dell'impero, per\u00f2, la dinastia dei Brooke seguiva una politica paternalista relativamente non violenta volta a proteggere la popolazione indigena contro lo sfruttamento e governando con l'aiuto dei musulmani malesi. Tra le politiche seguite vi era quella dell'arruolamento degli Iban e dei Daiacchi (noti come \u201ci tagliatori di teste\u201d) come milizia di supporto, ad esempio nel Ranger, cos\u00ec come l'incoraggiamento all'immigrazione di commercianti cinesi, ai quali per\u00f2 fu proibito di risiedere al di fuori delle citt\u00e0, in seguito ai tentativi di rivolta del 1857. Tale divieto era inoltre motivato dalla necessit\u00e0 di minimizzare il loro impatto sullo stile di vita dei Daiacchi. Tra gli atti computi dalla dinastia Brooke, vi \u00e8 anche quella dell'istituzione del museo di Sarawak, primo museo del Borneo. Interessante notare come, pur mantenendo la totale indipendenza, il regno di Sarawak continu\u00f2 sempre a commerciare con la madrepatria (soprattutto armi per i Ranger) e con il Sultanato.\nAll'inizio del 1941 erano in corso i preparativi per introdurre per la prima volta una vera costituzione, volta a limitare il potere finora assoluto del Rajah e dare al popolo del Sarawak pi\u00f9 voce nel governo attraverso il Parlamento (\u201cCouncil Negri\u201d). Nonostante questo intento progressista, il progetto costituzionale conteneva difetti ed irregolarit\u00e0, a causa di un accordo segreto stipulato tra Vyner Brooke ed i suoi funzionari governativi, dai quali sarebbe stato finanziariamente compensato. Va inoltre detto che l\u2019organo legislativo del Paese era composto esclusivamente da nobili, che parteggiavano per il Rajah, e dunque l\u2019idea di allargare l\u2019accesso al resto della popolazione era malconsiderata da tutti i ceti alti.\nAlla fine del 1941 le forze giapponesi invasero Sarawak, occupando Miri il 16 dicembre e Kuching il 24 dicembre, malgrado la strenua opposizione e la guerriglia dei Ranger; questa occupazione si protrasse fino alla successiva liberazione da parte delle forze australiane nel 1945. Il Rajah, Charles Vyner Brooke, cedette formalmente la sovranit\u00e0 alla Corona britannica il 1\u00ba luglio 1946, anche sotto la pressione, tra gli altri, di sua moglie. Sarawak si trasformava cos\u00ec da stato indipendente, sotto egida britannica a colonia inglese. Per addolcire i negoziati, il governo britannico erog\u00f2 delle congrue pensioni a tutti i familiari del vecchio Rajah, anche se Anthony Brooke continu\u00f2 a rivendicare la sovranit\u00e0 come Rajah di Sarawak, opponendosi alla cessione del territorio alla corona britannica. Bandito dal paese, gli fu permesso di rientrare solo 17 anni dopo, quando Sarawak entr\u00f2 a far parte della Malaysia. La campagna di Brooke continuava assieme ai malesi che in particolar modo si opponevano alla cessione alla Gran Bretagna, fino al drammatico epilogo, quando il primo governatore britannico venne assassinato. Mai riabilitato, Anthony continu\u00f2 a considerarsi \"Raja Bianco in esilio\" fino alla morte.\nA Sarawak venne ufficialmente concessa l'indipendenza il 22 luglio 1963. Si un\u00ec con la Malesia, lo stato di Sabah e Singapore, nella Federazione della Malesia, costituitasi il 16 settembre 1963, nonostante l'opposizione iniziale da parte della popolazione. \nSarawak fu anche il punto d'attrito da cui scaturirono gli scontri con l'Indonesia, durante il periodo compreso tra il 1962 e il 1966.\nEspansione.\nIl regno fu ampliato con le valli del Lupon e Skrang, delle regioni di Muka, Sibu e Bintulu (aprile 1861), inizialmente affittate e poi comprate dal Sultano Abdul Momun. Con il successore rajah Charles Brooke (1867-1917) Sarawak raggiunse la massima estensione, ottenendo, dietro il versamento di tributi al sultano del Brunei Jalilul Aquamaddin, le valli del Baram (maggio 1882), Trusan (1885) e Limbang (17 marzo 1890, lasciando a Brunei i distretti di Belait e Tutong e la valle del Temburong come enclave.\nIl 12 gennaio 1905 venne acquistata anche la valle del Lawas gi\u00e0 propriet\u00e0 in concessione della North Borneo Company dal 1902.\nNel 1888 lo stato si pose sotto il protettorato britannico e il successivo rajah Vyner Brooke (1917-46) ced\u00e9 i diritti sovrani alla corona inglese che ne fece una colonia (121.909\u00a0km\u00b2 alla massima espansione nel 1905, con oltre 800.000 abitanti censiti a inizio secolo). Si noti anche che Sir James Brooke intendeva unire Sarawak al suo personale governatorato di Labuan, grazie anche al nuovo incarico di console generale del Borneo che gli garantiva forte libert\u00e0 d'azione; tuttavia, il progetto fall\u00ec e Labuan torn\u00f2 in mani inglesi dopo la sua morte, non venendo incorporata nei possedimenti dinastici dei futuri Rajah (in quanto il ruolo di vicer\u00e9 non era necessariamente trasmissibile).\nIl maggior declino del sultanato coincise con la massima espansione di Sarawak, nel 1905, quando era al potere Hashim Jalilul Aquamaddin.\nGeografia fisica.\nHa un'area di 124.450\u00a0km\u00b2 disposta tra latitudine 0\u00b050' e 5\u00b0 Nord, in longitudine dal 109\u00b0 36' al 115\u00b0 40' Est. Da solo forma il 37,5% delle terre della Malesia che da solo contiene un grande tratto della foresta pluviale, casa di un enorme numero di specie animali e vegetali.\nSarawak \u00e8 attualmente diviso in undici province (dette \"provinsi\" o \"propinsi\"), chiamate: Kuching, Samarahan, Sri Aman, Betong, Sarikei, Sibu, Mukah, Kapit, Bintulu, Miri e Limbang.\nLo stato si estende per circa 750\u00a0km lungo la costa nord-orientale del Borneo, interrotta a Nord per circa 150\u00a0km, dalla costa del Brunei. Sarawak \u00e8 separata dalla parte indonesiana del Borneo (Kalimantan) da sezioni collinari e montagne, parte della catena montuosa centrale del Borneo. Montagne che diventano sempre pi\u00f9 alte verso Nord, fino a culminare vicino alle sorgenti del fiume Baram, con il ripido monte Batu Lawi, il monte Mulu nel parco omonimo e il Monte Murud, con il picco pi\u00f9 alto di Sarawak.\nI pi\u00f9 importanti corsi d'acqua, in ordine, partendo a sud verso nord includono: il fiume Sarawak che attraversa la capitale Kuching; il Lupar; il Sar\u0131ba\u015f; il Rajang, che con i suoi 563\u00a0km \u00e8 il fiume pi\u00f9 lungo dell'intera Malesia; ed ancora i fiumi Baleh; Baram, quest'ultimo sfocia tra Miri ed il confine sud occidentale del Brunei; il Limbang, che si getta nella Baia del Brunei dividendo lo stato in due entit\u00e0 geograficamente separate ed infine troviamo il Trusan che termina la sua corsa poco a nord della baia del Brunei a poca distanza dal parco nazionale del Brunei Ulu Temburong.\nSarawak pu\u00f2 essere suddiviso in tre regioni naturali. \nAmbiente ed ecosistema.\nSarawak \u00e8 caratterizzata da vaste aree di foresta pluviale, sia di pianura che d'altipiano. Tuttavia, la regione \u00e8 stata colpita duramente da un disboscamento forsennato, dovuto soprattutto al commercio di legnami pregiati che a causa dell'espansione delle piantagioni di palma da olio ed altre monocolture. Il tasso di disboscamento della Malesia \u00e8 stato il pi\u00f9 veloce di qualsiasi altra parte del mondo. Statistiche stimano che la foresta primaria di Sarawak \u00e8 stata disboscata per un 50% ed in totale, la Malesia ha perso una media di 1.402\u00a0km\u00b2, ovvero il -0,65 % annuo della superficie forestale, a partire dal 2000. In confronto, i paesi dell'Asia sud-orientale hanno perso una media dello 0,35% annuo delle loro foreste, a partire dagli anni 90. In quegli anni Bruno Manser, antropologo e ambientalista, aveva avviato la catalogazione di campioni di flora e fauna della foresta pluviale\nSociet\u00e0.\nEtnie e minoranze straniere.\nSarawak ha pi\u00f9 di 40 gruppi etnici, ognuno con la propria differente lingua, cultura e stile di vita. Citt\u00e0 e altri grandi paesi sono popolati soprattutto da malesi, Melanesiani, Han Cinesi, ed una piccola percentuale di Iban e Bidayuh immigrati dai loro villaggi in cerca di lavoro. \nSarawak si distingue in modo particolarmente dal resto della Malesia, anche a causa della scarsa presenza di indiani.\nDaiacchi Iban.\nLa popolazione Iban comprende la percentuale maggiore (quasi il 34%) degli abitanti del Sarawak. Gi\u00e0 noti per essere i pi\u00f9 formidabili cacciatori di teste, dell'isola del Borneo, gli Iban di oggi sono generosi, ospitali e tranquilli. A causa della loro storia legata alla pirateria e alla pesca, sono stati convenzionalmente chiamati \"Sea Dayak\", Daiacchi di Mare.\nI primi coloni Iban migrarono dal Kalimantan (la parte indonesiana del Borneo a sud di Sarawak) superando il fiume Kapuas e attraversato il Kelingkang mettendo radici nelle valli dei fiumi di Batang Ai, Skrang, Saribas e il fiume Rajang. Gli Iban tradizionalmente abitano nella casa longhouse, una struttura che comprende molte ampie stanze capace di ospitare un'intera comunit\u00e0 di famiglie.\nUna casa tradizionale Iban potrebbe ancora oggi mostrare qualche testa a trofeo o \"antu pala\". Queste teste sospese ricordano una vittoria tribale e sono segno d'onore per la famiglia. I Daiacchi Iban cessarono di cacciare le teste nel lontano 1930. Gli Iban sono rinomati per i loro \"Pua Kumbu\" (tessuti tradizionali), la lavorazione dell'argento, le sculture in legno ed i loro lavori con le perline cos\u00ec come sono famosi per il loro \"tuak\", un vino dolce di riso che viene servito durante le celebrazioni e grandi feste. I tatuaggi tribali Iban, che originariamente erano simboli di coraggio tra guerrieri, sono oggi diventati tra i pi\u00f9 caratteristici del mondo. Una maggioranza di Iban pratica il Cristianesimo. Tuttavia, come la maggior parte degli altri gruppi etnici nel Sarawak, ancora osservano anche molti dei loro riti e credenze tradizionali. A Sarawak si celebrano i coloratissimi festival Dayak Gawai, Gawai Kenyalang, penuaian PADI e Gawai Antu (Festival dei morti).\nEconomia.\nLa principale risorsa economica \u00e8 il petrolio, che si estrae in buona quantit\u00e0 nel distretto di Miri. Dal sottosuolo si estraggono anche bauxite (a Sematan), antimonio (a Kwei Fah), oro (a Bau e a Bidi) e fosfati. Notevole importanza ha avuto negli ultimi decenni lo sfruttamento delle foreste, anche se in modo piuttosto intensivo, tanto da diminuirne la superficie territoriale dal 75% degli anni '50 del secolo scorso ad appena il 30% attuale.\nL'agricoltura, principalmente riso, sago, copra e pepe, ha un ruolo in crescita per la crescente deforestazione dovuta alla conversione agricola. L'industria \u00e8 presente con impianti nel settore chimico, quali raffinazione del petrolio a Lutong, lavorazione metallurgica dell'antimonio a Kuching, tessile, alimentare, del calzaturificio a Binatang e del saponificio a Kuching e Sibu. Il paese esporta in prevalenza petrolio, caucci\u00f9, pepe, copra, legname, antimonio, bauxite e fosfati.\nRiferimenti.\nCinema.\nSarawak e citata pi\u00f9 volte nel film di con Jean Reno, Christian Clavier e Valerie Lamercier. La protagonista femminile cita pi\u00f9 volte Sarawak quale localit\u00e0 dell'incidente di rally occorso al cugino Hubert (Reno), in realt\u00e0 un antenato finito nella Francia degli Anni '90."}
{"id": "680061", "revid": "984922", "url": "https://it.wikipedia.org/wiki?curid=680061", "title": "Cantone di Ch\u00e2teau-Renard", "text": "Il Cantone di Ch\u00e2teau-Renard era una divisione amministrativa dell'Arrondissement di Montargis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "680065", "revid": "56620", "url": "https://it.wikipedia.org/wiki?curid=680065", "title": "L'oracolo", "text": "L'oracolo \u00e8 un romanzo scritto da Valerio Massimo Manfredi e pubblicato per la prima volta nel 1990. Nella riedizione del 2014, dopo l'uscita de \"Il giuramento\" (2012) e \"Il ritorno\" (2013), \u00e8 stato inserito come terzo e ultimo volume della trilogia \"Il mio nome \u00e8 Nessuno\".\nTrama.\nClaudio Setti \u00e8 un giovane italiano che studia archeologia ad Atene, in una Grecia sottoposta alla dittatura dei Colonnelli e agitata dalla contestazione studentesca. Alla rivolta partecipa attivamente la sua fidanzata Heleni Kaloudis, mentre lo stesso Claudio e i suoi due amici Michel Charrier e Norman Shields tentano di stare fuori dai guai. La notte del 17 novembre del 1973, Heleni viene ferita durante la battaglia al Politecnico, e Claudio, Michel e Norman la aiutano a nascondersi nei sotterranei del Museo Nazionale. La sera stessa, il famoso archeologo Periklis Harvatis corona il sogno di una vita riportando alla luce un vaso aureo di inquietante bellezza, raffigurante la profezia dell'indovino Tiresia, la prova inconfutabile della seconda Odissea terrestre, l'ultimo viaggio di Ulisse durante il quale l'eroe omerico interroga l'\"Oracolo dei morti\". Poco dopo, per\u00f2, l'archeologo muore senza un'apparente ragione, ma prima di spirare ordina al suo aiutante Aristotelis Malidis di consegnare una lettera all'indirizzo di una tipografia ad Atene, che trova disabitata.\nAdempiendo gli ultimi voleri del professore, Ari nasconde il vaso d'oro nei sotterranei del Museo Nazionale di Atene. Poche ore dopo, per\u00f2, i quattro ragazzi rifugiatisi nel museo scoprono lo stesso vaso, e la sua visione sar\u00e0 destinata a rimanere impressa nella mente di ognuno di loro. Michel viene per\u00f2 arrestato dalla polizia, sottoposto a tortura e costretto a denunciare gli amici al capitano Karamanlis. I tre vengono cos\u00ec presi ed Heleni viene stuprata e uccisa da Vlassos sotto gli occhi impotenti di Claudio, il quale viene a sua volta ridotto in fin di vita. A quel punto, per\u00f2, appare il misterioso personaggio intrecciato con le vicende del vaso di Tiresia, il quale si presenta come l'ammiraglio Anastasios Bogdanos e prende in consegna il ragazzo, che aiuta a rifarsi una nuova vita in Italia sotto falsa identit\u00e0.\nDieci anni dopo, Michel e Norman sono diventati ormai studiosi e professori, ma nessuno dei due \u00e8 riuscito a dimenticare ci\u00f2 che successe tanto tempo prima. L'assassinio del padre, capo dell'ambasciata inglese ad Atene, e la riapparizione del vaso di Tiresia in una localit\u00e0 della Grecia spingono Norman a recarsi da Michel con la proposta di tornare ad Atene per scoprire finalmente la verit\u00e0 sulla morte degli amici e fare luce sull'assassinio del padre.\nProprio in Grecia, per\u00f2, si stanno verificando alcuni omicidi: i poliziotti che avevano avuto un ruolo nella morte di Heleni vengono uccisi uno per uno con un arco e l'omicida lascia dei messaggi contenenti frasi tratte da varie opere dell'antichit\u00e0 riconducibili al ruolo svolto da ciascuno. Norman e Michel si rendono conto che l'unico che avrebbe avuto ragione di compiere questi delitti \u00e8 Claudio, e la stessa intuizione si fa strada nella mente del capitano Karamanlis, consapevole di essere la prossima vittima. La fidanzata di Michel, Mireille, decide di recarsi a sua volta in Grecia e di compiere indagini, e vi trova la lettera recapitata dieci anni prima dall'archeologo morente al misterioso personaggio, venendo in seguito a sapere che la profezia, rappresentata nelle incisioni del vaso aureo, si riferisce a dei sacrifici che si dovranno svolgere in un luogo posizionato al vertice di un triangolo la cui base sia il segmento che unisce Dodona a Siwa, dove sono dislocati i pi\u00f9 importanti oracoli: tale vertice \u00e8 il Nemrut Da\u011f\u0131, un monte della Turchia.\nNel frattempo, anche Michel e Norman stanno conducendo le loro ricerche e, rintracciato Ari, assistente dell'archeologo, hanno la conferma che Claudio \u00e8 vivo ed \u00e8 il responsabile dei numerosi delitti. Michel e Mireille raggiungono Claudio, il quale si scontra con Karamanlis e Vlassos e uccide entrambi con facilit\u00e0. Michel fa di tutto per far ragionare Claudio, il quale desiste a ucciderlo. Uno dopo l'altro, tutti si allontanano, lasciando Claudio da solo; questi vede poi la fotografia della sua fidanzata Heleni, e ritorna a casa, convinto ora che sia ancora viva. \nPochi giorni dopo, Michel, Norman e Mireille si chiedono quale sia la reale identit\u00e0 di quell'uomo che aveva da sempre guidato le loro azioni, che, apparentemente, non aveva niente a che fare con la vicenda ma che agiva sopra di tutti, inevitabile come il fato. Anagrammando la combinazione della cassaforte dove era stata riposta la lettera dell'archeologo, ottengono la parola \u201cnessuno\u201d, l'identit\u00e0 assunta da Odisseo, l'eroe omerico soggetto della profezia incisa nel vaso di Tiresia, trattasi dell'ultimo viaggio di Ulisse, avvenuto via terra, il cui racconto non \u00e8 mai giunto fino a noi; l'assenza di un culto di Ulisse a Itaca, la sua patria, denota il fatto che non si \u00e8 mai venuto a conoscenza delle circostanze della sua morte. Per mezzo di Claudio, per\u00f2, la profezia di Tiresia \u00e8 stata portata a compimento. I tre allora partono, certi di rivedere il loro amico. Intanto, il leggendario \"Nessuno\" fonde il vaso aureo e, con l'oro ricavato, riveste una maschera fatta costruire a sua immagine, identica alle maschere funebri di epoca micenea. Claudio e \"Nessuno\", ricongiuntisi, si salutano, e quest'ultimo se ne va via mare, nella speranza di rivedere Claudio tra un anno."}
{"id": "680070", "revid": "1396213", "url": "https://it.wikipedia.org/wiki?curid=680070", "title": "Iron Man (film)", "text": "Iron Man \u00e8 un film del 2008 diretto da Jon Favreau.\nBasato sull'omonimo personaggio dei fumetti della Marvel Comics Iron Man, interpretato da Robert Downey Jr. Prodotto dai Marvel Studios e distribuito dalla Paramount Pictures, \u00e8 il primo film del Marvel Cinematic Universe, della cosiddetta \"Fase Uno\" e della \"Saga dell'Infinito\". \u00c8 stato scritto da Mark Fergus, Hawk Ostby, Art Marcum e Matt Holloway e interpretato, oltre che da Downey Jr., da Terrence Howard, Jeff Bridges, Shaun Toub e Gwyneth Paltrow. Alla stesura della sceneggiatura hanno partecipato anche i fumettisti Joe Quesada, Brian Michael Bendis, Mark Millar, Ralph Macchio, Tom Brevoort e Axel Alonzo. Nel film lo scienziato e miliardario Tony Stark costruisce un'armatura tecnologicamente avanzata e diventa il supereroe Iron Man.\nIl film \u00e8 stato un successo di critica e di pubblico, con ottimi risultati al box-office mondiale. Inoltre ha ricevuto due nomination agli Oscar 2009 per gli effetti visivi e il montaggio sonoro.\nTrama.\nTony Stark, a capo delle Stark Industries, nota azienda produttrice di armi, si reca, insieme al suo amico tenente colonnello James \"Rhodey\" Rhodes, presso una base militare statunitense in Afghanistan per presentare il suo nuovo missile, il \"Jericho\". Terminata la dimostrazione, il convoglio, che scorta Stark verso l'aeroporto, viene colto da un'imboscata dove Tony viene gravemente ferito: numerose schegge si conficcano nel petto dell'inventore a seguito dell'esplosione di una bomba. Viene, quindi, catturato e fatto prigioniero in una grotta da alcuni terroristi denominati \"Dieci Anelli\". Per evitare che le schegge raggiungano il cuore di Tony, Yinsen, un fisico compagno di prigionia di Tony, gli impianta nel petto un elettromagnete.\nI terroristi costringono Tony a costruire per loro il missile \"Jericho\". Dopo aver costruito un piccolo Reattore Arc per alimentare l'elettromagnete nel suo petto, Tony, con l'aiuto di Yinsen, assembla un'armatura per evadere: una volta terminata l'inventore la utilizza per far esplodere il villaggio dei terroristi e fuggire, ma Yinsen perde la vita. Abbandonata l'armatura, Tony vaga nel deserto finch\u00e9 non viene trovato da Rhodes. Tornato in patria, Tony decide di chiudere la produzione di armi delle Stark Industries: i terroristi, infatti, erano entrati in possesso di molte delle sue armi nonostante la sua azienda le producesse solo per gli Stati Uniti. Dopo aver sostituito il Reattore Arc nel suo petto con un'unit\u00e0 pi\u00f9 avanzata, Tony, con l'aiuto di J.A.R.V.I.S., l'intelligenza artificiale da lui creata, costruisce una nuova armatura. Dopo averla provata e aver riscontrato alcuni problemi, Tony costruisce una terza armatura, composta da una lega di oro e titanio.\nUna sera, Tony si reca ad una festa di beneficenza, nella quale incontra la giornalista Christine Everhart, che mostra a Tony alcune foto ritraenti i terroristi che lo avevano rapito in possesso di molte armi delle Stark Industries. Tony chiede spiegazioni al socio e amico di famiglia Obadiah Stane. Nel frattempo i terroristi, dopo aver ritrovato i pezzi dell'armatura costruita da Tony, attaccano le popolazioni dell'Afghanistan utilizzando le armi delle Stark Industries. Venuto a sapere di tali eventi, Tony indossa l'armatura e vola in Afghanistan, dove combatte contro i terroristi e fa esplodere un deposito di armi nemico. Di ritorno in America, Tony viene inseguito da due aerei da caccia americani, che cercano senza successo di abbatterlo. Involontariamente Tony colpisce uno dei due caccia, ma riesce a salvare il pilota, per poi informare Rhodey del suo segreto.\nI terroristi ricevono una visita da Stane, ovvero colui che li aveva ingaggiati per uccidere Stark; Stane ruba l'armatura costruita da Tony e fa uccidere i terroristi. Stane vuole costruire un'armatura simile a quella costruita da Tony, ma i suoi ingegneri non sono in grado di riprodurre il Reattore Arc necessario ad alimentarla. Stane decide quindi di rubare il reattore nel petto di Tony, lasciandolo in fin di vita; Tony tuttavia sopravvive recuperando il dispositivo costruito in Afghanistan. La segretaria di Tony, Pepper Potts, raggiunge lo stabilimento delle Stark Industries con Phil Coulson e alcuni agenti dello S.H.I.E.L.D., ma entrati nel laboratorio si imbattono nel nemico, che ha ultimato e indossato la sua possente armatura. Tony, con l'armatura depotenziata poich\u00e9 alimentato da un pi\u00f9 debole Reattore Arc, raggiunge Stane e lo combatte. Lo scontro culmina sul tetto dello stabilimento delle Stark Industries: Tony \u00e8 in difficolt\u00e0 e chiede a Pepper di sovraccaricare il Reattore Arc che alimenta la fabbrica per far esplodere il tetto. La grande quantit\u00e0 di energia che viene liberata ferisce Tony e uccide Stane.\nAll'indomani dello scontro Tony \u00e8 chiamato a spiegare l'accaduto in una conferenza stampa. Lo S.H.I.E.L.D. prepara una copertura per l'inventore, il quale per\u00f2, durante la conferenza, rivela di essere Iron Man, come era stato soprannominato dai media. Tornato nella sua villa, Tony incontra Nick Fury, direttore dello S.H.I.E.L.D., il quale afferma che Iron Man non \u00e8 l'unico supereroe al mondo; in seguito, introduce Tony all'iniziativa \"Vendicatori\".\nPersonaggi.\nInoltre Faran Tahir interpreta Raza, il leader del gruppo terroristico dei \"Dieci Anelli\", Clark Gregg interpreta Phil Coulson, agente dello S.H.I.E.L.D. incaricato di realizzare un rapporto su Tony Stark, Leslie Bibb interpreta Christine Everhart, giornalista di Vanity Fair che ha una fugace relazione con Tony Stark, Jon Favreau, regista del film, interpreta Harold \"Happy\" Hogan. Nel film compaiono alcuni camei: Samuel L. Jackson interpreta Nick Fury, il direttore dello S.H.I.E.L.D. che introduce Tony all'iniziativa Vendicatori nella scena dopo i titoli di coda, Stan Lee, co-creatore di Iron Man, interpreta l'uomo che, a una festa, Tony Stark scambia per Hugh Hefner, Sayed Badreya interpreta Abu Bakaar, braccio destro di Raza, Tim Guinee interpreta il maggiore Allen dell'Air Force, Bill Smitrovich interpreta il generale Gabriel dell'Air Force, Gerard Sanders interpreta brevemente il ruolo di Howard Stark, Peter Billingsley, produttore del film, interpreta un ingegnere agli ordini di Obadiah Stane, Tom Morello, oltre ad aver contribuito alla colonna sonora del film, interpreta un breve cameo nel ruolo di una guardia, e Jim Cramer, che interpreta se stesso. Inoltre, nella versione originale, la voce di J.A.R.V.I.S. \u00e8 dell'attore Paul Bettany.\nProduzione.\nLa pre-produzione del film si \u00e8 avviata ad aprile 2006; le riprese sono iniziate ufficialmente il 15 gennaio 2007, si sono svolte a Los Angeles e si sono concluse il 22 giugno 2007. Il budget per la realizzazione del film \u00e8 stato di circa 140 milioni di dollari. Inizialmente il \"cattivo\" avrebbe dovuto essere il Mandarino, ma in seguito si \u00e8 optato per Iron Monger.\nL'armatura ufficiale di Iron Man utilizzata per le riprese del film \u00e8 stata esposta in vetrina al pubblico a San Diego il 2 agosto 2007 al Comic-Con. Il regista ha affermato che alcuni dialoghi del film sono stati interamente improvvisati mentre le scene venivano girate per dare un tocco di \"originalit\u00e0\" alla pellicola.\nRegia.\nIl regista Jon Favreau ha sostenuto che l'impronta data al film ha voluto essere pi\u00f9 d'intrattenimento che impegnata; la sua idea era una pellicola che facesse riflettere senza fare \"prediche\" (principalmente sulla proliferazione di armi), e che puntasse sull'eroe che, anzich\u00e9 ricevere i poteri dal nulla, ricercasse volontariamente una trasformazione, quasi come un risveglio della coscienza.\nColonna sonora.\nLa colonna sonora del film, intitolata \"Iron Man Original Motion Picture Soundtrack\", \u00e8 stata composta da Ramin Djawadi. Tra le canzoni non incluse nella colonna sonora vi sono \"Back in Black\" degli AC/DC, suonata nei titoli di testa, e \"Iron Man\" dei Black Sabbath, suonata nei titoli di coda.\nDistribuzione.\nIl film \u00e8 stato distribuito nelle sale cinematografiche statunitensi il 2 maggio 2008, mentre in Italia \u00e8 uscito il giorno prima.\nEdizione italiana.\nLa direzione del doppiaggio e i dialoghi italiani sono stati curati da Marco Guadagno.\nAccoglienza.\nIncassi.\n\"Iron Man\" ha ottenuto un incasso pari a in Nord America e nel resto del mondo, di cui in Italia, per un incasso mondiale di , a fronte di un budget di produzione di 140 milioni di dollari.\nCritica.\nIl film \u00e8 stato accolto positivamente dalla critica cinematografica. L'aggregatore di recensioni Rotten Tomatoes riporta una percentuale di gradimento del 94% con un voto medio di 7,7 su 10, basandosi su 281 recensioni. Il sito Metacritic attribuisce al film un punteggio di 79 su 100 in base a 38 recensioni.\nAltri media.\nAdattamento a fumetti.\nDal film \u00e8 stato tratto un adattamento a fumetti ufficiale, intitolato \"Io sono Iron Man\", scritto da Peter David, disegnato da Sean Chen, (inchiostrato da Victor Olazaba e Scott Hanna), pubblicato in Italia da Panini Comics.\nVideogioco.\nL'omonimo videogioco, basato sul film, \u00e8 stato pubblicato da SEGA per le piattaforme PlayStation 3, Wii, Xbox 360, PSP e PS2.\nAnimazione 3D.\nPer pubblicizzare il film \u00e8 stata realizzata una mini-serie in animazione 3D intitolata \"Iron Man's Adventure\", finita di pubblicare nel febbraio 2007; i protagonisti sono Iron Man, Spider-Man e Hulk.\nSequel.\nIl film ha avuto due sequel, il primo nel 2010 intitolato \"Iron Man 2\", diretto ancora da Jon Favreau, e il secondo nel 2013 intitolato \"Iron Man 3\", diretto e co-scritto da Shane Black."}
{"id": "680071", "revid": "984922", "url": "https://it.wikipedia.org/wiki?curid=680071", "title": "Cantone di Ch\u00e2tillon-Coligny", "text": "Il Cantone di Ch\u00e2tillon-Coligny era una divisione amministrativa dell'Arrondissement di Montargis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "680073", "revid": "984922", "url": "https://it.wikipedia.org/wiki?curid=680073", "title": "Cantone di Ch\u00e2tillon-sur-Loire", "text": "Il Cantone di Ch\u00e2tillon-sur-Loire era una divisione amministrativa dell'Arrondissement di Montargis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "680075", "revid": "287204", "url": "https://it.wikipedia.org/wiki?curid=680075", "title": "Cantone di Courtenay", "text": "Il Cantone di Courtenay \u00e8 una divisione amministrativa dell'Arrondissement di Montargis.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 43 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 43:"}
{"id": "680076", "revid": "22475", "url": "https://it.wikipedia.org/wiki?curid=680076", "title": "Mauzi", "text": ""}
{"id": "680077", "revid": "486946", "url": "https://it.wikipedia.org/wiki?curid=680077", "title": "Snobilikat", "text": ""}
{"id": "680078", "revid": "110157", "url": "https://it.wikipedia.org/wiki?curid=680078", "title": "Cantone di Ferri\u00e8res-en-G\u00e2tinais", "text": "Il Cantone di Ferri\u00e8res-en-G\u00e2tinais era una divisione amministrativa dell'Arrondissement di Montargis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "680080", "revid": "287204", "url": "https://it.wikipedia.org/wiki?curid=680080", "title": "Cantone di Gien", "text": "Il Cantone di Gien \u00e8 una divisione amministrativa dell'Arrondissement di Montargis.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 26 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 26:"}
{"id": "680081", "revid": "110157", "url": "https://it.wikipedia.org/wiki?curid=680081", "title": "Soci\u00e9t\u00e9 fran\u00e7aise du radiot\u00e9l\u00e9phone", "text": "SFR (storicamente conosciuta come Soci\u00e9t\u00e9 fran\u00e7aise du radiot\u00e9l\u00e9phone, in francese \"Societ\u00e0 francese del radiotelefono\") \u00e8 il secondo pi\u00f9 importante operatore di telefonia mobile francese, dopo Orange SA. SFR \u00e8 anche presente nel settore della telefonia fissa e si classifica come terzo Internet Service Provider per numero di clienti. L'azienda, nata nel 1987 ad opera della Compagnie G\u00e9n\u00e9rale des Eaux, ha pi\u00f9 di 21 milioni di clienti mobili, e ca. 5 milioni in telefonia fissa. Essa raggruppa le attivit\u00e0 di telecomunicazione di Altice France.\nQuesta societ\u00e0 venne creata dalla Compagnie G\u00e9n\u00e9rale des Eaux nel 1987. Di propriet\u00e0 di Vivendi dal 2011, viene acquisito da Altice nel 2014, per formare il gruppo Numericable-SFR. Nel 2016 nasce Gruppo SFR, un gruppo Telecom, Media e Pubblicit\u00e0. Il marchio Numericable viene utilizzato dal gruppo solo per il suo bouquet di canali televisivi.\nAlla fine del 2017, SFR era il secondo maggiore operatore francese in termini di quota di mercato dietro Orange; la societ\u00e0 contava 14,378 milioni di clienti mobili, 5,943 milioni di abbonati alla rete fissa, di cui 2,231 milioni abbonati alla banda larga, oltre 250 operatori clienti e 150.000 imprese e amministrazioni clienti.\nA maggio 2017, il gruppo Altice annuncia che intende consolidare la maggior parte delle sue attivit\u00e0 sotto il suo nome. Come parte di questo consolidamento, SFR verr\u00e0 rinominato Altice. Quindi, l'11 ottobre 2017, la rete mobile SFR prende il nome \"SFR Altice\", al fine di abituare i clienti al nome previsto per essere adottato da SFR: Altice. L'idea venne definitivamente abbandonata a marzo 2018 a seguito di battute d'arresto (calo degli stock e dei risultati finanziari) di SFR nel 2017. Altice vuole mantenere un marchio con una forte reputazione al fine di migliorare i suoi risultati per i mesi e gli anni a venire.\nStoria.\nOrigini nel radiotelefono.\nLa Societ\u00e0 Francese di Radiotelefono \u00e8 stata creata nel 1987 dalla Compagnie G\u00e9n\u00e9rale des Eaux, sotto la direzione di Richard Lalande e Alain Bravo. SFR ha quindi offerto ai suoi clienti un servizio di radio-telecomunicazioni analogico (norma svedese NMT), in concorrenza con Radiocom 2000 di France Telecom. Il servizio \u00e8 stato quindi chiamato \"SFR NMT\".\nIl 15 dicembre 1992, SFR, sotto la presidenza di Philippe Glotin, apre la seconda rete GSM di telefonia mobile.\nGruppo SFR-Cegetel.\nNel 1996, la Compagnie G\u00e9n\u00e9rale des Eaux riorganizz\u00f2 le sue attivit\u00e0 di telecomunicazione sotto la direzione di Philippe Germond creando un nuovo gruppo con un consorzio di altri azionisti (Mannesman, British Telecom, SBC), un nuovo gruppo inizialmente chiamato Cegetel, poi \"SFR-Cegetel\".\nQuesto gruppo \u00e8 il principale operatore privato di telefonia alternativa fissa e mobile a France T\u00e9l\u00e9com. \u00c8 uno dei pionieri tecnologici nella telefonia mobile con il marchio SFR e nella telefonia fissa declassata con i marchi Cegetel e \"7\". \"Vi \u00e8 anche fornitore di accesso a Internet. Era l'azionista di \"AOL France\".\nNel 2000, l'azienda acquista da Avenir T\u00e9l\u00e9com la sua rete di 160 negozi di Phone Shop.\nIn otto anni (1999-2007), il fatturato delle attivit\u00e0 del gruppo \u00e8 aumentato di un fattore 30 per crescita organica. Il suo fatturato e il suo valore finanziario lo rendono uno dei primi 40 gruppi francesi. \u00c8 l'unico operatore telefonico europeo a mantenere margini positivi durante la crisi di crescita delle telecomunicazioni del 2001-2003. Questa crescita \u00e8 stata oggetto di ricerca nella gestione del dottorato, comunicazione nelle universit\u00e0 francesi, tedesche e americane e studio di un caso.\nNel 2003, tramite la fusione di Cegetel con T\u00e9l\u00e9com D\u00e9veloppement, un operatore di telecomunicazioni di propriet\u00e0 del gruppo SNCF, il gruppo SFR-Cegetel divenne il pi\u00f9 grande operatore privato di telecomunicazioni fisse in Francia. Lo stesso anno viene selezionato, con Sanofi e L'Or\u00e9al, come una delle tre societ\u00e0 francesi pi\u00f9 dinamiche e apprezzate in termini di politica sociale.\nIn quest'anno aveva come azionisti Vivendi al 56% e Vodafone, che ha costruito la sua rete mobile, il rimanente 44%. Nel 2008 l'amministratore delegato della Vivendi ha dichiarato l'intenzione di acquisire il controllo completo della societ\u00e0 appena si verificher\u00e0 una condizione favorevole nel mercato. Ci\u00f2 avviene nel 2011 quando Vodafone vende la sua quota.\nIl 10 novembre 2004, \u00e8 il primo operatore francese a lanciare un'offerta sulla sua nuova rete mobile UMTS.\nFiliale Telecom del Gruppo SFR e Altice France.\nNel 2015 Vivendi ha ceduto SFR al gruppo olandese Altice per 13,5 miliardi di euro."}
{"id": "680082", "revid": "124701025", "url": "https://it.wikipedia.org/wiki?curid=680082", "title": "Societ\u00e0 per le strade ferrate romane", "text": "La Societ\u00e0 per le strade ferrate romane \u00e8 stata una societ\u00e0 ferroviaria creata nel 1865 per la costruzione e l'esercizio delle linee ferroviarie dell'Italia centrale e settentrionale. Entrata presto in dissesto economico venne rilevata dallo Stato nel 1873 che ne gest\u00ec la rete fino al 1885.\nStoria.\nCon il pontificato di Pio IX vennero emanate le \"Notificazioni\" con le quali venivano accolte e autorizzate le proposte di costruzione di tre ferrovie. Pubblicate il 7 novembre 1846, programmavano la costruzione di:\nAllo scopo vennero costituite tre societ\u00e0 che, in onore del papa, assunsero l'appellativo comune di \"Pio\": 1) Pio Latina; 2) Pio Centrale; 3) Pio Emilia. La \u00abSociet\u00e0 della strada ferrata Pio Latina\u00bb, ebbe in concessione le linee Roma-Frascati e Roma-Ceprano.\nNel 1856 la Societ\u00e0 generale delle strade ferrate romane (SSFR) acquis\u00ec la concessione della strada ferrata Roma-Civitavecchia, della Roma-Ancona, della Ancona-Bologna e del suo prolungamento fino a Ferrara. Con la riduzione del territorio dello Stato Pontificio al solo Lazio (1859-60), buona parte della rete sociale si trov\u00f2 fuori dai confini di stato per cui il principale committente della Societ\u00e0 divenne il Regno di Sardegna.\nDopo la costituzione nel 1861 del Regno d'Italia fu necessario procedere al riordino complessivo della rete ferroviaria; venne emanata la che affidava la rete delle \u00abRomane\u00bb (in dissesto economico) alla subentrante \u00abSociet\u00e0 per le strade ferrate romane\u00bb (SFR) (che di fatto era una ricostituzione della precedente).\nIl trasferimento dell'atto di concessione prevedeva il completamento delle tratte ancora in costruzione e la costruzione e l'esercizio delle linee di collegamento tra Roma e Firenze con i porti principali di Genova, Livorno, Civitavecchia e Napoli. Inoltre veniva assegnato anche l'esercizio della linea Torino-Savona e la costruzione ed esercizio della Parma-La Spezia.\nAlla societ\u00e0 vennero affidate in sostanza le principali linee ferroviarie della rete ligure e dell'Italia centrale ad eccezione delle linee adriatiche.\nLa rete delle nuove \u00abRomane\u00bb risult\u00f2 costituita, di massima, dalla fusione delle linee gestite dalle precedenti Societ\u00e0 esercenti la Roma-Ancona e la Ferrovia Roma-Cassino-Napoli, dalla rete delle ex Strade Ferrate Livornesi, da quella della Centrale Toscana e delle linee Maremmane e quella delle ferrovie da Roma, a Frascati, a Ceprano, a Civitavecchia, a Porto d'Anzio e a Bologna, per Foligno ed Ancona.\nEbbe inoltre assegnata una sovvenzione annua di lire 13.250 per chilometro.\nLa nuova societ\u00e0 nata dalle ceneri delle vecchie e dissestate societ\u00e0, tuttavia, si trov\u00f2 presto anch'essa in grave dissesto economico tanto che lo Stato dovette riscattare nel 1870 la linea da Firenze a Massa. I motivi erano tanti e non ultime erano anche le scelte dei tracciati costruiti spesso tortuosi e disorganici e che venivano a trovarsi del tutto inadatti alle nuove direttive e decisioni economiche dei governi unitari che tendevano a privilegiare differenti direttrici di traffico su rotaia; non pi\u00f9 trasversali verso i porti tirrenici ed adriatici ma in verso longitudinale tra nord ed ovest/sud-est.\nLe trattative si prolungarono fino al 1873 quando venne deciso, da parte dello Stato, l'acquisto di tutta la rimanente rete della Societ\u00e0. L'operazione si trascin\u00f2 a lungo e si concluse solamente nel 1882. La maggior parte della rete venne poi ripartita tra le due grandi societ\u00e0 (concessionarie dal 1885) Adriatica e Mediterranea.\nRete.\nNel 1868, la societ\u00e0 gestiva le seguenti linee:"}
{"id": "680085", "revid": "21880", "url": "https://it.wikipedia.org/wiki?curid=680085", "title": "Ragno", "text": ""}
{"id": "680087", "revid": "22475", "url": "https://it.wikipedia.org/wiki?curid=680087", "title": "Enton", "text": ""}
{"id": "680088", "revid": "486946", "url": "https://it.wikipedia.org/wiki?curid=680088", "title": "Entoron", "text": ""}
{"id": "680089", "revid": "486946", "url": "https://it.wikipedia.org/wiki?curid=680089", "title": "Menki", "text": ""}
{"id": "680090", "revid": "486946", "url": "https://it.wikipedia.org/wiki?curid=680090", "title": "Rasaff", "text": ""}
{"id": "680091", "revid": "287204", "url": "https://it.wikipedia.org/wiki?curid=680091", "title": "Cantone di Lorris", "text": "Il Cantone di Lorris \u00e8 una divisione amministrativa dell'Arrondissement di Montargis e dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 38 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 38:"}
{"id": "680092", "revid": "486946", "url": "https://it.wikipedia.org/wiki?curid=680092", "title": "Fukano", "text": ""}
{"id": "680093", "revid": "486946", "url": "https://it.wikipedia.org/wiki?curid=680093", "title": "Arkani", "text": ""}
{"id": "680094", "revid": "287204", "url": "https://it.wikipedia.org/wiki?curid=680094", "title": "Cantone di Montargis", "text": "Il Cantone di Montargis \u00e8 una divisione amministrativa dell'Arrondissement di Montargis.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 9 comuni.\nComposizione.\nPrima della riforma del 2014 comprendeva il solo comune di Montargis.\nDal 2015 i comuni appartenenti al cantone sono i seguenti 9:"}
{"id": "680095", "revid": "486946", "url": "https://it.wikipedia.org/wiki?curid=680095", "title": "Quapsel", "text": ""}
{"id": "680096", "revid": "486946", "url": "https://it.wikipedia.org/wiki?curid=680096", "title": "Quaputzi", "text": ""}
{"id": "680097", "revid": "486946", "url": "https://it.wikipedia.org/wiki?curid=680097", "title": "Quappo", "text": ""}
{"id": "680098", "revid": "2033069", "url": "https://it.wikipedia.org/wiki?curid=680098", "title": "Ferrero Rocher", "text": "Ferrero Rocher \u00e8 un marchio commerciale che identifica un cioccolatino realizzato e commercializzato dall'industria alimentare italiana Ferrero Spa. Il Rocher, che ha forma di pralina sferica ripiena, fu lanciato sul mercato nel 1982.\nComposizione.\nIl nucleo della pralina \u00e8 formato da una nocciola intera tostata, ricoperta con uno strato di crema di nocciola e crema gianduia. Il tutto \u00e8 incassato in una sottile cialda che lo ricopre. Il prodotto sferico cos\u00ec ottenuto \u00e8 ricoperto infine da uno strato superficiale formato da cioccolato al latte e granella di nocciola. Le praline, dal peso di circa 11/12 grammi cadauna, sono individualmente incartate in una pellicola in alluminio di colore oro e fissate con colla a caldo su pirottini di carta plissettata di colore marrone con un motivo geometrico color oro. Su ciascuna pralina cos\u00ec confezionata viene applicato uno sticker ovale di carta adesiva con il nome commerciale del prodotto scritto in oro su fondo bianco. Nella grande distribuzione il prodotto \u00e8 disponibile in diversi formati, dagli astucci in cellophane da tre o quattro pezzi, alle tradizionali scatole da 16 pezzi, disposti su due strati, a confezioni regalo di dimensioni maggiori che arrivano a contenere oltre 20 pezzi. \nMentre il packaging standard \u00e8 caratterizzato dall'utilizzo di confezioni in materiale plastico trasparente, che evoca l'immagine di \"prodotto prezioso\", sono disponibili anche design diversi (per esempio, confezioni in cartoncino, in plastica opaca colorata), che trovano impiego in particolare in occasione delle festivit\u00e0 natalizie. Sia il nome che la forma del cioccolatino sarebbero un omaggio alla Vergine Maria di cui Michele Ferrero era molto devoto. \nGrand Ferrero Rocher.\nIl \"Grand Ferrero Rocher\" \u00e8 una cialda ricoperta di cioccolato al latte con granella di nocciole, in tutto simile per gusto, forma e composizione all'involucro della pralina, ma di dimensioni maggiori; al suo interno vengono inserite alcune praline. L'incarto \u00e8 uguale a quello della pralina. Il \"Grand Ferrero Rocher\" viene venduto singolarmente. Ne esistono versioni di diverso peso e contenenti un numero di praline variabile. \nAltri prodotti.\nOltre alle praline l'azienda commercializza con il marchio \"Ferrero Rocher\" anche tavolette di cioccolato e gelati. Nonostante la coerenza del branding, questi prodotti sono realizzati sia con cioccolato al latte con granella di nocciole, similmente alle praline, sia con altri tipi di cioccolato, ovvero fondente (sia il gelato sia la tavoletta) e bianco (solo la tavoletta). "}
{"id": "680100", "revid": "77358", "url": "https://it.wikipedia.org/wiki?curid=680100", "title": "Nizni Novgorod", "text": ""}
{"id": "680104", "revid": "316716", "url": "https://it.wikipedia.org/wiki?curid=680104", "title": "Istiophoridae", "text": "La famiglia Istiophoridae comprende 11 specie di grossi pesci marini e pelagici noti comunemente come marlin.\nDistribuzione e habitat.\nSono presenti in tutti i mari e negli oceani tropicali (dove hanno la loro massima diversit\u00e0) e temperati caldi.\nNel mar Mediterraneo sono segnalate sette specie di tutti e tre i generi ma vi formano popolazioni stabili solo due di esse: \"Kajikia albida\" e \"T. belone\". \"T. belone\" \u00e8 una specie endemica del Mediterraneo.\nSono pesci pelagici che vivono in acque aperte pi\u00f9 o meno lontano dalle coste.\nDescrizione.\nSono simili al pesce spada ma se ne differenziano per la presenza di piccole scaglie e denti, la pinna dorsale lunga (e molto alta negli \"Istiophorus\"), le pinne ventrali presenti, il rostro (\"spada\") cilindrico e non piatto e per la presenza di quattro carene (due per lato) sul peduncolo caudale. La linea laterale \u00e8 presente.\nIl colore \u00e8 di solito blu acciaio sul dorso e bianco madreperlaceo sul ventre ma in molte specie vi sono anche linee verticali e punti di vario colore. La pinna dorsale dei pesci vela (\"Istiophorus\") \u00e8 brillantemente colorata di blu e violetto con punti e macchie scuri.\nSono pesci di grosse dimensioni, con lunghezze che vanno da meno di due metri per il \"Tetrapturus georgii\" ad oltre cinque metri per i \"Makaira\".\nBiologia.\nSi nutrono di pesci pelagici come scombridi, clupeidi e carangidi che tramortiscono con il rostro.\nPesca.\nHanno carni ottime, pari a quelle del pesce spada e vengono pescati attivamente con ogni tecnica di pesca commerciale come tonnare, reti di vario tipo, palamiti ed arpioni. I pescatori sportivi li insidiano soprattutto alla traina. Il turismo dovuto alla pesca al marlin o al pesce vela rappresenta una fonte di entrate non indifferente per diversi paesi tropicali. "}
{"id": "680107", "revid": "196390", "url": "https://it.wikipedia.org/wiki?curid=680107", "title": "Gran Cond\u00e9", "text": ""}
{"id": "680110", "revid": "729019", "url": "https://it.wikipedia.org/wiki?curid=680110", "title": "Battaglia di Sedan", "text": "La battaglia di Sedan ebbe luogo fra il 31 agosto ed il 2 settembre 1870; fu lo scontro decisivo della seconda fase della guerra franco-prussiana (19 luglio 1870 - 10 maggio 1871) e si concluse con il totale accerchiamento e la resa dell'armata francese \"di Ch\u00e2lons\" al comando inizialmente del Maresciallo di Francia Patrice de Mac-Mahon, e, dopo il ferimento di quest'ultimo, dei generali Ducrot e de Wimpffen. L'imperatore Napoleone III, presente sul campo di battaglia con le sue truppe, fu costretto alla capitolazione, il 2 settembre, insieme ai resti dell'armata, di fronte alla schiacciante superiorit\u00e0 dell'esercito prussiano guidato dall'abile feldmaresciallo von Moltke. A causa della catastrofe, a Parigi venne rapidamente decisa (il 4 settembre) la deposizione dell'imperatore e la fine del Secondo Impero.\nPremesse.\nNella met\u00e0 di agosto del 1870, dopo le prime sconfitte sulla frontiera alsaziano-lorenese, l'esercito francese era diviso in due corpi principali: l'armata di Ch\u00e2lons, guidata dal maresciallo di Francia Patrice de Mac-Mahon e concentrata dal 16 agosto appunto nella omonima cittadina sulla Marna, dove era presente anche l'imperatore Napoleone III, e l'armata del Reno, guidata da un altro maresciallo di Francia, Fran\u00e7ois Achille Bazaine.\nIl maresciallo Bazaine, impegnato contro la parte principale dell'esercito prussiano (I e II armata), dopo aver respinto un primo tentativo di manovra aggirante tedesca il 16 agosto (battaglia di Mars-la-Tour), aveva mancato di contrattaccare e sfruttare il momento favorevole, ripiegando verso la piazzaforte di Metz. Nella decisiva battaglia di Gravelotte del 18 agosto il maresciallo, pur infliggendo gravi perdite al nemico, perse nuovamente alcune occasioni favorevoli, non impieg\u00f2 l'interezza delle proprie truppe e venne alla fine battuto e respinto, pur disponendo ancora di forze molto ingenti (155.000 uomini), in una posizione strettamente difensiva nella piazzaforte di Metz (Assedio di Metz, 3 settembre - 23 ottobre 1870), circondata dalla II armata prussiana, al comando del principe Federico Carlo di Prussia e forte di 168.000 uomini.\nMentre il maresciallo Bazaine combatteva queste battaglie per cercare, invano, di sfuggire alla manovra avvolgente tedesca e ripiegare oltre la Mosa, i tre corpi d'armata francesi (I, V e VII) impegnati pi\u00f9 a sud, dopo essere stati a loro volta battuti nelle aspre battaglie di Wissembourg e di Froeschwiller, avevano invece precipitosamente ripiegato, sotto la guida del maresciallo Mac-Mahon, verso ovest, sfuggendo alle truppe della III armata tedesca del Principe ereditario di Prussia e riuscendo a raggiungere Ch\u00e2lons, dove erano in afflusso ulteriori truppe di riserva francesi per ricostituire una nuova massa di manovra a protezione della regione parigina.\nIl dilemma strategico francese.\nL'armata francese di Ch\u00e2lons, composta da circa 130.000 uomini e munita di 423 cannoni, venne costituita con l'unione del I corpo (generale Ducrot), del V corpo (generale de Failly), del VII corpo (generale F\u00e9lix Douay), tutti reduci delle sconfitte in Alsazia e, in ultimo, dal XII corpo (prima al comando del generale Trochu e quindi dal generale Lebrun), costituito frettolosamente dopo l'inizio della guerra con una divisione di fanteria di marina (inizialmente destinata a sbarcare sulle coste tedesche), alcuni reparti regolari e numerose reclute. Alcuni reggimenti della Garde mobile, inizialmente assegnati a rinforzare l'armata, ritenuti infidi e inadatti al combattimento, vennero ritirati e inviati a Parigi.\nAl campo di Ch\u00e2lons era giunto Napoleone III (molto sofferente per una sua grave malattia neoplastica), il quale, dopo aver ceduto il comando supremo dell'esercito a Bazaine fin dal 12 agosto, aveva abbandonato il 14 agosto l'armata del Reno assieme al principe ereditario e aveva raggiunto, scortato dalle sue guardie a cavallo, Verdun il 16, per poi raggiungere l'esercito di Mac-Mahon nella serata dello stesso giorno in un vagone ferroviario. L'imperatore, dopo aver delegato il potere politico alla consorte imperatrice Eugenia de Montijo e il comando dell'esercito al maresciallo Bazaine, di fatto, non deteneva pi\u00f9 alcun potere decisionale n\u00e9 militare n\u00e9 politico.\nL'armata, in mancanza di un collegamento con le forze del maresciallo Bazaine rimaste a Metz, non aveva dimensioni sufficienti per sperare di respingere una eventuale avanzata tedesca su Parigi e, in effetti, sembr\u00f2 che Mac-Mahon fosse, piuttosto, dell'opinione di concentrarsi all'interno delle fortificazioni della capitale, a rinforzo della guarnigione cittadina, per dar tempo alla nuova mobilitazione generale in corso in tutta la Francia.\nNei giorni successivi si succedettero freneticamente discussioni e consigli di guerra per decidere il miglior impiego della forza al comando di Mac-Mahon. Durante l'importante conferenza del 17 agosto, Napoleone, Mac-Mahon, Trochu (l'influente comandante del XII corpo) e il Principe Napoleone Girolamo decisero, soprattutto su consiglio del Principe Girolamo, di rinunciare alla marcia su Metz e di organizzare invece il ripiegamento su Parigi. Ma questa decisione venne rapidamente revocata dall'imperatore, dopo l'arrivo di un messaggio ottimistico di Bazaine (scritto dopo la battaglia di Mars-la-Tour) e dopo l'intervento del capo del governo Cousin-Montauban, entrambi favorevoli (come anche l'imperatrice Eugenia) ad una audace avanzata per accorrere in aiuto delle forze bloccate a Metz. Questo mutamento di strategia era motivato dal timore di rivolgimenti politici violenti a Parigi come conseguenza di una sconfitta sul campo dell'imperatore..\nMac-Mahon, completamente all'oscuro dei piani di Bazaine, manteneva grandi riserve su questi piani offensivi; in una conversazione del 21 agosto con il presidente del Senato, Eug\u00e8ne Rouher, che gli aveva fatto visita, il maresciallo si disse convinto che una marcia verso est si sarebbe inevitabilmente tradotta in una disfatta; in assenza di notizie da Bazaine entro il 23 agosto, il maresciallo garant\u00ec che avrebbe proceduto a ritirarsi su Parigi.\nTutto dipendeva, quindi, dalle notizie circa il destino di Bazaine e dell'armata del Reno. Mac-Mahon scelse di guadagnare tempo e il 21 agosto mosse su Reims, posizione dalla quale egli stimava di poter assistere Bazaine, nel caso quest'ultimo fosse uscito da Metz e che gli consentiva allo stesso tempo di ripiegare relativamente indisturbato su Parigi.\nCi\u00f2 che lo indusse alla fine a muovere su Metz fu un telegramma di Bazaine, giunto il 21 agosto, ma inviato alcuni giorni prima, il 19 agosto, giorno successivo alla battaglia di Gravelotte e precedente a quello in cui i Prussiani interruppero le comunicazioni telegrafiche. Il messaggio assicurava: \"Conto ancora di muovermi verso Ch\u00e2lons via Montmedy... ovvero via Sedan, od anche Mezieres\". Mac-Mahon e Napoleone III, ulteriormente sollecitati ad agire da un messaggio di Cousin-Montauban del 22 agosto, vollero quindi credere che Bazaine avesse gi\u00e0 lasciato Metz e decisero di raggiungerlo sulla strada di Montmedy, attraversando la Mosa a Stenay.\nLa decisione, raggiunta dopo tante tergiversazioni e ripensamenti e basata su argomenti di natura militare, ma anche e soprattutto politici, si sarebbe risolta in un disastro. Un eventuale ripiegamento su Parigi dell'imperatore e dell'esercito sconfitto e l'abbandono delle ingenti forze di Bazaine a Metz, avrebbe potuto innescare sviluppi rivoluzionari catastrofici per il Secondo Impero. Per i militari e la casa reale divenne quindi inevitabile giocare il tutto per tutto proseguendo il piano originario di ricongiungimento delle due armate francesi. Sollecitata ad accorrere in aiuto di Bazaine e ingannata dai contraddittori messaggi provenienti dall'armata del Reno sulle velleit\u00e0 offensive di quest'ultimo, l'armata di Mac-Mahon e di Napoleone III avrebbe dovuto marciare verso Metz, contando soprattutto sulla capacit\u00e0 e sulla volont\u00e0 del maresciallo bloccato nella fortezza di aprirsi la strada verso nord.\nLa marcia di Mac-Mahon e il ripiegamento su Sedan.\nL'avanzata francese e la manovra di avvolgimento prussiana.\nL'armata di Ch\u00e2lons lasci\u00f2 quindi le proprie posizioni a Reims il 23 agosto ed inizi\u00f2 la marcia verso nord-est, in direzione di Montm\u00e9dy e verso i confini del Belgio: si sperava di avanzare a grande velocit\u00e0 per evitare di rimanere agganciata dai prussiani prima di ricongiungersi a sud con l'esercito di Bazaine. La disorganizzazione, l'impreparazione e lo scarso coordinamento dell'armata resero il movimento, nondimeno, particolarmente confuso e lento: carenze nei rifornimenti costrinsero le truppe ad approvvigionarsi con le risorse locali; Mac-Mahon fu addirittura costretto a deviare momentaneamente a nord per facilitare l'arrivo per ferrovia di altre vettovaglie; solo il 26 agosto i francesi ritornarono nuovamente a est per marciare verso la Mosa.\nI Prussiani, dopo il riuscito accerchiamento dell'armata francese del Reno intorno alla fortezza di Metz, avevano energicamente proseguito la loro avanzata verso il cuore della Francia, marciando in direzione della Marna e di Parigi, divisi in due masse separate: a sud, lungo la Mosa a Commercy, la III armata del Principe reale di Prussia, costituita dal I (generale von der Tann) e II corpo bavarese (generale von Hartmann), dal V corpo prussiano (generale von Kirchbach) e dal XI corpo assiano (generale von Bose); pi\u00f9 a nord la nuova IV armata - denominata anche \"Maasarmee\", armata della Mosa - del Principe reale di Sassonia, appena costituita con il IV corpo prussiano (generale Gustav von Alvensleben), il XII corpo sassone (principe Giorgio di Sassonia) e la prestigiosa Guardia reale prussiana (reduce dalle pesanti perdite subite a Gravelotte, sempre al comando del principe Augusto di W\u00fcrttemberg), formazioni distaccate dalla II armata del Principe Federico Carlo rimasta sul fronte di Metz. Le due armate contavano 240.000 uomini e 700 cannoni. Le armate erano opportunamente precedute dallo schermo della cavalleria tedesca collocata come avanguardia con lo scopo di agganciare il nemico, che si presumeva schierato a difesa della capitale, e individuarne la posizione e le intenzioni.\nVon Moltke, il capace e preparato capo di stato maggiore dell'Esercito prussiano, diram\u00f2 gli ordini dettagliati per la riorganizzazione dell'esercito e per la marcia in direzione della Marna, il 21 agosto; la manovra avrebbe avuto inizio il 23. La situazione rimaneva tuttavia pericolosa: Bazaine era ancora solidamente schierato intorno a Metz con le sue truppe e teneva impegnate cospicue forze prussiane, mentre la direzione del movimento del nuovo esercito francese di MacMahon, come i piani del maresciallo, rimanevano oscuri.\nFino alla sera del 25 agosto Moltke continu\u00f2 quindi a spingere cautamente verso ovest il suo schieramento, mentre la cavalleria, lanciata molto pi\u00f9 avanti, segnal\u00f2 prontamente il movimento francese verso Reims. Ma alla fine giunsero notizie pi\u00f9 precise sulle intenzioni del nemico. Un dispaccio da Londra, basato su fonti provenienti dalla stampa parigina, svel\u00f2 chiaramente le intenzioni di Mac-Mahon, rivelando la direzione del suo movimento diretto a cercare di accorrere in aiuto del maresciallo Bazaine. Moltke, pur non sottovalutando le possibilit\u00e0 della natura ingannevole di queste fonti, prese la sua decisione nella notte del 25 agosto: tutte le forze germaniche impegnate in direzione della Marna avrebbero effettuato un movimento verso nord; la \"Maasarmee\" avrebbe marciato attraverso le Argonne, mentre il grosso della III armata (nonostante alcune conflittualit\u00e0 con il generale Blumenthal, capo di stato maggiore dell'armata) avrebbe a sua volta deviato a destra verso Suippes e Sainte-Menehould, mantenendo il contatto con il fianco sinistro dell'Armata della Mosa. La cavalleria avrebbe proceduto in avanti per agganciare il nemico, che si riteneva essere situato approssimativamente tra Vouziers e Buzancy.\nIl difficile cambio di direzione venne effettuato con successo, nonostante le pessime condizioni atmosferiche; non mancarono episodi di confusione e di disordine, ma nel complesso le due armate tedesche riuscirono a concentrarsi e a progredire rapidamente verso nord, e gi\u00e0 il 26 agosto la cavalleria del XII corpo sassone ebbe un primo contatto con i francesi tra Vouziers e Grandpr\u00e9. Si trattava della cavalleria del VII corpo francese che proteggeva il lato destro della armata in marcia verso la Mosa.\nI primi scontri.\nL'armata di Mac-Mahon, nonostante le grandi difficolt\u00e0 di rifornimento, aveva proseguito faticosamente verso est contando di attraversare la Mosa e quindi marciare su Montm\u00e9dy. Mac-Mahon, allarmato dai rapporti sulla cavalleria prussiana presente sul suo fianco destro, fece inizialmente convergere su Vouziers anche il I corpo, temendo una battaglia generale. Il 27 agosto, la cavalleria tedesca ebbe un nuovo scontro con i francesi del V corpo, a Bouzancy, mentre il grosso del XII corpo sassone, schierato sulla destra della \"Maasarmee\", sbucato fuori con successo dalla foresta della Argonne, attravers\u00f2 senza problemi la Mosa a Stenay e a Dun-sur-Meuse, posizionandosi quindi sulla riva destra del fiume e sbarrando la via per Montmedy e Metz.\nMac-Mahon, installato a Le Chesne, edotto sui pericolosi sviluppi della situazione, la notte del 27, comprese il rischio che stava correndo e ferm\u00f2 la marcia in direzione est, progettando di dirigere a nord e inviando anche un messaggio a Bazaine, sollecitando la sua collaborazione e avvertendolo di un suo probabile ripiegamento su M\u00e9zi\u00e8res. La notte del 28 agosto, tuttavia, un perentorio messaggio del capo del governo Cousin-Montauban, sollecit\u00f2, con affermazioni ottimistiche, una ripresa della manovra in direzione di Bazaine e impose nuovamente al demoralizzato Mac-Mahon di riprendere l'estenuante movimento verso est.\nIl maresciallo venne anche rassicurato da Parigi sul presunto basso morale e la grande confusione presenti tra i tedeschi. Egli inoltre non era evidentemente a conoscenza del concentramento sul suo fianco destro, e in parte anche di fronte, della \"Maasarmee\", che aveva gi\u00e0 attraversato la Mosa proprio a Stenay dove il maresciallo contava di far convergere le sue truppe prima di proseguire verso Metz. Il 28 agosto, quindi, la marcia dei francesi riprese, ostacolata e intralciata sul fianco destro dalla cavalleria nemica che occup\u00f2 rapidamente Vouziers e Bouzancy, appena abbandonate dal V e VII corpo; ormai cosciente dell'impossibilit\u00e0 di marciare direttamente su Stenay, il 29 agosto Mac-Mahon decise di attraversare la Mosa pi\u00f9 a nord, a Remilly e a Mouzon, dove subito diresse i due corpi francesi pi\u00f9 settentrionali (I e XII) e meno incalzati dalla cavalleria germanica.\nMentre i corpi settentrionali francesi trovavano riparo a nord della Mosa, il VII corpo ebbe ancora un grosso scontro con il nemico a La Besace, prima di ripiegare a sua volta a Mouzon; invece il V corpo (generale De Failly), mal informato sul nuovo movimento verso nord dell'armata, prosegu\u00ec in un primo tempo verso est e subito dopo venne agganciato dalla cavalleria sassone. In ultimo, dopo essere stato ritardato, si accamp\u00f2 per la notte del 30 agosto a ovest della Mosa, vicino Beumont.\nMentre l'armata francese ripiegava faticosamente verso nord-est, le forze tedesche convergevano sistematicamente sul nemico: il 29 agosto, Moltke aveva ormai completato la sua manovra e pot\u00e9 effettuare la marcia di contatto con l'armata francese: la \"Maasarme\", gi\u00e0 a est del fiume, venne diretta su Beaumont con il XII corpo sassone e il IV corpo prussiano, mentre la Guardia prussiana venne lasciata in riserva; la III armata, concentrata tra Sommerance e Monthois, sarebbe avanzata su Bouzancy e Le Chesne, dirigendo quindi su Beuamont i corpi bavaresi e su Stonne il V corpo prussiano. Gli stanchi soldati del V corpo francese, accampati e addormentati nei pressi di Beaumont, stavano per essere attaccati in forze dal nemico in avvicinamento.\nBattaglia di Beaumont.\nIl 30 agosto le forze tedesche che stavano rapidamente convergendo sulla armata di Mac-Mahon, in ripiegamento verso nord-est per cercare riparo oltre la Mosa, intercettarono a Beaumont, a sud-est di Mouzon, le forze del V corpo (generale de Failly) che si erano attardate sulla riva sinistra della Mosa, esauste dopo la estenuante marcia. Queste vennero colte di sorpresa nella notte (ore 3.30) del 30 agosto, dalla comparsa improvvisa delle truppe nemiche. Su Beaumont si concentrarono da ovest reparti dei due corpi d'armata bavaresi, da sud-est elementi del XII corpo sassone (che era gi\u00e0 in parte sulla riva orientale della Mosa dopo aver attraversato a Stenay fin dal 27 agosto) e, soprattutto, da sud il grosso del IV corpo prussiano (generale Alvensleben).\nPresi completamente alla sprovvista, i francesi cercarono, senza risultati, di resistere, prima di ripiegare gradualmente verso nord. Il V corpo venne in parte sostenuto dal XII corpo (generale Lebrun), che era gi\u00e0 in gran parte sulla riva settentrionale della Mosa e che copr\u00ec il ripiegamento verso nord. Dopo alcune ore di battaglia e una valorosa resistenza francese, il IV corpo prussiano fin\u00ec per sbaragliare il nemico (ore 18.00) che si ritir\u00f2 confusamente oltre la Mosa a Mouzon, mentre i tedeschi della III e della IV armata (prussiani, bavaresi e sassoni) si riunivano vittoriosi sul campo di battaglia.\nAl termine dello scontro i resti del V corpo francese e il XII corpo, che avevano perso quasi 7.500 uomini e 40 cannoni (contro 3.500 uomini circa da parte dei Prussiani), ripiegarono quindi sulla piazzaforte di Sedan, nelle Ardenne a pochi chilometri dalla frontiera belga, dove erano gi\u00e0 confluiti gli altri corpi pi\u00f9 settentrionali (I e VII) che avevano potuto attraversare senza problemi la Mosa fin dal 29 agosto a Mouzon e a Remilly. Mac-Mahon contava finalmente, con le sue forze concentrate a nord della Mosa, di dare riposo all'armata, rifocillarla, rifornirla e poi, di ritirarsi, sperabilmente, su Parigi.\nDopo i fatti di Beaumont, cosciente della vicinanza del nemico, infatti, il maresciallo non contava pi\u00f9 su una concreta collaborazione con le forze del maresciallo Bazaine, di cui non aveva pi\u00f9 notizie certe, e riteneva ormai impossibile continuare la marcia verso sud per soccorrere la piazzaforte di Metz.\nAssedio di Metz.\nMentre la situazione dell'armata del maresciallo Mac-Mahon si faceva sempre pi\u00f9 disperata, il maresciallo Bazaine a Metz, incerto, indeciso e pessimista sulle possibilit\u00e0 di una efficace collaborazione tra le due masse separate dell'esercito francese, aveva preferito, nonostante le ripetute e ambigue assicurazioni comunicate al suo collega Mac-Mahon, salvaguardare in primo luogo le sue truppe, senza esporle in rischiose offensive per cercare di rompere il cerchio germanico intorno alle sue posizioni. Il 26 agosto, dopo lunghe discussioni con i suoi subordinati, aveva abbandonato un suo primo piano di sortita, e solo il 31 agosto e il 1\u00ba settembre, mentre a Sedan era in corso la battaglia, il maresciallo sferr\u00f2 un attacco in forze (con l'impiego di quattro corpi d'armata) a Noisseville, con lo scopo di ottenere un successo decisivo e superare le difese tedesche nel settore nord-orientale del fronte d'accerchiamento.\nDopo un notevole successo iniziale, ottenuto nel pomeriggio del 31 agosto contro il I corpo prussiano del generale von Manteuffel, attaccato dalle preponderanti forze francesi del III e del IV corpo, il 1\u00ba settembre, Bazaine, nonostante la sua netta superiorit\u00e0 numerica, non rinnov\u00f2 il tentativo e si fece contrattaccare dalle riserve prussiane prontamente accorse, decidendo rapidamente di sospendere l'attacco e iniziare il ripiegamento. Mentre l'armata di Ch\u00e2lons veniva distrutta o catturata a Sedan, nello stesso momento l'armata del Reno di Bazaine ritornava demoralizzata sulle sue posizioni difensive a Metz, definitivamente condannata a subire l'assedio del nemico, senza alcuna possibilit\u00e0 di intervenire a sostegno dei commilitoni accerchiati pi\u00f9 a nord.\nRitirata su Sedan.\nLa armata francese di Ch\u00e2lons, bench\u00e9 scoraggiata dalla sconfitta di Beaumont e provata dalla mancanza di rifornimenti, riusc\u00ec a ripiegare in discreto ordine sino a Sedan, totalmente all'oscuro degli sviluppi di Metz e della posizione delle forze del maresciallo Bazaine. La mattina del 31 agosto l'intera armata (salvo un corpo di cavalleria che giunse solo in serata) era schierata attorno alla citt\u00e0 delle Ardenne: il I corpo (Ducrot) teneva la linea della Givonne a est, il XII corpo (Lebrun) occupava le posizioni sulla Mosa a sud (imperniate sulle difese del villaggio di Bazeilles), mentre il VII corpo (Douay) era posizionato a nord della citt\u00e0 e occupava gli importanti centri di Fleigneux, Floing e Illy, in collegamento sulla destra con le forze del generale Ducrot; infine i resti del V corpo, duramente battuti a Beaumont, rimanevano di riserva nelle vicinanze della fortezza.\nIl maresciallo Mac-Mahon, con una armata duramente provata e stanca, decise quindi di sostare sulle posizioni raggiunte e di rinviare l'inizio della marcia verso nord a mezzogiorno del 1\u00ba settembre. La posizione appariva, d'altronde, solida, coperta a sud ed a est dalla Mosa e dalla Givonne, a nord-est della frontiera belga, mentre a nord-ovest la strada per M\u00e9zi\u00e8res appariva libera e sicura.\n\u00c8 difficile affermare quali siano state le ragioni di questa pericolosa sosta. Sicuramente il maresciallo disponeva di scarse e inesatte notizie sulle forze e i movimenti del nemico; in particolare, calcol\u00f2 le forze di fronte a lui in circa 70.000 uomini (quindi molto inferiori alla sua armata) e non ebbe notizia delle altre truppe tedesche gi\u00e0 presenti a est della Mosa e, soprattutto, della marcia prussiana a nord della Mosa che metteva in pericolo la via di ritirata verso Mezieres.\nSembra che in un primo tempo l'opinione di Napoleone III, che aveva voluto seguire l'esercito a Sedan, fosse di cercare di ripiegare immediatamente verso nord, ma l'imperatore era ormai malato, depresso e privo di poteri reali e non impose la sua decisione, preferendo delegare tutta l'autorit\u00e0 al maresciallo. \u00c8 probabile che a deporre a favore della sosta a Sedan, fosse anche la prospettiva di un facile ripiegamento sulla vicinissima frontiera belga in caso di peggioramento della situazione tattica. \u00c8 da tenere in conto, oltretutto, lo stato di scoramento e di stanchezza generale dell'armata e dei suoi comandanti. Lo stesso Mac-Mahon, in un celebre ordine del giorno rivolto alle truppe alla sera del 31 agosto, dispose (evidentemente rassicurato sulla forza e la posizione del nemico) per il giorno 1\u00ba settembre, addirittura una giornata di riposo e ristoro generale, Il maresciallo era ben lontano dall'immaginare gli sviluppi catastrofici della situazione che si sarebbero verificati il giorno successivo.\nNon vennero nemmeno predisposte adeguate misure difensive, e non venne curato con sufficiente attenzione l'ordine di distruggere tutti i ponti sulla Mosa fra Sedan e M\u00e9zi\u00e8res (luogo prefissato del ripiegamento, dove era gi\u00e0 presente il XIII corpo d'armata del generale Vinoy e tappa obbligata per raggiungere la capitale), al fine di rendere sicura la strada della ritirata: il ponte di Donchery, inoltre, rimase intatto. Il maresciallo Mac-Mahon non provvide nemmeno a difendere adeguatamente i molti guadi sulla Mosa, spalancando cos\u00ec ampi varchi al passaggio delle forze prussiane.\nLa battaglia.\nL'accerchiamento prussiano.\nVon Moltke era ancora alla ricerca di una decisiva \u201cbattaglia di distruzione\u201d: si presentava ora una magnifica occasione, per il comando tedesco, di organizzare e combattere una \"kesselschlacht\" (letteralmente \"battaglia del calderone\", nella terminologia dell'esercito prussiano, una battaglia di accerchiamento, anche definita \"zirkelschlacht\", \"battaglia circolare\"). Di fronte all'immobilit\u00e0 del nemico intorno a Sedan, il feldmaresciallo pot\u00e9 dunque procedere al completamento della sua manovra: dopo il vittorioso scontro di Beaumont, la linea della Mosa era ormai solidamente occupata, mentre i corpi della \"Maasarmee\", gi\u00e0 ad est del fiume, poterono continuare indisturbati verso nord, lungo il confine belga. Sull'ala sinistra tedesca, il V e l'XI corpo della III armata si spinsero verso nord trovando sorprendentemente intatto e indifeso il ponte sulla Mosa a Donchery, che permise a queste forze di passare sulla riva settentrionale il 31 agosto e quindi di sbarrare al nemico la ritirata anche verso nord.\nNel frattempo, sempre il 31 agosto, l'ala destra della III armata (a sud di Sedan), trovando distrutto il ponte di Remilly, attravers\u00f2 il fiume pi\u00f9 a sud, in parte a guado e in parte, dopo un duro combattimento, sfruttando il ponte della ferrovia a Bazeilles: in serata le avanguardie del I corpo bavarese ebbero un primo scontro con la divisione di fanteria di marina del XII corpo francese, guidata dal generale Vassoigne e vennero respinte senza poter prendere la cittadina. Le azioni del 31 agosto, tuttavia, avevano consentito ai tedeschi di assicurarsi, oltre all'importantissimo ponte di Donchery, numerosi punti di attraversamento sulla Mosa, anche attrezzati con ponti di barche, e quindi di conquistare un decisivo vantaggio strategico su un nemico ormai del tutto inidoneo a qualsivoglia tentativo d'evasione.\nIl 31 agosto il feldmaresciallo von Moltke, consapevole dei vantaggi strategici ottenuti con la riuscita manovra a tenaglia e della condizione disperata della posizione francese, defin\u00ec i dettagli tattici del piano di battaglia diretto ad accerchiare completamente l'armata di Ch\u00e2lons, tagliando anche la strada verso il Belgio. La manovra prevedeva che l'ala destra, costituita dai corpi della \"Maasarmee\" e gi\u00e0 passata a est del fiume dopo aver attraversato a Stenay il 27 agosto, marciasse risolutamente verso nord conquistando La Chapelle e poi Illy, mentre l'ala sinistra, costituita dalla III Armata, avrebbe sferrato un attacco da sud con i due corpi d'armata dell'esercito bavarese, attaccando Bazeilles. Altri due corpi d'armata (V e XI) che erano gi\u00e0 sulla riva settentrionale della Mosa a Donchery, avrebbero marciato a nord-est cercando di ricongiungersi a Illy con le colonne tedesche dell'ala destra, chiudendo il cerchio intorno alle forze nemiche.\nGli scontri iniziali a Bazeilles.\nNella nebbia del primo mattino (ore 4.00), Bazeilles venne presa d'assalto dalla combattiva fanteria bavarese del I corpo d'armata del generale von der Tann (sembra in anticipo rispetto ai piani iniziali di Moltke), ma i fanti di marina francesi del XII corpo (appartenenti alla cosiddetta \"division bleue\"), che difendevano il villaggio, si erano ben fortificati e si batterono coraggiosamente per ore, organizzando un'aspra difesa all'interno dell'abitato che inflisse grosse perdite al nemico; celebre la tenace resistenza di un gruppo di soldati francesi in un edificio fortificato della cittadina, la famosa \"casa dell'ultima cartuccia\".\nI soldati francesi vennero sostenuti anche dalla popolazione e ricevettero alcuni rinforzi per rafforzare la difesa. I soldati bavaresi, esasperati dalle perdite (le pi\u00f9 gravi subite dall'esercito germanico) e dalla ferocia della lotta, applicarono tecniche di guerra particolarmente brutali, incendiando le case e passando sommariamente per le armi i prigionieri, comprese alcune decine di civili, ritenuti franchi tiratori (per il soffocamento del fenomeno dei \"tireurs\" esistevano disposizioni ad hoc diramate dall'alto comando prussiano che ne fissavano le modalit\u00e0 repressive). Alle ore 9.30, le truppe francesi, nonostante il valore dimostrato, iniziarono a perdere terreno e dovettero infine abbandonare Bazeilles nelle mani dei bavaresi, anche in seguito agli ordini di ritirata provenienti dal generale Ducrot.\nFrattanto, la battaglia si era accesa anche pi\u00f9 a est, nel settore della riva destra della Mosa, difeso dal I corpo francese, dove stava avanzando il XII corpo sassone (al comando di Giorgio di Sassonia), appoggiato dal IV corpo prussiano; i sassoni fecero progressi verso la Givonne e a met\u00e0 mattinata occuparono La Moncelle e puntarono su Daigny (che sarebbe caduta alle ore 10.00). Ancora pi\u00f9 a nord-est era gi\u00e0 in marcia la Guardia reale prussiana con l'obiettivo di raggiungere La Chapelle e impedire il superamento della frontiera belga. Nel corso dei combattimenti nel settore di La Moncelle (fin dalle 6,30) una scarica di artiglieria fer\u00ec seriamente il maresciallo Mac-Mahon, comandante in capo dell'armata francese.\nConfusione nel comando francese.\nAlle 6.30 del mattino il maresciallo trasmise il comando al generale Auguste-Alexandre Ducrot (comandante del I corpo d'armata). Questi, cosciente del pericolo che l'armata francese correva di rimanere bloccata dalla manovra a tenaglia tedesca, decise di organizzare una ritirata immediata verso nord, dopo aver raggruppato le sue forze sull'altopiano di Illy e aver abbandonato Bazeilles. L'armata avrebbe poi dovuto ripiegare verso M\u00e9zi\u00e8res, dove era posizionato il XIII corpo del generale Vinoy; tuttavia, Ducrot, che pur aveva giustamente compreso la disperata situazione francese, ignorava che due corpi prussiani (V e XI) della III armata tedesca avessero gi\u00e0 attraversato la Mosa a Donchery ed era all'oscuro del fatto che questi fossero gi\u00e0 a nord del fiume e fossero in grado di intercettare la via di ritirata verso Mezieres.\nVerso le 9.00 del mattino, il generale Wimpffen, giunto dall'Africa il giorno precedente, present\u00f2 un ordine ministeriale che lo nominava comandante in caso di assenza di Mac-Mahon ed assunse il comando. Gli ordini di Ducrot, ritenuti di difficile esecuzione ed eccessivamente pessimistici, vennero annullati e Wimpffen, molto fiducioso riguardo alla situazione tattica sul campo, decise al contrario di organizzare un potente contrattacco verso sud per rompere il fronte bavarese e aprirsi la via verso Carignan. All'armata venne quindi ordinato di riprendere (con il XII corpo rinforzato con truppe di riserva e una divisione sottratta al VII corpo) Bazeilles.\nAlle 10.00 cominci\u00f2 un intenso fuoco di artiglieria e la cittadina venne in un primo tempo raggiunta dalle truppe francesi verso le 10.30, nonostante l'aspra resistenza del nemico. Alle 12.00 nuovi rinforzi bavaresi (del II corpo d'armata del generale von Hatmann) respinsero gli attacchi francesi e mantennero il possesso del villaggio. Un nuovo tentativo del generale Wimpffen (ancora convinto dell'esaurimento del nemico e delle possibilit\u00e0 di successo), alle ore 13.00, si risolse in un insuccesso: i francesi ripiegarono e i bavaresi del I corpo finirono per conquistare completamente Bazeilles e anche Balan, poco pi\u00f9 a nord. I prolungati scontri di Bazeilles tra la \"division bleue\" e i bavaresi furono i pi\u00f9 cruenti e aspri della battaglia di Sedan: i fanti di marina francesi registrarono 2655 perdite, mentre le truppe bavaresi contarono 4089 morti e feriti, oltre il 40% delle perdite totali tedesche nella battaglia.\n\"Zirkelschlacht\".\nNel frattempo le forze germaniche del V e dell'XI corpo che avevano attraversato la Mosa a Donchery, avevano proseguito, quasi indisturbate, la loro marcia, deviando a est per cercare di completare l'accerchiamento dell'armata francese; i villaggi di Fleigneux, Illy e Floing, tenacemente difesi dal VII corpo francese (generale Felix Douay), vennero conquistati intorno alle ore 13.00, mettendo in crisi tutto lo schieramento settentrionale del nemico e minacciando di respingerlo pericolosamente a ridosso di Sedan. La cavalleria francese del generale Margueritte lanci\u00f2, a partire dalle ore 14.00, tre disperati attacchi verso il vicino villaggio di Floing per cercare di riconquistarne le posizioni; i valorosi tentativi vennero tutti respinti con forti perdite e lo stesso Margueritte rimase gravemente ferito. Dopo essere stato sostituito dal generale Gallifet, sarebbe morto in Belgio alcuni giorni dopo.\nAl termine di numerosi e cruenti scontri, altre forze tedesche provenienti da est (sassoni del XII corpo e la Guardia prussiana) costrinsero le ingenti forze francesi del I corpo ad abbandonare la linea del fiume Givonne e a ripiegare nel bosco della Garenne (\"Bois de la Garenne\"). Infine, il V corpo (generale von Kirchbach), proveniente da nord-ovest, prese possesso del \"Calvaire d'Illy\", posizione chiave per mantenere la coesione delle posizioni del I e del VII corpo francese.\nIl bosco della Garenne venne quindi bersagliato sistematicamente dall'artiglieria prussiana, schierata principalmente a nord e a est del territorio attorno Sedan, decimando le demoralizzate truppe francesi (principalmente del I corpo) che vi si erano raccolte dopo aver abbandonato, di fronte alla schiacciante superiorit\u00e0 del fuoco nemico, la linea della Givonne. Solo intorno alle 14.30 la Guardia prussiana del principe Augusto di W\u00fcrttemberg pass\u00f2 all'attacco da est, mentre il V corpo (slesiani), dopo aver occupato la posizione chiave del \"Calvaire d'Illy\" (lasciato forse per errore senza difese), avanzava da nord. La Guardia prussiana penetr\u00f2 nel bosco della Garenne trovando solo una sporadica e debole resistenza; i reparti francesi si arresero in gran numero e i prussiani conquistarono rapidamente tutta l'area congiungendosi con le altre forze tedesche provenienti da nord (V corpo) e da ovest (XI corpo assiano del generale von Bose).\nNel frattempo, a sud ovest il II corpo bavarese aveva mantenuto saldamente le posizioni sulla riva occidentale della Mosa tra Frenois e Wadelincourt, mentre a sud il I corpo bavarese, dopo aver respinto i contrattacchi su Balan e Bazeilles, avanz\u00f2 ulteriormente a nord in collegamento, sulla sua destra, con il IV corpo prussiano e il XII corpo sassone, chiudendo definitivamente il cerchio intorno ai demoralizzati e esausti corpi d'armata francesi comandati da Wimpffen, Lebrun, Douay e Ducrot, serrati tra il fiume, il bosco della Garenne e la fortezza di Sedan. Le truppe francesi superstiti rifluirono totalmente disorganizzate verso Sedan per cercare riparo dietro i bastioni della fortezza.\nNel primo pomeriggio, il generale Wimpffen, dopo aver radunato, con l'aiuto del generale Lebrun poche migliaia di soldati ancora combattivi ed aver invitato l'imperatore a prendere personalmente il comando delle truppe, lanci\u00f2 un ultimo attacco su Balan e Bazeilles: dopo un effimero successo anche questo disperato tentativo venne facilmente respinto dalle soverchianti forze nemiche.\nDurante tutta la battaglia, le forze francesi erano state regolarmente sottoposte al martellante fuoco della potente artiglieria prussiana schierata in tutte le alture strategiche attorno Sedan (particolarmente micidiale fu il tiro delle batterie posizionate sulla riva sinistra della Mosa, tra Frenois e il \"bois de la Marfee\"). Cos\u00ec installata, essa fu libera di dominare lo scenario dello scontro e di devastare le precarie posizioni difensive nemiche. La decisione iniziale di Mac-Mahon di collocare i corpi francesi in un triangolo difensivo completamente scoperto intorno a Sedan contribu\u00ec ad esporre le truppe ai colpi dei cannoni del nemico, che ebbero un ruolo fondamentale nel decimare le forze francesi, frustrarne i tentativi di controffensiva e abbatterne il morale. I prussiani, dopo le gravi perdite che avevano subito nelle precedenti battaglie, durante gli attacchi frontali sferrati in colonne profonde, decisero opportunamente di fare assegnamento sulla potenza di fuoco della propria artiglieria per indebolire le difese nemiche, prima ancora di passare all'attacco di fanteria, condotto, questa volta, in ordine meno serrato.\nAll'intera giornata dei combattimenti avevano assistito, da un'altura presso il villaggio di Fr\u00e9nois, con il vantaggio di una perfetta visuale sul campo di battaglia, re Guglielmo, il cancelliere Bismarck, il capo di stato maggiore von Moltke e il ministro della guerra Roon, accompagnati da un seguito di sovrani alleati, dignitari, funzionari e rappresentanti militari di stati esteri (tra cui il famoso generale statunitense Philip Henry Sheridan).\nLa resa.\nA fine pomeriggio del 1\u00ba settembre, l'intera armata francese era accerchiata. La via verso il Belgio chiusa. La situazione era ormai talmente compromessa che le artiglierie germaniche furono in grado di aprire il fuoco direttamente sulla citt\u00e0 di Sedan, nella quale ormai vagava, in cerca di scampo, una folla indistinta di soldati per la maggior parte ferita o demoralizzata. I francesi avevano perso oltre 17.000 uomini, tra morti e feriti, 21.000 erano stati fatti prigionieri. I tedeschi contarono 2.320 soldati morti, 5.980 feriti e 700 dispersi (un totale di circa 9.000 uomini, tra i quali oltre 4.000 bavaresi).\nAlle 16.15, senza pi\u00f9 truppe di rincalzo, Napoleone III, che aveva gi\u00e0 in precedenza, intorno alle 14.00, cercato di sospendere l'impari combattimento facendo esporre una bandiera bianca sulle mura della fortezza di Sedan, prese l'iniziativa ed ordin\u00f2 di cessare l'ormai inutile resistenza, nonostante le violente proteste del generale Wimpffen. Per affrettare la fine dei combattimenti, l'imperatore si risolse, dopo l'arrivo di due parlamentari di guerra, ad inviare alle ore 18.30 il generale Reille, ufficiale addetto alla Casa Imperiale, direttamente al re Guglielmo, sulle colline di Frenois, con una sua lettera personale per chiedere l'interruzione della lotta e l'apertura di negoziati per la resa dell'esercito francese. La breve missiva recitava:\nI contenuti della resa vennero negoziati personalmente durante la notte, a Donchery, dai generali Wimpffen (che inizialmente aveva cercato di evitare il penoso incarico) e de Castelneau, assieme a Moltke e allo stato maggiore prussiano, alla presenza anche di Bismarck. La discussione fu accesa e Wimpffen tent\u00f2 disperatamente di strappare alcune concessioni; di fronte allo spietato \"ultimatum\" di Moltke e alla situazione senza speranza, il generale dovette infine cedere. Anche un ultimo tentativo dell'imperatore di ottenere qualche vantaggio durante un colloquio privato con Bismarck non ottenne alcun risultato. Infine, il 2 settembre alle ore 11.00 i termini della capitolazione furono accettati da Wimpffen presso Ch\u00e2teau de Bellevue: essi prevedevano la resa senza condizioni, la consegna di tutto il materiale e la prigionia dell'intero esercito accerchiato a Sedan. Napoleone si consegn\u00f2 a von Moltke con gli 83.000 uomini superstiti (oltre a molte migliaia di feriti) e ben 419 cannoni; solo alcuni reparti di cavalleria erano riusciti in precedenza a sfuggire alla trappola e trovare rifugio oltre il confine belga.\nConseguenze.\nNapoleone III, fatto prigioniero, venne portato per una breve cattivit\u00e0 a Wilhelmshoehe, nei pressi di Kassel, da dove proseguir\u00e0 per il suo esilio in Inghilterra, dove sarebbe morto il 9 gennaio 1873 (gi\u00e0 prima dell'inizio della guerra Napoleone III soffriva di un tumore alla prostata, che lo perseguit\u00f2 anche nel corso della stessa battaglia).\nLe truppe francesi catturate furono, invece, destinate al miserabile internamento nei campi di raccolta improvvisati dai prussiani nell'ansa della Mosa intorno a Iges: fu il famigerato \"camp de la mis\u00e8re\", dove i soldati, esposti alle intemperie, passarono settimane di sofferenze, privazioni e fame.\nNel frattempo, privo dell'Imperatore, il governo a Parigi perse ogni autorit\u00e0 e venne facilmente rovesciato da un'incruenta rivoluzione repubblicana gi\u00e0 il 4 settembre. Il Governo provvisorio della neonata Repubblica, desideroso di proseguire la guerra, condusse una strenua difesa di Parigi ed organizz\u00f2 nuove armate, impiegate nel tentativo di rompere l'accerchiamento della capitale o di battere sul campo e scacciare gli invasori. Nonostante tutti gli sforzi del nuovo governo repubblicano, la guerra, costellata di nuove sconfitte, sarebbe terminata con la disfatta francese e la firma del Trattato di Francoforte il 10 maggio 1871. La vittoria prussiana sarebbe stata suggellata dalla proclamazione dell'Impero tedesco a Versailles il 18 gennaio 1871.\nI Prussiani fecero del 2 settembre la festa nazionale del neonato Secondo Impero Germanico (il \"Sedantag\"). L'enormit\u00e0 della sconfitta francese di Sedan ebbe una influenza decisiva sugli eventi successivi del conflitto e segn\u00f2 le sorti delle nazioni coinvolte e le dinamiche della storia europea fino al 1918, provocando il momentaneo declino della Francia e trasformando la nuova Germania riunificata nella potenza politica e militare pi\u00f9 importante del continente. Essa rappresent\u00f2 un'interprete fondamentale nella diplomazia europea e nella politica delle alleanze tra le Grandi Potenze per oltre 40 anni.\nDal punto di vista della strategia militare, la battaglia di Sedan rimane un esempio classico di perfetta battaglia di annientamento, conclusa con il totale accerchiamento e la distruzione dell'esercito nemico. Pur favorita dai gravi errori del comando francese e dalla superiorit\u00e0 numerica tedesca, la vittoria, magistralmente conseguita grazie alle abili manovre del feldmaresciallo von Moltke e all'efficienza delle truppe germaniche, si affianca nella storia militare ad altre classiche \"battaglie di distruzione\", come Canne, Ulma, Vicksburg, Tannenberg, Kiev e Stalingrado.\nConseguenza indiretta della caduta dell'Impero di Napoleone III e della proclamazione della Terza Repubblica francese fu, a pochi giorni dal 2 settembre 1870, l'attacco dell'esercito del Regno d'Italia allo Stato Pontificio e la conseguente Presa di Roma."}
{"id": "680112", "revid": "767487", "url": "https://it.wikipedia.org/wiki?curid=680112", "title": "King of the Nordic Twilight", "text": "King of the Nordic Twilight \u00e8 il primo album solista del chitarrista italiano Luca Turilli, fondatore ed ex chitarrista dei Rhapsody of Fire. \u00c8 stato pubblicato il 24 novembre 1999 per la Limb Music Productions.\nEsistono due versioni dell'album, una in digibook ed una in vinile strettamente limitate e numerate."}
{"id": "680117", "revid": "21880", "url": "https://it.wikipedia.org/wiki?curid=680117", "title": "Aranea", "text": ""}
{"id": "680123", "revid": "1776051", "url": "https://it.wikipedia.org/wiki?curid=680123", "title": "Prophet of the Last Eclipse", "text": "Prophet of the Last Eclipse \u00e8 il secondo album solista del chitarrista e compositore italiano Luca Turilli, fondatore ed ex chitarrista dei Rhapsody of Fire. \u00c8 stato pubblicato il 11 novembre 2002."}
{"id": "680125", "revid": "79968", "url": "https://it.wikipedia.org/wiki?curid=680125", "title": "Battaglia di Spotsylvania", "text": ""}
{"id": "680130", "revid": "394", "url": "https://it.wikipedia.org/wiki?curid=680130", "title": "Bovista gigantea", "text": ""}
{"id": "680131", "revid": "79968", "url": "https://it.wikipedia.org/wiki?curid=680131", "title": "Battaglia di Wilderness", "text": ""}
{"id": "680134", "revid": "125164365", "url": "https://it.wikipedia.org/wiki?curid=680134", "title": "Giuseppe I d'Asburgo", "text": "Figlio maggiore dell'Imperatore Leopoldo I e della sua terza moglie, Eleonora del Palatinato-Neuburg, figlia dell'Elettore Palatino Filippo Guglielmo, divenne un buon linguista. Nel 1687 ricevette la corona d'Ungheria e divenne Re dei Romani il 6 gennaio 1690.\nBiografia.\nI primi anni.\nGiuseppe era il figlio maggiore dell'Imperatore Leopoldo I e dell'Imperatrice Eleonora del Palatinato-Neuburg. Di lui sappiamo che in giovent\u00f9 ebbe un'infanzia felice data la posizione di trionfatore che il padre aveva assunto a partire dalla vittoria nella Battaglia di Vienna del 1683. Egli venne allevato come un vero e proprio principe barocco, sviluppando un profondo interesse per la musica che lo port\u00f2 sovente ad interessarsi in prima persona alla materia come compositore. Appassionato di caccia, al contrario di molti suoi antenati (primo tra tutti suo padre) egli non aveva il caratteristico \"mento asburgico\" e veniva descritto dagli storici coevi come un ragazzo di una bellezza innata, con occhi azzurri e capelli biondo-ramati.\nSin da piccolo, Giuseppe I venne affidato dal padre a Carlo Teodoro di Salm, governante di un piccolo principato nei pressi del Reno, di fede protestante e studioso di filosofia. Questo fatto aveva suscitato grande scalpore, in quanto in quell'epoca la Chiesa stava dando l'immagine di s\u00e9 stessa come di un'entit\u00e0 trionfante dopo le vittorie politiche della fine del XVIII secolo, e la fede protestante del nuovo tutore del futuro imperatore preoccup\u00f2 in particolare i Gesuiti, che lo accusarono di essere segretamente un giansenista.\nLo studio della politica, per\u00f2, gli veniva impartito direttamente da suo padre l'Imperatore, che cerc\u00f2 sempre pi\u00f9 di ravvicinarlo agli ambienti della politica, ancora molto giovane.\nRe d'Ungheria e capo dei riformatori.\nGiuseppe venne incoronato Re d'Ungheria quando aveva appena nove anni, nel 1687, per volere del padre che lo giudicava un ragazzo intelligente e dal talento versatile. Egli continuava intanto i propri studi, divenendo un eccellente conoscitore di lingue straniere come del resto era il padre. Peraltro, il suo insegnante di religione Franz Ferdinand von Rummel aveva spinto Giuseppe I a considerare l'importanza di mantenere separata la religione dallo Stato, il che non fece altro che acuire le distanze con alcuni ambienti cattolici che arrivavano a soffocare quasi il potere imperiale. Anche l'insegnante di storia e politica, Wagner von Wagnerfels, lo fece propendere per una minore influenza religiosa nelle sue decisioni politiche.\nGiuseppe sapeva bene che mantenere questo atteggiamento gli avrebbe resi invisi molti ambienti di corte, ma riteneva che tale politica fosse da perseguire in quanto il governo di uno Stato doveva dichiararsi indipendente da una qualsiasi influenza religiosa, che lo avrebbe portato in un modo o nell'altro ad attuare ingiustizie e discriminazioni. Allo scoppio della Guerra di successione spagnola, venne compreso dal padre nel consiglio di guerra e come tale partecip\u00f2 alla presa della fortezza di Landau, guadagnandosi non solo la stima dei generali dell'Impero, ma riuscendo ad ottenere alcuni privilegi di rilievo come quello di reggere la presidenza del Consiglio dei ministri in assenza del padre.\nA Vienna, per\u00f2, Giuseppe I era anche il capo del partito dei riformatori (che comprendeva personaggi del calibro del Principe Eugenio di Savoia e altri alti ufficiali che saranno poi i personaggi chiave delle vicende belliche dell'Austria della prima met\u00e0 del XVIII secolo), i quali auspicavano una ventata d'aria nuova sulla politica imperiale, con l'implemententazione data da nuove riforme.\nIl \"Re Sole di Germania\".\nEgli succedette alla morte del padre come Imperatore nel 1705, e questa fu la sua opportunit\u00e0 di governare i domini austriaci e di essere a capo dell'Impero durante gli anni di operato del Principe Eugenio di Savoia, in Italia e Germania o del Duca di Marlborough in Germania e nelle Fiandre, combattendo le armate di Luigi XIV. Durante l'intero periodo del suo regno, l'Ungheria venne attraversata da continui conflitti a causa delle ribellioni capeggiate da Francesco R\u00e1k\u00f3czi, che continuarono anche quando, in seguito, quest'ultimo si rifugi\u00f2 ad Istanbul, sotto la protezione dell'Impero Ottomano tradizionale nemico dei regni cristiani.\nDurante la sua reggenza si serv\u00ec apertamente dei consiglieri che egli stesso aveva nominato, contando sulla devozione dei suoi pi\u00f9 fidi collaboratori soprattutto in campo militare. Per via dei suoi successi militari nell'ambito della Guerra di successione spagnola, venne elogiato largamente anche se la sua attenzione rimaneva concentrata sull'amministrazione interna dell'Austria e dei suoi domini, divenendo presto un tipico governante dell'et\u00e0 barocca.\nEgli si concentr\u00f2 nella costruzione di opere pubbliche come il celebre K\u00e4rntnertortheater, riuscendo a competere con la politica di Luigi XIV di Francia che per\u00f2 in quegli stessi anni stava vivendo l'ultima fase del suo decennale governo in Francia, confronto che venne ricercato anche nella costruzione di splendidi palazzi come quello di Sch\u00f6nbrunn che arriv\u00f2 ad un certo punto a competere con Versailles bench\u00e9 molto diverso da quello attuale di epoca teresiana. Egli pot\u00e9 raggiungere questi obbiettivi anche grazie alla collaborazione di artisti come Johann Bernhard Fischer von Erlach che contribu\u00ec a far apparire l'Imperatore come il \"Re Sole di Germania\", anche se questo fatto pes\u00f2 non poco sulle casse dello Stato che annualmente investiva circa 30.000 talleri solo per mantenere le spese dei lussi della corte di Vienna e gli oltre 300 musicisti che erano impiegati per allietare le serate dell'Imperatore (per\u00f2 relativamente poco se si pensa che Luigi XIV ne spendeva quasi 250.000).\nSensibile al progresso e alle scienze, Giuseppe I si interess\u00f2 alla fondazione di nuove accademie in tutto l'Impero, garantendosi la fiducia del popolo con elargizioni e opere pubbliche, all'insegna del suo motto personale \"Amore et timore\" (con l'amore e col timore).\nLe riforme.\nGiuseppe I, al contrario del padre, era fermamente convinto, come abbiamo visto, che anche all'Austria necessitassero profonde riforme nella conduzione dello Stato. Egli inizi\u00f2 il proprio progetto riformista proprio dal gabinetto di stato, ove pose persone del suo partito e di sua fiducia, a cui si assomm\u00f2 la riforma dei consiglieri segreti che vennero ridotti da 150 a soli 33 membri, che venivano sentiti in caso di necessit\u00e0 dall'Imperatore, il quale li riceveva suddivisi in otto piccole conferenze anzich\u00e9 in un'unica seduta plenaria. L'unica obbligazione che veniva imposta circa i membri di questi consigli \u00e8 che fossero esperti nel loro campo e che avessero dato effettiva prova di abilit\u00e0 delle loro doti o che si fossero dimostrati valenti nel campo degli affari esteri o in questioni militari. Il coordinatore di questo nuovo gabinetto divenne, come molti avevano previsto, il Principe di Salm, il quale aveva l'ordine di curarne la direzione rispondendone direttamente all'Imperatore stesso.\nQuesto speciale consiglio curava inoltre i rapporti esteri con Scandinavia, Polonia, Ungheria, Francia, Inghilterra, Paesi Bassi, Spagna, Portogallo, stati italiani, Svizzera, Turchia e Russia e curava gli affari pi\u00f9 delicati del Sacro Romano Impero. Nel 1709, per motivi di salute e data l'et\u00e0 avanzata, il Principe di Salm si dimise dall'incarico concessogli pochi anni prima e aument\u00f2 ancora di pi\u00f9 l'ingerenza dell'Imperatore negli affari di stato, il quale pose il Principe Johann Leopold Donat von Trautson (1659-1724) quale successore del Principe di Salm, oltre al Principe Eugenio di Savoia e al Conte di Sinzendorf, per occuparsi delle questioni politiche.\nIl problema pi\u00f9 immediato in quell'anno era di natura economica e riguardava ovviamente le spese che l'Impero stava sostenendo nella Guerra di successione spagnola; la somma necessaria era di 27.000.000 di talleri che potevano essere ricavati dalla tassazione, sennonch\u00e9 si era calcolato che la corruzione degli esattori avesse impedito la riscossione di 9.000.000 di talleri, che in anni cos\u00ec critici avrebbero aiutato le finanze statali a sostenere le spese belliche con pi\u00f9 facilit\u00e0. Si inizi\u00f2 cos\u00ec una dura lotta all'evasione fiscale, che and\u00f2 a colpire soprattutto le grandi citt\u00e0 come Vienna ove il fenomeno era alquanto diffuso.\nD'altro canto, si pens\u00f2 di inserire un'\"accisa universale\", una tassa da devolvere a favore dello Stato che colpisse tutti i ceti sociali indifferentemente, di modo che tutti potessero contribuire al benessere dello Stato nella loro misura. Questa per\u00f2 venne accolta positivamente solo dalla Slesia dove l'influenza dell'Imperatore e dei suoi ministri era particolarmente forte. Il punto forte della sua politica economica si bas\u00f2 quindi essenzialmente sulla detenzione delle tasse presenti e sulla proposta di nuove tasse che andarono a colpire persino il clero, che venne obbligato a versare un \"contributo volontario\", devoluto pro forma all'Imperatore in forma di omaggio, cos\u00ec da garantire che tutti, fatte salve le esenzioni ecclesiastiche, versassero questa tassa.\nQuesta politica ebbe un enorme successo e Giuseppe nel 1708 pot\u00e9 registrare delle entrate per la corona variabili tra i 16 e i 17 milioni di talleri. Le tasse vennero estese anche ai territori della Baviera occupata dalle truppe imperiali, il che frutt\u00f2 una cifra stimabile dagli 1,2 agli 1,5 milioni di talleri annui. Altri 4-5 milioni di talleri vennero dall'occupazione della Lombardia, sicch\u00e9 il governo riusc\u00ec a cancellare i debiti che aveva contratto con diversi banchieri tedeschi.\nAltra battaglia che Giuseppe I combatt\u00e9 fu quella ai diritti feudali sulle terre coltivate. Egli riteneva infatti che questo lascito del Medioevo fosse indegno di coesistere con una societ\u00e0 moderna e dinamica e che fosse dunque necessario eliminarlo. Nel 1709 eman\u00f2 a tal fine un decreto in tal senso, che gli attir\u00f2 le critiche dei proprietari terrieri dell'aristocrazia austriaca, intenzionati a non cedere i propri secolari privilegi a causa delle nuove idee dell'Imperatore. Giuseppe I, ad ogni modo, decise di prendere le redini dell'iniziativa e prov\u00f2 con un piccolo esperimento: le terre agricole dei ducati di Liegnitz, Brieg e Wohlau vennero divise tra i coltivatori dell'area: questo prov\u00f2 che in un anno, non solo le produzioni erano aumentate, ma si erano anche diversificate, il che lo fece osannare dalla popolazione, che invi\u00f2 numerose delegazioni a corte per implorare l'Imperatore affinch\u00e9 facesse cessare per sempre il regime feudale visti i risultati positivi della sua politica agricola.\nMorte e successione.\nNella primavera del 1711 una terribile epidemia di vaiolo invest\u00ec l'Austria e lo stesso imperatore ne rimase afflitto, riuscendo apparentemente a riprendersi abbastanza bene. Il tracollo inizi\u00f2 l'8 aprile di quello stesso anno quando l'Imperatore si trovava a caccia nella foresta viennese, quando ad un tratto i segni della sua malattia apparvero evidenti. L'Imperatore mor\u00ec il 17 aprile.\nCon la sua morte, non avendo egli avuto eredi maschi, il trono pass\u00f2 a suo fratello Carlo, in quel momento aspirante anche al trono di Spagna e impegnato nella relativa guerra di successione spagnola, che vide quindi la possibilit\u00e0 di riunire le due corone sotto lo scettro austriaco (ci\u00f2 non avverr\u00e0 in quanto il trono di Spagna fin\u00ec a Filippo d'Angi\u00f2). La figlia maggiore di Giuseppe I, Maria Giuseppa, avanz\u00f2 delle pretese di successione, ma all'epoca non era ancora possibile la successione femminile. Ci\u00f2 avverr\u00e0 con la figlia di Carlo, Maria Teresa, a seguito della guerra di successione austriaca. Per sua volont\u00e0 testamentaria, l'Imperatore lasci\u00f2 500.000 talleri all'amante, Marianne Pallfy.\nLa figlia primogenita Maria Giuseppa aveva sposato il futuro principe elettore Federico Augusto II di Sassonia, mentre l'altra sua figlia, Maria Amalia, spos\u00f2 Carlo Alberto di Baviera, anch'egli principe elettore, il quale scatener\u00e0 la Guerra di Successione austriaca avanzando pretese al trono imperiale e riuscendo egli stesso a farsi incoronare e a regnare per tre anni col nome di Carlo VII.\nDopo le esequie, il 20 aprile 1711 l'Imperatore venne sepolto nella Cripta Imperiale di Vienna (dove ancora oggi la sua salma riposa), nel sarcofago n. 35, scolpito da Johann Lucas von Hildebrandt e decorato con illustrazioni delle molte battaglie della Guerra di successione spagnola, conflitto che aveva caratterizzato la vita e il governo stesso di Giuseppe I.\nMatrimonio e discendenza.\nNel 1699, Giuseppe spos\u00f2 Guglielmina Amalia, figlia del duca Giovanni Federico di Brunswick-L\u00fcneburg e di Benedetta Enrichetta del Palatinato. La coppia ebbe tre figli:"}
{"id": "680137", "revid": "394", "url": "https://it.wikipedia.org/wiki?curid=680137", "title": "Lycoperdon giganteum", "text": ""}
{"id": "680146", "revid": "767487", "url": "https://it.wikipedia.org/wiki?curid=680146", "title": "The Infinite Wonders of Creation", "text": "The Infinite Wonders of Creation \u00e8 il terzo album solista del chitarrista italiano Luca Turilli, fondatore ed ex chitarrista dei Rhapsody of Fire. \u00c8 stato pubblicato nel 2006."}
{"id": "680148", "revid": "1005847", "url": "https://it.wikipedia.org/wiki?curid=680148", "title": "Giuseppe Serra", "text": "Biografia.\nDopo avere conseguito il diploma di scuola media superiore, \u00e8 divenuto funzionario dell'ERSAT.\nMilitante della DC, ha aderito alla corrente morotea, della quale \u00e8 stato uno dei fondatori in Sardegna insieme a Pietrino Soddu e a Paolo Dettori, e della quale \u00e8 stato segretario regionale in Sardegna e consigliere nazionale.\n\u00c8 stato sindaco del suo paese natale dal 1960 al 1964 e nel 1965 \u00e8 passato al Consiglio Regionale della Sardegna del quale ha fatto parte fino al 1990, quando si \u00e8 dimesso per assumere la carica di deputato della repubblica, subentrando al dimissionario Felice Contu.\nNel 1992, \u00e8 stato rieletto deputato nelle liste della DC con 24.437 voti.\nAlla Camera ha fatto parte delle commissioni Industria e Commercio e Affari Costituzionali, e della Commissione speciale per la riforma dell'immunit\u00e0 parlamentare.\nNella sua carriera politica in Consiglio Regionale, \u00e8 stato presidente del gruppo consiliare DC, vicepresidente del Consiglio Regionale per ben due volte, nella VII legislatura e nella IX legislatura, e delle commissioni permanenti Industria e Bilancio.\nHa ricoperto pi\u00f9 volte la carica di assessore regionale.\n\u00c8 stato assessore del Turismo, Spettacolo e Sport dal gennaio 1971 all'Ottobre 1972 (giunte Giagu De Martini I e Spano), assessore degli Enti Locali, Ecologia e Urbanistica dal dicembre del 1973 al giugno 1974 (giunta Del Rio III) e infine assessore del Lavoro, Formazione professionale, Cooperazione e Sicurezza sociale dal novembre del 1978 al giugno 1979."}
{"id": "680169", "revid": "287204", "url": "https://it.wikipedia.org/wiki?curid=680169", "title": "Friedrich Mohs", "text": "Biografia.\nFriedrich Mohs nacque a Gernrode (Germania), studi\u00f2 chimica, matematica e fisica all'Universit\u00e0 di Halle sul Saale e quindi complet\u00f2 gli studi accademici all'Accademia Mineraria di Freiberg, in Sassonia.\nDopo aver raggiunto la posizione di responsabile di miniera nel 1801, Mohs si trasfer\u00ec nel 1802 in Austria con l'incarico di identificare i minerali di una collezione privata di un banchiere. Come parte di questo incarico, egli inizi\u00f2 a classificare i minerali in base alle loro caratteristiche fisiche, anzich\u00e9 considerarne la composizione chimica, come di tradizione. Questa sua enfasi sulle caratteristiche fisiche dei minerali fu una singolarit\u00e0 rispetto alla prevalente sistematica su basi chimiche, e oggi i minerali sono classificati per le loro caratteristiche chimiche, per quanto per il loro riconoscimento sul terreno le caratteristiche fisiche siano tuttora spesso usate.\nNel 1812 Mohs divenne professore di mineralogia nello Johanneum Graz; nel 1818 nella Bergakademie Freiberg e, nel 1826, all'universit\u00e0 di Vienna.\nMohs mor\u00ec durante un viaggio in Italia, ad Agordo, famoso distretto minerario della Provincia di Belluno, e fu sepolto nello Zentralfriedhof (cimitero centrale) di Vienna, in cui riposano le salme di diversi altri personaggi famosi.\nContributi scientifici.\nFriedrich Mohs \u00e8 ricordato principalmente per aver concepito e introdotto nel 1812 la scala di durezza che porta appunto il suo nome; per la determinazione della durezza dei minerali Mohs non ha ricorso ad un'analisi della costituzione dei minerali, come prefer\u00ec fare J\u00f6ns Jacob Berzelius, bens\u00ec tenne conto delle cosiddette propriet\u00e0 storico-naturali, ovvero forma cristallina, durezza e densit\u00e0.\nLa scala di Mohs ordina la tenacit\u00e0 con cui i minerali, ovvero le singole particelle, costituenti sono tenute unite tra di loro. Alla tenacit\u00e0 corrisponde per diretta proporzione la durezza di un materiale. Quando un corpo \u00e8 pi\u00f9 duro di un altro riesce a scalfirlo. La scala di durezza propone dieci gradi ove il minerale rappresenta un grado che scalfisce quello che precede ed \u00e8 scalfito da quello che segue."}
{"id": "680172", "revid": "1632387", "url": "https://it.wikipedia.org/wiki?curid=680172", "title": "Karma (Kamelot)", "text": "Karma \u00e8 il quinto disco del gruppo power metal statunitense Kamelot, pubblicato nel marzo 2001.\nCuriosit\u00e0.\nVi \u00e8 una straordinaria e indiscutibile somiglianza tra il giro di chitarre che segue al riff della chitarra principale nella canzone \"My Selene\" dei Sonata Arctica, presente nell'album \"Reckoning Night\" (2004) con quello presente nella canzone dei Kamelot, \"Karma\".\nInoltre il riff principale del brano \"Forever\" riprende il motivo della \"Canzone di Solveig\" dal \"Peer Gynt\" di Edvard Grieg."}
{"id": "680173", "revid": "109948802", "url": "https://it.wikipedia.org/wiki?curid=680173", "title": "Bem cavalgar", "text": "Bem cavalgar o \"Livro da ensinan\u00e7a de bem cavalgar toda sela\", ovvero \"libro dell'insegnamento del cavalcare bene ogni sella\", \u00e8 un trattato scritto da Dom Duarte, Re del Portogallo (1391 \u2013 1438). Re Duarte mor\u00ec improvvisamente nel corso di una pestilenza, lasciando il suo libro incompiuto. Si tratta di uno dei pi\u00f9 antichi trattati di equitazione, ed \u00e8 rimasto finora quasi sconosciuto, poich\u00e9 era scritto in portoghese antico senza alcuna traduzione in portoghese moderno. \nI manoscritti di \"Bem Cavalgar\" e di \"Leal Conselheiro\", l'altro libro di Dom Duarte, fanno parte della Biblioteca Nazionale Francese, Parigi.\nIl libro \u00e8 stato tradotto per la prima volta in inglese da Antonio Franco Preto e Luis Preto nel 2005 (vedi Bibliografia). Le sottostanti citazioni sono tradotte dal libro di Preto.\nIl libro \u00e8 suddiviso in tre parti; la parte terza (XVI raccomandazioni principali per i cavalieri esperti) \u00e8 incompiuto, perch\u00e9 Re Duarte ha potuto scrivere solo sette delle quattordici parti previste.\nL'indice principale.\nParte prima: Sulla volont\u00e0 (cap. I - IV)\nParte seconda: Sulla potenza (cap. I-II)\nParte terza: XIV raccomandazioni principali per i cavalieri esperti"}
{"id": "680174", "revid": "31269", "url": "https://it.wikipedia.org/wiki?curid=680174", "title": "Scuola di football", "text": "Scuola di football \u00e8 il titolo con cui fu trasmessa in Italia la serie televisiva 1st &amp; Ten, creata da Carl Kleinschmitt e trasmessa originariamente dalla HBO.\nTrama.\nComposta da 80 episodi divisi in 7 stagioni, la serie raccontava le avventure dei California Bulls, una fittizia squadra di football americano che aveva la particolarit\u00e0 di essere la prima societ\u00e0 di sport professionistico negli Stati Uniti ad essere di propriet\u00e0 di una donna.\nNote.\nOltre all'apparizione di O. J. Simpson in diversi episodi della prima stagione, nel corso dei sei anni di trasmissione si sono succeduti sullo schermo diversi giocatori ed ex giocatori di football, tra cui Marcus Allen, Brian Bosworth (che poi intraprender\u00e0 proprio la carriera di attore), Lawrence Taylor, Jim Everett, Herschel Walker, Joe Namath, Randall Cunningham e Warren Moon."}
{"id": "680185", "revid": "729019", "url": "https://it.wikipedia.org/wiki?curid=680185", "title": "Theraphosoidea", "text": "Theraphosoidea \u00e8 una superfamiglia di aracnidi migalomorfi che comprende due famiglie:"}
{"id": "680188", "revid": "180559", "url": "https://it.wikipedia.org/wiki?curid=680188", "title": "Mustek", "text": "Mustek Systems \u00e8 una societ\u00e0 con sede Hsinchu, Taiwan fondata nell'ottobre del 1988. Il nome deriva da Most Unique Scanner Technology.\nMustek System produce strumenti elettronici e ottico-elettronici come fotocamere digitali, dispositivi video, sistemi DVD, portatili, alimentatori ecc.\nDalla fine del 1996, Mustek Systems \u00e8 diventata il pi\u00f9 grande produttore di scanner.\nIl motto della compagnia \u00e8: \"Digital Life, Live it\".\nLa fabbrica principale ha sede a Dongguan (provincia Guangdong in Cina).\nLe filiali hanno sede a Neuss (Germania), in Giappone e a Irvine (USA)."}
{"id": "680189", "revid": "1632387", "url": "https://it.wikipedia.org/wiki?curid=680189", "title": "Liceo classico Vincenzo Gioberti", "text": "Il Liceo Classico e Linguistico Statale Vincenzo Gioberti di Torino \u00e8 uno dei pi\u00f9 antichi licei italiani.\nSi tratta di uno dei quattro licei classici statali della citt\u00e0, insieme al D'Azeglio, il Cavour e l'Alfieri. Situato nel centro della citt\u00e0 capoluogo piemontese, vanta due sedi e l'indirizzo Linguistico, in cui si studiano il tedesco, il francese e lo spagnolo fiore all'occhiello dell'istruzione regionale.\nStoria.\nLe origini del liceo \"Vincenzo Gioberti\" risiedono nel Regio Collegio di San Francesco da Paola, fondato presso l'antico complesso conventuale dei Frati Minimi, edificato a partire dal 1627 in Contrada di Po a Torino grazie alle donazioni di Maria Cristina di Borbone-Francia, moglie di Vittorio Amedeo I di Savoia, e diretto a partire dal 1821 dai Gesuiti.\nIstituito il 4 marzo 1865, tra i primi 68 licei classici del Regno d'Italia e a lungo il pi\u00f9 frequentato di tutto il Regno, fu intitolato al filosofo e politico italiano Vincenzo Gioberti, tra le figure pi\u00f9 importanti del Risorgimento.\nNel 1969 \u00e8 stato sede della prima \"commissione fabbriche\" mai costituita in una scuola superiore italiana, citata nel film \"Vento dell'est\" di Jean-Luc Godard.\nNello stesso anno, ebbe un grande successo grazie all'organizzazione da parte dei rappresentanti di istituto di giornate di autogestione con collegamenti con personaggi illustri quali l'economista Carlo Cottarelli, Giancarlo Caselli, il giornalista Domenico Quirico, Mario Calabresi, lo scrittore Fabrizio Geda e il virologo Giovanni Di Perri. Citato su molti quotidiani divenne orgoglio dell'istruzione pubblica cittadina.\nIl Gioberti oggi.\nAttualmente conta 1.370 iscritti (anno scolastico 2020/2021) ed \u00e8 articolato in sezioni di classico tradizionale e di classico linguistico.\nDall'anno scolastico 2005-2006 all'interno dell'istituto viene pubblicato il giornale scolastico \"Joe Berti,\" che include rassegne di cronaca internazionale, cucina, poesia e arte.\nL'attuale sede storica, in Via Sant'Ottavio 9/11, nel pieno centro di Torino e a pochi metri dal Palazzo delle facolt\u00e0 umanistiche dell'Universit\u00e0 e dalla Mole Antonelliana, risale ai primi anni del XX secolo.\nIl liceo si \u00e8 ampliato nel 2001 e comprende attualmente una parte dell'edificio scolastico in via Giulia di Barolo, condiviso con il liceo Gobetti.\nLa sede principale, che comprende oltre alle aule ordinarie anche l'Aula magna intitolata a Piero Gobetti, laboratori di fisica, chimica, linguistici e informatici, aule specifiche per l'insegnamento di scienze e storia dell'arte e una biblioteca, \u00e8 stata oggetto di restauro nel 2007. Inoltre vi trovano posto molti reperti naturalistici come un vasto assortimento di animali impagliati, strumentistica d'epoca di fisica e chimica e numerosi campioni di pietre e minerali.\nUno studio della Fondazione Agnelli pubblicato nel gennaio 2009 ha collocato il \"Gioberti\" al vertice del sistema scolastico piemontese, attribuendogli la valutazione pi\u00f9 alta tra i licei della citt\u00e0 di Torino.\nNel 2021, grazie all'iniziativa della Dirigenza del Liceo, entrambi i laboratori di informatica delle due sedi del liceo sono stati completamente rinnovati e ora vantano di una postazione all'avanguardia per studente. \nDal primo al quattro febbraio 2022 il Liceo \u00e8 stato occupato da 400 suoi studenti, in protesta contro il sistema scolastico italiano. Tra le varie richieste vi sono: un maggior protagonismo e partecipazione studentesca, un'attenzione al benessere psicologico di studentesse e studenti e un cambiamento delle modalit\u00e0 di valutazione. "}
{"id": "680191", "revid": "125424700", "url": "https://it.wikipedia.org/wiki?curid=680191", "title": "Bagni (Nocera Umbra)", "text": "Bagni \u00e8 una frazione del comune di Nocera Umbra, in provincia di Perugia.\nPosta tra gli abitati di Capanne e il paesino contadino di Stravignano, l'area di Bagni si trova nella parte sud-orientale del territorio di Nocera Umbra, ai piedi di una catena di monti che raggiungono altezze superiori ai mille metri e che hanno il loro picco pi\u00f9 alto nel monte Pennino (1.571\u00a0m). Secondo i dati del censimento Istat 2001, gli abitanti sono 16.\nI tre centri di Stravignano (620\u2013655\u00a0m), Bagni (590\u00a0m) e Capanne (570\u00a0m) si sviluppano lungo le pendici orientali del monte Busseto, rilievo di modesta altezza (835\u00a0m), inciso dal fosso di Bagni.\nStoria.\nConosciuta fin dai primi anni del '500 per le propriet\u00e0 curative della sua sorgente, denominata \"Acqua Bianca\" o \"Acqua Santa\", la localit\u00e0 di Bagni fu sede, tra il XVII ed il XIX secolo, di un elegante e prestigioso stabilimento termale di propriet\u00e0 dello Stato Pontificio.\nL'armonia della costruzione, la piacevolezza del clima e la qualit\u00e0 dell'acqua fecero di questa localit\u00e0, ricordata anche da Luigi Pirandello in una sua novella, una meta consueta per coloro che avevano bisogno non solo di cure fisiche ma anche spirituali.\nNegli edifici del Complesso Termale di Bagni di Nocera Umbra, costruiti ed ampliati nella prima met\u00e0 del Settecento grazie all'intervento del cardinale Giuseppe Renato Imperiali e per opera degli architetti romani Filippo Barigioni e Gabriele Valvassori, trovarono ospitalit\u00e0 persone di ogni classe sociale, non solo nobili e alte cariche del clero, ma anche persone bisognose di cure provenienti da classi meno agiate.\nBagni, insieme alla zona circostante, \u00e8 stata gravemente danneggiata dal terremoto che ha colpito l'Umbria e le Marche il 26 settembre 1997.\nEconomia.\nIl richiamo generato dalla presenza dell'acqua non fu, nel tempo, privo di conseguenze sul territorio e sull'economia del comune di Nocera; il continuo afflusso di purganti e la richiesta di fiaschi di acqua minerale (prodotti dal 1724 solo nelle \"Vetriere\" di Nocera) al di l\u00e0 dei confini, non solo limitatamente umbri, ma addirittura d'Italia, spinse ad estendere i collegamenti di Nocera con i principali porti e citt\u00e0.\nSe il comune di Nocera trovava giovamento dalla presenza delle acque termali grazie, soprattutto, al commercio dell'acqua, nelle frazioni di Capanne e Stravignano fioriva un'attivit\u00e0 ricettiva concorrenziale con quella di Bagni; del resto, proprio a Capanne \u00e8 da collocarsi la prima struttura in grado di alloggiare forestieri (1599), dotata di vasche da bagno e caldaie per la produzione di acqua calda.\nLa fama delle terme di Bagni di Nocera si protrasse per tutto l'Ottocento.\nA fine secolo, dopo diversi passaggi di propriet\u00e0, la sorgente fu venduta all'industriale Felice Bisleri (1851-1921), il quale condusse l'acqua fuori dal complesso termale tramite una tubazione sotterranea e attiv\u00f2 un'imponente campagna pubblicitaria, tale da renderla famosa in tutto il mondo.\nL'acqua acquist\u00f2 sempre maggiore notoriet\u00e0, ma le terme andarono sempre pi\u00f9 decadendo.\nAdibiti ad usi diversi, non sempre compatibili con la destinazione originaria, gli edifici del complesso termale sono andati trasformandosi nel loro aspetto nel corso del XX secolo, pur mantenendo l'intero complesso l'impianto originario.\nOggi, in seguito ai lavori di restauro, consolidamento ed ampliamento successivi al sisma del 1997, seppur profondamente mutato, ha riacquistato la sua originaria destinazione di albergo."}
{"id": "680194", "revid": "481349", "url": "https://it.wikipedia.org/wiki?curid=680194", "title": "Times New Roman", "text": "Il Times New Roman \u00e8 un carattere tipografico con grazie, ideato nel 1931 da Stanley Morison (1889 - 1967) e disegnato da Victor Lardent, comparso poi per la prima volta il 3 ottobre 1932 sul quotidiano britannico \"The Times\". Fu rimpiazzato dopo ben 40 anni, poich\u00e9 le tecnologie di stampa erano completamente cambiate.\n\"Ha un asse umanista ma proporzioni manieriste, colore barocco e affilate finiture neoclassiche\", cos\u00ec lo descrive il poeta, tipografo e storico della cultura Robert Bringhurst nel famoso saggio \"The Elements of Typographic Style\".\nLo scopo dell'ideatore era quello di avere un carattere leggibile e con occhio medio \"stretto\" (cio\u00e8 un carattere sviluppato pi\u00f9 in altezza che in larghezza), che permettesse di comporre le strette colonne tipografiche del quotidiano senza i fastidiosi effetti dei canaletti.\nIl carattere \u00e8 stato progettato a partire dal Plantin.\n\"Liberation Serif\" (carattere tipografico distribuito con licenza GNU General Public License con alcune eccezioni) corrisponde strettamente alla metrica del carattere.\nStoria.\nLo stimato designer di caratteri Stanley Morison volle criticare il quotidiano londinese The Times per essere fuori moda con le moderne tendenze tipografiche che stavano espandendosi, quindi il giornale gli ha chiesto di creare qualcosa di migliore. Morison ha chiesto l'aiuto del disegnatore Victor Lardent e ha iniziato a concettualizzare un nuovo carattere con due obiettivi in mente: efficienza (massimizzare la quantit\u00e0 di testo che si adattava a una riga e quindi a una pagina) e leggibilit\u00e0. Morison voleva che qualsiasi stampa nel suo carattere fosse economica, una necessit\u00e0 nel settore dei giornali, ma voleva anche che il processo di lettura non fosse sgradevole all'occhio.\nMorison ha preso ispirazione dai disegni di caratteri classici. Gli piaceva l'aspetto del moderno carattere Plantin, che era basato sul vecchio carattere Gros Cicero, disegnato da Robert Granjon. Il \"Cicerone\" in \"Gros Cicero\" era un termine coevo per la dimensione del tipo (oggi si definirebbe la dimensione del Cicero come 11,5 punti) e il \"Gros\" si riferiva alle proporzioni delle lettere. La Rare Book Division ha un esempio di Gros Cicero nei \"Commentarivs Brevis Rervm In Orbe Gestarvm\" di Lorenzo Surio, stampati nel 1574.\nPer raggiungere l'efficienza, Morison ha aumentato l'altezza della x, ovvero la distanza tra la parte superiore e inferiore di una lettera minuscola senza parti ascendenti o discendenti, come a, c o m. Ha anche ridotto la spaziatura tra le lettere, per creare un carattere tipografico pi\u00f9 condensato. Come si pu\u00f2 immaginare, avvicinare le lettere tra loro potrebbe anche renderle pi\u00f9 difficili da leggere. Per proteggere il suo secondo obiettivo di leggibilit\u00e0, Morison ha dunque dovuto alterare la forma delle lettere. Le parti pi\u00f9 spesse di ogni lettera, ad esempio le linee verticali della \"n\", sono state allargate, in modo che le lettere contengano pi\u00f9 inchiostro e appaiano pi\u00f9 scure quando stampate, in contrasto con la carta. Le intersezioni di questi tratti pi\u00f9 spessi furono assottigliate, ad esempio dove le linee verticali della \"n\" incontrano le grazie. Ci\u00f2 ha permesso alle lettere di rimanere leggibili, oltre a darvi un aspetto pi\u00f9 rotondo. Tutte queste differenze possono essere chiaramente viste in un confronto tra il vecchio carattere tipografico e la nuova creazione di Morison e Lardent, che il Times ha pubblicato in un opuscolo all'epoca del cambiamento.\nIl Times ha messo alla prova questo nuovo carattere davvero a fondo. Nel 1926, il \"British Medical Research Council\" ha pubblicato un \"Rapporto sulla leggibilit\u00e0 della stampa\" e il nuovo carattere segu\u00ec le sue raccomandazioni. Prima dell'approvazione finale, le pagine di prova sono state sottoposte anche a una \"distinta autorit\u00e0 oftalmica\" portando il giornale ad annunciare che il suo carattere tipografico aveva \"l'approvazione della pi\u00f9 eminente opinione medica\". Il giornale riconobbe che l'analisi scientifica andava bene, ma un test altrettanto importante era proprio la leggibilit\u00e0. I membri del team si sono esercitati a leggere per lunghi periodi di tempo, sia alla luce naturale che artificiale: dopo varie prove, il progetto definitivo fu approvato e nacque il \"Times New Roman\".\nIl 3 ottobre 1932 il Times pubblic\u00f2 il suo nuovo carattere suscitando grande scalpore. Era la prima volta che un giornale creava il proprio carattere tipografico e il Times ne deteneva i diritti esclusivi per un anno. Negli anni successivi, gli editori americani furono lenti nell'adottare il Times New Roman perch\u00e9 per apparire al meglio richiedeva una quantit\u00e0 di inchiostro e una qualit\u00e0 di carta che i giornali americani inizialmente non erano disposti a comprare. Alla fine prese piede come carattere tipografico per libri e riviste, con il suo primo grande cliente americano \"Woman's Home Companion\" nel dicembre 1941. Il Chicago Sun-Times inizi\u00f2 ad usarlo nel 1953.\nNel 1932 il Times fece notare specificatamente che il loro nuovo carattere tipografico non era destinato ai libri: \"\u00ab\u00c8 un tipo da giornale e difficilmente un tipo da libro, poich\u00e9 \u00e8 strettamente destinato all'uso in righe brevi, cio\u00e8 in colonne\u00bb\". Successivamente \u00e8 stata sviluppata una versione dall'aspetto pi\u00f9 largo, pi\u00f9 adatta alle righe di testo pi\u00f9 lunghe, come un libro.\nI punzoni originali per tale font sono stati creati in collaborazione dalla Monotype Corporation e dalla \"Linotype Company\", i due principali produttori di macchine e attrezzature per la composizione automatica in quel momento. Entrambe le societ\u00e0 hanno successivamente realizzato set del tipo per l'acquisto. Monotype ha chiamato il suo tipo \"Times New Roman\", mentre Linotype ha usato \"Times Roman\"; nei moderni software di elaborazione del testo, i prodotti Microsoft ed Apple chiamano questo font con, rispettivamente, questi due nomi distinti, a causa della diversa societ\u00e0 con cui le due aziende hanno stretto accordi di licenza.\nCaratteristiche.\nTimes New Roman ha un colore robusto sulla pagina e influenze della stampa europea della prima et\u00e0 moderna e barocca. Come carattere tipografico progettato per la stampa di giornali, il Times New Roman ha un'altezza \"x\" elevata, discendenti corti per consentire un'interlinea stretta e un aspetto relativamente condensato. \nUna digitalizzazione del Times New Roman sotto i tre caratteri originariamente considerati alla base del progetto \"Times\" : Perpetua, Baskerville e Plantin. Times \u00e8 pi\u00f9 basato su Plantin, ma con le lettere rese pi\u00f9 alte e il suo aspetto \"modernizzato\" con l'aggiunta di influenze settecentesche e ottocentesche, in particolare migliorando il contrasto del tratto. Rispetto a Baskerville e Perpetua, l'altezza x \u00e8 una proporzione maggiore dell'altezza del tipo.\nLo stile romano di Plantin era vagamente basato su un tipo di metallo creato alla fine del XVI secolo dall'artigiano francese Robert Granjon e conservato nella collezione del Museo Plantin-Moretus di Anversa. Questo stile \u00e8 talvolta classificato come parte del \" vecchio stile \" dei caratteri con grazie (prima del XVIII secolo). (La 'a' di Plantin non era basata sul lavoro di Granjon: il tipo del Museo Plantin-Moretus aveva una 'a' sostitutiva tagliata in seguito.) Infatti, il titolo provvisorio di Times New Roman era \"Times Old Style\"."}
{"id": "680195", "revid": "88740", "url": "https://it.wikipedia.org/wiki?curid=680195", "title": "Pietro Marescalchi", "text": "Biografia.\nFu influenzato dalla scuola bassanese dell'epoca. Di lui si ricordano sia opere su tela che ad affresco. Di quest'ultima tecnica ha lasciato alcuni esempi sulle facciate dei palazzi del centro storico di Feltre, nell'atrio di casa De' Mezzan, nella chiesa di San Marco a Mugnai detta \"cesola\", nella villa Bellati di Tussui, nel loggiato di villa Tonello ad Arten e nella sala al primo piano del palazzo Tomitano di Feltre. \nFra i suoi quadri notevole \u00e8 la pala della \"Madonna della Misericordia\" nella concattedrale di Feltre. Anche nel museo civico esistono suoi lavori come le \"Nozze mistiche di Santa Caterina\" e il \"Ritratto del medico centenario Zaccaria Dal Pozzo\". Senza contare il suo probabile apporto alla decorazione delle stanze del museo \u2013 il palazzo Villabruna \u2013 con riquadri in finto marmo ocra le cui venature fingono figure mitologiche secondo l'ispirazione del primo stile romano classico. \nNel 1994 \u00e8 stata pubblicata la tesi di laurea su di lui di Maria Cristina Bagolan che, sotto la guida del professor Terisio Pignatti, \u00e8 stata la prima a redigere una sua biografia critica. Nello stesso anno \u00e8 stata proposta a Feltre una mostra a lui dedicata a cura della Sovrintendenza di Venezia e in particolare della dottoressa Giuliana Ericani. Il catalogo della mostra \u00e8 veramente ricco di spunti ed \u00e8 opera di vari autori. Vi emerge l'influenza del pittore Morto da Feltre specialmente nell'affresco e nello stile a volte \"impressionista\", sempre comunque colorista, delle sue opere. Marescalchi ha portato a Feltre le ricerche pittoriche delle capitali dell'arte del Cinquecento italiano: Roma, Firenze, Venezia, anche se non pare mai si sia recato oltre Asolo. Probabile quindi che l'ispirazione delle opere provenga dallo studio dei lavori di Morto da Feltre che tali citt\u00e0 aveva visitato aggiornando la propria arte alla pittura antica e alla declinazione moderna che esse proponevano.\nNel 1571, nella chiesa di San Pietro a Lamon, realizz\u00f2 la pala centrale del trittico dell'altare maggiore che raffigura la Madonna con in braccio il bambino che tiene in mano la mela e ai lati le figure dei santi Pietro e Paolo, titolari della chiesa, nella sommit\u00e0 due angeli che recano i simboli del martirio; la tavola fu ricordata dal vescovo Giacomo Rovellio nel 1585, ma la prima descrizione dettagliata risale al 1642. Questa pala venne acquistata dal pievano Paolo Cattaneo, ossia il parroco, e venne portata anche a Feltre, in occasione dei funerali dell'artista e esposta per un certo periodo nella cattedrale di Feltre. La pala venne restaurata dal prof. Aldo Benni nel 1926, una seconda volta nel 1966 e una terza volta negli anni ottanta."}
{"id": "680200", "revid": "79968", "url": "https://it.wikipedia.org/wiki?curid=680200", "title": "Invalidit\u00e0 (diritto civile)", "text": "L'invalidit\u00e0, nel diritto civile, indica la difformit\u00e0 di un negozio giuridico dai modelli previsti dalla legge. Il concetto indica l'esistenza di un difetto originario dell'atto ovvero la mancanza o il vizio di un elemento che il legislatore giudica essenziale perch\u00e9 l'atto sia idoneo a produrre le conseguenze giuridiche per cui esiste.\nL'ordinamento giuridico reagisce in modo differente rispetto al grado di imperfezione dell'atto: qualora venga violato un interesse prevalentemente pubblicistico la sanzione, pi\u00f9 grave, \u00e8 quella della nullit\u00e0 dell'atto che opera indipendentemente dalla volont\u00e0 delle parti.\nNel caso in cui sia la sfera privata ad essere maggiormente colpita, l'ordinamento mette a disposizione del soggetto leso il rimedio dell'annullabilit\u00e0, ossia il diritto ad adire un giudice per ottenere la cancellazione dell'atto viziato dall'ordinamento e, per quanto possibile, il ripristino della situazione giuridica preesistente."}
{"id": "680201", "revid": "67875", "url": "https://it.wikipedia.org/wiki?curid=680201", "title": "Times Roman", "text": ""}
{"id": "680202", "revid": "793215", "url": "https://it.wikipedia.org/wiki?curid=680202", "title": "Calvin Klein", "text": "Calvin Klein Inc., spesso abbreviato semplicemente in CK, \u00e8 una fashion house statunitense fondata dallo stilista e imprenditore Calvin Klein. Dal 2002 fa parte del gruppo PVH. Oltre che per lo stile unisex e minimalista, le creazioni di Klein si distinguono per la semplicit\u00e0 della linea e la rigorosit\u00e0 dei tagli. Accanto alle linee di abbigliamento, importanti voci del fatturato dell'azienda sono costituite dalla biancheria intima, profumi e orologi.\nStoria.\nIl 28 dicembre 1967 i newyorkesi Calvin Klein e Barry K. Schwartz, amici d'infanzia, fondano, con un capitale di 10.000 dollari, La \"Calvin Klein Limited\"; Klein assume la direzione artistica del progetto mentre Schwartz, che ha investito i capitali, gestisce il lato finanziario dell'impresa. Nel marzo del 1968, lo stilista affitta, come showroom, la stanza 613 dell'Hotel York, un albergo oggi riconvertito ad uso residenziale e commerciale sulla 7th Avenue di New York; la prima collezione, realizzata con l'ex collega Abe Morenstein, comprendeva sei cappotti e tre vestiti. Il primo ordine fu da parte dei grandi magazzini Bonwit Teller, i quali comprarono capi per 50.000 dollari. Questo permise alla societ\u00e0 di chiedere un prestito in banca e trasferire i locali in un loft di design sulla 37ma strada. \nAnni '80.\nNegli anni '80, quando la frenesia dei jeans firmati raggiunse il suo massimo storico, Calvin Klein introdusse una linea di boxer da donna di grande successo e una collezione di intimo maschile che modific\u00f2 il mercato americano della biancheria intima da uomo, fino ad allora di colore bianco e acquistata da mogli e fidanzate, in uno in cui era l'uomo a scegliere. Un successo che aument\u00f2 fortemente le vendite. Il programma di licenze, che ha fruttato 24.000 dollari quando \u00e8 stato avviato nel 1974 (equivalente a $ 124.421 nel 2019), ha avuto un reddito da royalty di 7,3 milioni dieci anni dopo (equivalente a $ 17,96 milioni nel 2019). Nel 1984 le vendite al dettaglio in tutto il mondo furono stimate a oltre 600 milioni di dollri (equivalenti a 1476,55 milioni nel 2019). I vestiti di Klein sono stati venduti attraverso 12.000 negozi negli Stati Uniti ed erano disponibili in altri sei paesi tramite accordi di licenza, vale a dire Canada, Regno Unito, Irlanda, Australia, Nuova Zelanda e Giappone. Il suo reddito annuo ha superato i 12 milioni di dollari (equivalenti a 29,53 milioni di dollari nel 2019). \nSono aumentati anche i problemi finanziari. I disaccordi con il licenziatario della linea di abbigliamento maschile e le sue vendite deludenti e l'enorme turnover dei dipendenti sia all'interno di Calvin Klein che dei suoi partner di licenza hanno portato alle prime voci che Calvin Klein Industries, come la societ\u00e0 era stata conosciuta sino ad allora, era in vendita. E infatti, alla fine del 1987, si parlava di una vendita dell'azienda a Triangle Industries, un produttore di container, poi fallita solo a causa del crollo del mercato azionario.\nAnni '90.\nSebbene la societ\u00e0 fosse quasi fallita nel 1992, Calvin Klein \u00e8 riuscito a riguadagnare e aumentare la redditivit\u00e0 del suo gruppo per tutti gli ultimi anni '90, principalmente grazie al successo delle sue linee di biancheria intima e di fragranze molto popolari, nonch\u00e9 della linea di abbigliamento sportivo ck. Durante il periodo 1990-1995 come capo del design di abbigliamento maschile di Calvin Klein, John Varvatos ha aperto la strada a un tipo di biancheria intima da uomo chiamata boxer, un ibrido di boxer e slip. Resi famosi da una serie di annunci pubblicati nel 1992 con Mark \"Marky Mark\" Wahlberg, sono stati definiti \"una delle pi\u00f9 grandi rivoluzioni dell'abbigliamento del secolo\". \nKlein \u00e8 stato nominato \"America's Best Designer\" per i suoi design minimalisti interamente americani nel 1993, e nel 1999 \u00e8 stata una sorpresa il suo annuncio che CKI era di nuovo in vendita. Progettando di espandere la propria attivit\u00e0, la societ\u00e0 \u00e8 stata contattata da due societ\u00e0 di beni di lusso, LVMH e Pinault Printemps Redoute, per unirsi a Calvin Klein, ma non \u00e8 stato concluso nulla. Altri potenziali acquirenti come Tommy Hilfiger Corp e Holding di Partecipazioni italiana si sono ritirati a causa del prezzo elevato di CKI di presumibilmente 1 miliardo di dollari. Dopo sette mesi e nessun potenziale acquirente, Klein annunci\u00f2 che il suo impero non era pi\u00f9 sul mercato. La societ\u00e0 non sarebbe mai riuscita a diventare pubblica, come era stato in passato il piano di Klein. \nCessione alla PVH (Phillips-Van Hausen).\nNel dicembre 2002 Klein ha ceduto il marchio alla PVH (Phillips-Van Heusen Corporation) guidata da Bruce Klatsky per circa 400 milioni di dollari in contanti, 30 milioni di dollari in azioni e i diritti di licenza per i prossimi 15 anni per un valore stimato tra i 200-200 milioni. Dal 2003 fino al 2016 la direzione artistica della linea donna \u00e8 stata affidata allo stilista F. Costa, mentre quella della linea maschile a I. Zucchelli.\nA partire dall'agosto 2016 Raf Simons \u00e8 il nuovo Chief Creative Officier \"Una nomina - comunica il brand nella sua nota ufficiale - che segna l'inizio della nuova strategia creativa globale di Calvin Klein annunciata ad aprile 2016, che ha l'obiettivo di unificare sotto un'unica visione tutti i marchi Calvin Klein. Strategia che si presenta come parte di una nuova evoluzione globale del marchio Calvin Klein, iniziata con la riacquisizione delle linee underwear e jeans nel 2013. L'obiettivo \u00e8 di portare le vendite ai 10 miliardi di dollari a livello globale\u00bb. In realt\u00e0 le vendite non sono tali da far fronte agli investimenti e ai costi in rialzo e alla fine del 2018, otto mesi prima della scadenza del contratto e dopo una serie di critiche pubbliche da parte di Emanuel Chirico, presidente e CEO del gruppo PVH, Simons lascia.\nNell'estate 2019 cambio della guardia anche alla guida dell'azienda: Cheryl Abel-Hodges prende il posto di Steve Shiffman, il manager che aveva portato Raf Simons in Calvin Klein. A Tim Coppens viene affidato l'incarico temporaneo di consulente della linea maschile. Nel novembre 2020 la direzione stilistica \u00e8 affidata a Jessica Lomax.\nPromozione.\nSegno distintivo della \"CK\" sono anche le campagne pubblicitarie, spesso di carattere controverso, ma che nel corso degli anni si sono dimostrate di enorme impatto, al punto di lanciare rapidamente la carriera dei vari testimonial.\nNel 1979 protagonista della campagna pubblicitaria della linea di intimo della ditta fu Brooke Shields, oggi attrice di grande successo. Tuttavia all'epoca delle pubblicit\u00e0 la Shields aveva appena quindici anni, e si cre\u00f2 un vero e proprio caso intorno a lei. La Shields fu nuovamente protagonista di alcune pubblicit\u00e0 per Calvin Klein nel 1982.\nNei primi anni novanta, per lanciare la nuova linea di abbigliamento intimo maschile fu scelto Mark Wahlberg, che, sotto il nome di \"Marky Mark\", vide decollare la propria carriera di cantante. Il particolare tipo di boxer indossati da Wahlberg fu associato in maniera indelebile al marchio CK, al punto di essere spesso chiamati \"calvins\". Come testimonial femminile, Calvin scelse per quasi tutti gli anni novanta la top model Kate Moss. Famosissimi i suoi spot, e anche tanto contestati. Nel 1995, la campagna pubblicitaria del profumo \"Obsession\" di Calvin Klein, in cui la Moss appariva seminuda, suscit\u00f2 enormi polemiche. Furono insinuate persino accuse di pedofilia, ed il dipartimento di giustizia, su ordine di Bill Clinton, allora presidente, decise di avviare un'inchiesta in merito che port\u00f2 al ritiro della campagna dopo appena tre settimane.\nFra gli altri nomi noti che hanno prestato la propria immagine al marchio \"Calvin Klein\" prima di diventare celebri, si possono ricordare Antonio Sab\u00e0to Jr., Kate Moss, Scott King, Natal'ja Vodjanova, Gemma Ward, Jenny Shimizu, Tyrese Gibson, Travis Fimmel ed Eva Mendes, Sasha Mitchell, AJ Abualrub.\nMarchi.\nLa fashion house americana distribuisce i propri prodotti suddividendoli in diverse linee.\nVi sono poi alcune linee che sono state dismesse:\nProfumi.\nCalvin Klein produce svariate linee di profumi e acque di colonia. I profumi di CK vengono distribuiti sotto il marchio \"Calvin Klein Cosmetics Company\" (CKCC), ora di propriet\u00e0 della Coty Inc. di New York che nel maggio 2005 lo acquist\u00f2 dalla Unilever."}
{"id": "680203", "revid": "5445695", "url": "https://it.wikipedia.org/wiki?curid=680203", "title": "Impero Portoghese", "text": ""}
{"id": "680204", "revid": "1318658", "url": "https://it.wikipedia.org/wiki?curid=680204", "title": "Emmanuel F\u00e9lix de Wimpffen", "text": "Biografia.\nLe origini e la carriera militare.\nNipote del generale francese Georges F\u00e9lix de Wimpffen, che aveva servito fra la rivoluzione e l'imperatore Napoleone I, cadetto della \u00c9cole Sp\u00e9ciale Militaire de Saint-Cyr, matur\u00f2 una lunga esperienza di servizio in Algeria, dove nel 1840 fu promosso capitano e nel 1847 comandante di battaglione.\nSi distinse alla guerra di Crimea come colonnello di un reggimento di truppe algerine. La sua condotta alla carica di Mamelon gli guadagn\u00f2 il grado di generale di brigata.\nDal 1856 al 1859 guid\u00f2 la brigata dei granatieri della Guardia imperiale. Nella campagna d'Italia del 1859 (seconda guerra di indipendenza italiana) era a Magenta a capo della fanteria della Guardia Imperiale al seguito di Patrice de Mac-Mahon e, anche l\u00ec, guadagn\u00f2 una promozione sul campo a generale di divisione. Sino al termine della guerra venne distaccato al cosiddetto corpo di sbarco in Adriatico, fermato dalla pace di Villafranca.\nLa guerra franco-prussiana.\nDal 1859 al 1870 trascorse gran parte del suo servizio in Algeria, quale comandante della divisione di Orano.\nFu richiamato solo nel 1870, dopo le prime sconfitte francesi. All'indomani della battaglia di Beaumont il de Wimpffen venne inviato a sostituire il generale comandante del V corpo dell'Armata di Ch\u00e2lons, generale Pierre Louis Charles de Failly, l\u00e0 sconfitto.\nInsieme all'ordine ministeriale di sostituzione del de Failly, il de Wimpffen recava con s\u00e9 anche un secondo ordine ministeriale, che lo nominava comandante in caso di assenza del maresciallo Patrice de Mac-Mahon.\nCaso volle che Mac-Mahon rimanesse ferito da un bombardamento due giorni dopo l'arrivo del de Wimpffen presso l'armata a Sedan e nel secondo giorno della tragica battaglia.\nAlle 6:00 del mattino Mac-Mahon aveva trasmesso il comando al generale Auguste-Alexandre Ducrot. La stessa mattina esso venne rilevato dal de Wimpffen: il nuovo comandante assunse il comando alle 10:00, comand\u00f2 una serie di disperati contrattacchi, senza risparmiare nessuno dei reparti a sua disposizione, assistette alla sconfitta, negozi\u00f2 quindi con Napoleone III la resa e consegn\u00f2 infine l'armata di Ch\u00e2lons ai prussiani.\nEpilogo.\nDopo il rientro dalla prigionia, il de Wimpffen lasci\u00f2 l'esercito il 20 aprile 1872 e si ritir\u00f2 ad Algeri, per morire a Parigi nel 1884. Occup\u00f2 questi anni a difendere la propria condotta a Sedan, con titoli quali \"Sedan\" (1871, recentemente ripubblicato), \"La Situation de la France, et les reformes n\u00e9cessaires\" (1873) e \"La Nation arm\u00e9e\" (1875)."}
{"id": "680205", "revid": "5445732", "url": "https://it.wikipedia.org/wiki?curid=680205", "title": "Isole di Capo Verde", "text": ""}
{"id": "680207", "revid": "416175", "url": "https://it.wikipedia.org/wiki?curid=680207", "title": "Numero plastico", "text": "}+\\sqrt[3]{\\frac{1}{2}-\\frac{1}{6}\\sqrt{\\frac{23}{3}}}&lt;/math&gt;\nIl numero plastico (anche noto come costante plastica) \u00e8 l'unica soluzione reale formula_1 dell'equazione\ned ha il valore\nil cui sviluppo decimale inizia con 1,324717957... \nIl numero plastico \u00e8 il limite del rapporto dei termini successivi della successione di Padovan e della successione di Perrin.\nIl numero plastico \u00e8 il pi\u00f9 piccolo numero di Pisot-Vijayaraghavan.\nPropriet\u00e0.\nSuccessioni.\nLe potenze del \"numero plastico\" \"A\"(\"n\") = \"\u03c1n\" soddisfano la relazione di ricorrenza lineare del terzo ordine \"A\"(\"n\") = \"A\"(\"n\" \u2212 2) + \"A\"(\"n\" \u2212 3) per \"n\" &gt; 2. Quindi \u00e8 il rapporto limite di termini successivi di qualsiasi successione di interi (diversi da zero) che soddisfa questa ricorrenza come i numeri di Cordonnier (pi\u00f9 conosciuti come termini della successione di Padovan), i numeri di Perrin e i numeri di Van der Laan, ed \u00e8 correlato a queste successioni come il numero aureo con la successione di Fibonacci e con i numeri di Lucas, cos\u00ec come il numero d'argento \u00e8 correlato alla successione di Pell.\nIl numero plastico pu\u00f2 essere scritto come radicale continuo nel seguente modo:\nTeoria dei numeri.\nSiccome il \"numero plastico\" ha come polinomio minimo formula_5 \u00e8 anche una soluzione dell'equazione polinomiale formula_6 per ogni polinomio formula_7 che \u00e8 multiplo di formula_5 ma non per qualunque altro polinomio a coefficienti interi. Poich\u00e9 il discriminante del suo polinomio minimo \u00e8 uguale a formula_9 il suo campo di spezzamento \u00e8 formula_10 Questo campo \u00e8 anche il campo di classe di Hilbert di formula_11\nEsso \u00e8 il pi\u00f9 piccolo numero di Pisot-Vijayaraghavan. I suoi coniugati algebrici sono\ndi modulo circa formula_13 Questo valore corrisponde anche a formula_14 visto che il prodotto delle tre radici del polinomio minimo \u00e8 1.\nTrigonometria.\nIl \"numero plastico\" pu\u00f2 essere scritto in termini di coseno iperbolico e del suo inverso:\nGeometria.\nEsistono esattamente tre modi per suddividere un quadrato in tre rettangoli simili:\nIl fatto che un rettangolo di proporzioni formula_18 possa essere utilizzato per dissezioni di un quadrato in rettangoli simili equivale a una propriet\u00e0 algebrica del numero formula_18 relativo al teorema di Routh \u2013 Hurwitz per la quale tutti i suoi coniugati hanno una parte reale positiva.\nStoria e nome.\nL'architetto olandese e monaco benedettino Dom Hans van der Laan ha dato il nome \"numero di plastica\" (in olandese \"het plastische getal\") a questo numero nel 1928. Nel 1924, quattro anni prima, l'ingegnere francese G\u00e9rard Cordonnier aveva gi\u00e0 scoperto il numero e lo aveva chiamato \"il numero radiante\" (ancora in francese si usa l'espressione \"le nombre radiante\"). A differenza dei nomi di numero aureo e numero d'argento, la parola \"plastico\" non \u00e8 stata intesa da van der Laan per riferirsi a una sostanza specifica, ma piuttosto nel suo senso aggettivale di qualcosa a cui si pu\u00f2 dare una forma tridimensionale. Questo, secondo Richard Padovan, \u00e8 perch\u00e9 i rapporti caratteristici del numero, 3/4 e 1/7, si riferiscono ai limiti della percezione umana nel mettere in relazione una dimensione fisica con un'altra. Van der Laan progett\u00f2 nel 1967 la chiesa abbazia di Mamelis con queste proporzioni numeriche.\nCuriosit\u00e0.\nIl matematico Donald Knuth, raccogliendo una proposta di chiamare questo numero \"phi-alto\" ha creato un carattere simile al greco phi (\"\u03c6\") ma con il cerchio alto sul gambo cos\u00ec da somigliare alla lettera pari (\"\u10b4\") dell'alfabeto Asomtavruli."}
{"id": "680208", "revid": "3831", "url": "https://it.wikipedia.org/wiki?curid=680208", "title": "Allin Cornell", "text": ""}
{"id": "680218", "revid": "2186996", "url": "https://it.wikipedia.org/wiki?curid=680218", "title": "Rosetta Calavetta", "text": "Biografia.\nEsord\u00ec al cinema come attrice appena sedicenne, con un piccolo ruolo in \"Corte d'Assise\" di Guido Brignone (1930) primo film italiano di genere poliziesco, a cui seguirono \"L'armata azzurra\" di Gennaro Righelli (1932), \"L'ambasciatore\" di Baldassarre Negroni (1936), \"Marionette\" di Carmine Gallone (1939) e \"Vento di milioni\" di Dino Falconi (1940), nel ruolo della cameriera.\nMolto attiva nella prosa radiofonica dell'EIAR, sia nelle commedie che nei radiodrammi, quasi esclusivamente presso la sede di Radio Roma.\nMor\u00ec a Roma il 3 febbraio 1993 a 78 anni. \u00c8 sepolta al Cimitero del Verano.\nIl doppiaggio.\nNel 1936 debutt\u00f2 come doppiatrice prestando la voce all'adolescente Deanna Durbin; due anni dopo doppi\u00f2 Biancaneve nel primo doppiaggio italiano del film d'animazione Disney \"Biancaneve e i sette nani\". Curiosamente dal doppiaggio originale statunitense venne scartata proprio la Durbin.\nIn seguito, divenne nota dando la sua voce a molte delle pi\u00f9 grandi star del cinema, come Lana Turner, Marilyn Monroe, Doris Day, Lois Maxwell, Eleanor Parker, Susan Hayward, Dorothy Lamour, Ava Gardner, Veronica Lake, Kim Novak, Deanna Durbin, Jean Arthur, Shirley MacLaine, Angela Lansbury, Janet Leigh, June Allyson, Lucille Ball, Zsa Zsa G\u00e1bor ed Ann Sheridan. Negli anni cinquanta ottenne notoriet\u00e0 divenendo la doppiatrice ufficiale di Marilyn Monroe.\nPer la Disney doppi\u00f2 anche, cantando, le marionette in \"Pinocchio\" (1947), Genoveffa in \"Cenerentola (doppiaggio del 1950)\", Tesoro in \"Lilli e il vagabondo\" (nel doppiaggio originale del 1955), la perfida Crudelia De Mon in \"La carica dei cento e uno\" (1961) e la signora Banks in \"Mary Poppins\" di Robert Stevenson (1964), interpretata da Glynis Johns.\nDoppi\u00f2 pure Kanga nei cortometraggi \"Winny-Puh l'orsetto goloso\" e \"Troppo vento per Winny-Puh\" e la signora Rottenmeier nella serie animata \"Heidi\" (1978)."}
{"id": "680224", "revid": "491592", "url": "https://it.wikipedia.org/wiki?curid=680224", "title": "Cash on delivery", "text": ""}
{"id": "680226", "revid": "484532", "url": "https://it.wikipedia.org/wiki?curid=680226", "title": "Konica", "text": "Konica (\u30b3\u30cb\u30ab) \u00e8 stato un produttore giapponese di macchine fotografiche, pellicole e accessori, e inoltre minilab, fotocopiatrici, macchine fax e stampanti laser fondato nel 1873 a Tokyo. Nel 2003 Konica si \u00e8 fusa con Minolta. Nel 2006 la divisione fotografica di Konica Minolta \u00e8 stata ceduta a Sony.\nStoria.\nNel 1873 Sugiura Rokusabur\u014d, figlio di Sugiura Rokuemon V, subentra al padre nella gestione di una farmacia a Kojimaki, localit\u00e0 vicina a Tokyo, e inizia a vendere anche articoli fotografici importati dall'Europa. Successivamente l'attivit\u00e0 si trasferisce a Nihonbashi, presso Tokyo, con il nome \"Honten Konishi Rokuemon\", trasformato poi in \"Konishi Honten\".\nNel 1880 inizia la vendita di fotocamere realizzate da artigiani locali. Nel 1903 inizia la produzione diretta di fotocamere, con il modello \"Cherry\", box in legno. Nello stesso anno appare anche la \"Sakura\", carta per stampe fotografiche.\nNel 1921 la \"Konishi Honten\" diviene \"G.H. Konishiroku Honten\", nel 1936 cambia ancora nome e diventa \"Konishiroku Honten Company\", mentre entrano in produzione pellicole con il marchio \"Sakura\" e apparecchi per la cinematografia. Viene anche progettata la \"Rubikon\", fotocamera per il formato 35 mm, ma gli eventi legati alla seconda guerra mondiale fanno accantonare il progetto. Nel 1943 la ragione sociale diventa \"Konishiroku Shashin K\u014dgy\u014d K.K.\" e la sede si sposta a Yodobashi, sempre nei pressi di Tokyo.\nDopo la parentesi bellica riprende la produzione e, nel 1947, viene presentata una fotocamera 35\u00a0mm a telemetro, chiamata \"Konica\", frutto del vecchio progetto \"Rubikon\". Nel 1956 viene aperta una filiale negli Stati Uniti, con il nome di \"Koniphoto Corporation\". Nel 1963 l'azienda si trasferisce ad Hachi\u014dji, sobborgo di Tokyo. Nel 1965 esce la \"Konica Auto-Reflex\", SRL con esposizione automatica. Nel 1968 esce la compatta con telemetro Konica C35.\nNel 1971 la Konishiroku comincia a produrre anche fotocopiatrici. Nel 1975 continua la produzione di fotocamere compatte, con la \"Konica C35EF\". Nel 1983 un'azienda controllata, la \"Taisei K\u014dki\", prende il nome di \"K.K. Konica Denshi\". Nello stesso anno esce la fotocamere compatte autofocus \"Konica AF3\". Nel 1985, nella nuova fabbrica di K\u014dbe, viene avviata la produzione di componenti per PC. Nel 1987 la ragione sociale diventa \"Konica Corporation\". Nello stesso anno viene realizzata la \"Konica SR-V3200\" che, con 3200 ASA, \u00e8 la pellicola pi\u00f9 sensibile mai prodotta. Nel 1997 inizia la produzione di fotocamere digitali.\nIl 5 agosto 2003 avviene la fusione con Minolta per formare Konica Minolta. Nel marzo 2006 la nuova compagnia ha chiuso il settore fotografico, che produceva fotocamere, pellicole a colori, carta fotografica a colori, minilab digitali e prodotti chimici per uso fotografico. La divisione relativa alle fotocamere SLR digitali \u00e8 stata ceduta a Sony."}
{"id": "680230", "revid": "27767", "url": "https://it.wikipedia.org/wiki?curid=680230", "title": "Olefine", "text": ""}
{"id": "680232", "revid": "767487", "url": "https://it.wikipedia.org/wiki?curid=680232", "title": "Lee Hazlewood", "text": "La sua fama gli deriva soprattutto dall'aver scritto il brano \"These Boots Are Made for Walkin\"' (1965), portato al successo da Nancy Sinatra, e \"Some Velvet Morning\" (1967), cantata in coppia con la stessa Sinatra. Entrambi i brani sono stati spesso interpretati come cover negli anni successivi da diversi artisti e gruppi.\nLa sua collaborazione con Nancy Sinatra, figlia di Frank Sinatra, \u00e8 stata portata avanti negli anni sessanta. Inoltre ha collaborato con il chitarrista Duane Eddy, durante gli ultimi anni cinquanta. Con Nancy Sinatra ha collaborato creando un \"sound\" definito \"Cowboy Psychedelia\" o \"Saccharine Underground\". Occupa un posto di rilievo nel panorama rock \"underground\" per brani portati al successo come cover da Lydia Lunch, Einst\u00fcrzende Neubauten, Nick Cave e Boyd Rice.\nBiografia.\nOrigini.\nNato a Mannford (Oklahoma), ha passato la maggior parte dell'infanzia tra Oklahoma, Arkansas, Kansas e Louisiana. Per studiare si \u00e8 trasferito in Texas, dove ha studiato alla Southern Methodist University di Dallas. Ha combattuto con l'esercito degli Stati Uniti durante la guerra di Corea.\nCarriera.\nDopo esser tornato dalla Corea, Hazlewood inizia a lavorare come DJ in Arizona. La sua prima canzone scritta e prodotta \u00e8 \"The Fool\", registrata dall'artista rockabilly Sanford Clark nel 1956. Inoltre inizia a collaborare con il chitarrista rock Duane Eddy, con cui produce e scrive diversi brani di successo come \"Peter Gunn\", \"Boss Guitar\", \"40 Miles of Bad Road\" e \"Shazam!\".\nHazlewood inoltre ha collaborato e scritto per Nancy Sinatra. I brani pi\u00f9 famosi nati da questa collaborazione sono \"These Boots Are Made for Walkin (1966, primo posto in classifica negli Stati Uniti ed in Regno Unito) e \"Summer Wine\". Ha scritto anche altre tracce per Nancy Sinatra, tra cui \"How Does That Grab Ya\", \"Darlin, \"Friday's Child\", \"So Long, Babe\" e \"Sugar Town\".\nHa scritto \"The Last of the Secret Agents\", tema del film omonimo del 1966. \u00c8 coproduttore del brano \"Somethin' Stupid\" di Frank e Nancy Sinatra. Ha scritto il tema del film \"L'investigatore\".\nPer Dean Martin ha scritto \"Houston\" (1965). Inoltre ha scritto \"This Town\", canzone di Frank Sinatra inserita nel suo album \"Greatest Hits\". Nel 1967 ha fondato l'etichetta discografica LHI Records, dove \"LHI\" sta per \"Lee Hazlewood Industries\". Hazlewood ha lavorato anche con Gram Parsons e la Internation Submarine Band negli anni '60.\nNegli anni '70 si \u00e8 trasferito a Stoccolma (Svezia), dove ha continuato a scrivere e produrre.\nSi \u00e8 quasi totalmente ritirato dall'ambiente musicale tra gli anni '70 e gli anni '80. Tuttavia la sua produzione \u00e8 stata reinterpretata da vari artisti e gruppi, soprattutto nell'ambiente rock/alternativo, e quindi la sua musica \u00e8 stata riscoperta e apprezzata.\nUltime registrazioni e morte.\nNel 2005 gli \u00e8 stato diagnosticato un cancro al rene. Ha allora deciso di intraprendere un'intensiva attivit\u00e0 di promozione per il suo ultimo album \"Cake or Death\".\nLa sua ultima registrazione \u00e8 quella di \"Hilli (At The Top Of The World)\", eseguita con il gruppo musicale islandese Amiina (2007). \u00c8 morto a Henderson, in Nevada, il 4 agosto 2007. Aveva una moglie, Jeane, e tre figli: Mark, Debbie e Samantha.\nTributi.\nAnche se non ha ricevuto molti meriti quando era in vita, i suoi brani sono stati rivalutati a partire gi\u00e0 dagli anni '70 e '80, quando Hazlewood si trovava in Svezia.\nDiversi artisti hanno realizzato cover di sue canzoni: tra questi Rowland S. Howard, Miles Kane, Vanilla Fudge, Lydia Lunch, Primal Scream, Einst\u00fcrzende Neubauten, Entombed, Nick Cave, The Jesus and Mary Chain, Hooverphonic, Anita Lane, Megadeth, Beck, Baustelle (a lui inoltre \u00e8 dedicato il brano \"Panico\" inserito nell'album \"Amen\" del 2008), The Tubes, Thin White Rope, Ulver, Slowdive e Bela B. (con cui ha collaborato nel 2006)."}
{"id": "680238", "revid": "6923", "url": "https://it.wikipedia.org/wiki?curid=680238", "title": "Konica Minolta", "text": " \u00e8 un produttore mondiale giapponese di fotocopiatrici, macchine fax, stampanti laser, teste di stampa, stampanti tessili, dispositivi di grafica medica, componenti ottiche e sensori metrici, nato dalla fusione tra Konica e Minolta avvenuta il 7 gennaio 2003.\nKonica Minolta \u00e8 stato anche un produttore di macchine fotografiche ma, il 19 gennaio 2006, il gruppo annunci\u00f2 il proprio ritiro dal mercato fotografico e dalla produzione di fotocamere e pellicole fotografiche e la cessione della produzione di fotocamere SLR alla Sony.\nNegli anni l'azienda ha iniziato a occuparsi di intelligenza artificiale, ed ha aperto centri di ricerca a Roma, Londra, Brno e Monaco."}
{"id": "680242", "revid": "6923", "url": "https://it.wikipedia.org/wiki?curid=680242", "title": "Porsche 987", "text": ""}
{"id": "680243", "revid": "6923", "url": "https://it.wikipedia.org/wiki?curid=680243", "title": "Porsche 986", "text": ""}
{"id": "680244", "revid": "729019", "url": "https://it.wikipedia.org/wiki?curid=680244", "title": "Willcom", "text": "Willcom () \u00e8 stato un operatore PHS giapponese, che offriva trasmissione di dati tramite rete senza fili e chiamate vocali mensili per i suoi abbonati.\nLa compagnia era formalmente conosciuta come DDI Pocket, una filiale di KDDI.\nNel 2004, il Carlyle Group acquis\u00ec la maggioranza da KDDI cambiando il nome della societ\u00e0 nel febbraio 2005. Nel giugno del 2014 si fuse con eAccess diventando Ymobile."}
{"id": "680245", "revid": "123056293", "url": "https://it.wikipedia.org/wiki?curid=680245", "title": "Inesistenza", "text": "L'inesistenza nell'ambito della scienza giuridica \u00e8 l'impossibilit\u00e0 di qualificare un atto come giuridico, o per la mancanza o per la incompletezza di requisiti minimi tale che per l'ordinamento l'atto non viene a esistenza giuridica ed \u00e8 dunque irrilevante.\nDefinizione.\nLa differenza fra nullit\u00e0 ed inesistenza recepisce una distinzione gi\u00e0 presente nel diritto romano.\nIn che cosa consistano i requisiti minimi e indispensabili per l'esistenza dell'atto, non \u00e8 per\u00f2 possibile stabilirlo sotto il profilo sostanziale, se non sulla base della comune esperienza; sul piano processuale, essa interseca la problematica della definibilit\u00e0 degli atti processuali abnormi, che, avendo molte volte \u00abimpegnato la Consulta nel risolvere la dibattuta questione, \u00e8 tesa a fronteggiare circostanze d\u2019impasse generate dalla scelta attuativa di provvedimenti che, in relazione alla propria struttura e alla funzione, si rivelavano lontani dall\u2019ordinamento\u00bb.\nOccorre notare che - anche quando si parla di atto inesistente- si intende non gi\u00e0 qualcosa che non esiste, ma qualcosa, che pur esistendo materialmente, non ha efficacia giuridica.\nSotto tale profilo, la differenza tra un atto inesistente e un atto nullo \u00e8 in termini di \"grado\": l'inesistenza \u00e8 determinata da un difetto cos\u00ec palese che ogni persona ragionevole debba escluderne l'esistenza giuridica. \nL'inesistenza \u00e8 dovuta alla non-conformit\u00e0 di un atto ad una fonte del diritto superiore (o sovraordinata) nella relativa gerarchia. L'effetto dell'inesistenza pu\u00f2 essere simile a quello della nullit\u00e0 (illegittimit\u00e0): rispetto all'annullamento (inefficacia), infatti, \u00e8 caratterizzato da una caratteristica pi\u00f9 simile alla prima, che \u00e8 retroattiva (le prestazioni effettuate devono essere restituite).\nSpesso tale categoria, di origine dottrinaria, \u00e8 stata usata anche dalla giurisprudenza per estendere i casi di invalidit\u00e0 grave oltre i casi previsti dalla legge. \nDiritto costituzionale.\nLe moderne costituzioni democratiche prevedono un organo giurisdizionale garante della conformit\u00e0 degli atti normativi di Parlamento e Governo al dettato della Carta Fondamentale.\nPu\u00f2 essere la stessa Corte Suprema, ovvero un organismo specifico per tale compito, il quale include anche la declaratoria dell'inesistenza di un atto normativo.\nNell'ordinamento giuridico italiano, la Corte costituzionale \u00e8 l'organo che accerta l'antinomia di tali norme con la fonte primaria del diritto nazionale (concorrente a fonti sovranazionali come il diritto dell'Unione Europea), dichiarandone l'illegittimit\u00e0 e la conseguente censura, per cui cessano di essere valide ed applicabili.\nDiritto amministrativo.\nTale categoria \u00e8 presente negli stessi termini anche nell'ambito del diritto amministrativo. Si trova anche nel diritto privato e nel diritto canonico.\nL'annullamento di un atto, ad esempio nel diritto amministrativo italiano, comporta la nullit\u00e0 di tutti gli atti ad esso successivi, sia in ordine di tempo, sia secondo quando disposto dalle leggi vigenti che richiedono l'atto (poi dichiarato nullo) come condizione necessaria e sufficiente per procedere agli atti seguenti. \nRestano invece validi, efficaci giuridicamente gli atti che precedono quello dichiarato nullo.\nDiversamente, l'inesistenza di un singolo atto invalida l'intero procedimento, vale a dire che comporta la nullit\u00e0 di tutti gli atti ad essa seguenti ed anche i precedenti, essendo tutta la decisione frutto di un'apparenza del diritto.\nDiritto canonico.\nSu questa categoria giuridica si basa anche il diritto canonico della Chiesa Cattolica, per ottenere la dichiarazione di nullit\u00e0 di un matrimonio. Il tribunale ecclesiastico non ha alcun potere di annullare una grazia sacramentale divina, che \u00e8 permanente, ma solo quello di accertare che \"fin dall'inizio\" questa grazia non \u00e8 mai stata n\u00e9 donata n\u00e9 ricevuta, per impedimento e per una mancanza di forma al momento del consenso. \nRiguarda un atto sacramentale che non \u00e8 stato conforme al superiore diritto divino e diritto naturale, riflesso nella disciplina del codice di diritto canonico. \u00c8 quindi una inesistenza che propende pi\u00f9 verso la dichiarazione di nullit\u00e0, piuttosto che verso l'annullamento.\nDiritto civile.\nNei rapporti fra soggetti privati, la nullit\u00e0 di un contratto in forma scritta vale a partire dal momento della sua firma e registrazione, perch\u00e9 esso deve sempre essere conforme alla legge, al diritto civile che \u00e8 prevalente sulla volont\u00e0 delle parti contraenti, ove questo non disponga espressamente \"salvo diverso accordo fra le parti\". \nUn caso particolare e importante \u00e8 quello in cui l'atto dichiarato nullo \u00e8 a sua volta un atto unilaterale di annullamento: dove una delle parti contraenti interrompe il rapporto contrattuale, atto comunque sia denominato (licenziamento, clausola risolutiva espressa, recesso, clausola di \"termination\", ecc.).\nL'accertamento della nullit\u00e0 di tale atto unilaterale, poich\u00e9 non conforme alla legge o a quanto disposto nell'atto che si proponeva di annullare (una clausola contrattuale), da questo punto di vista dottrinale non si risolve (dovrebbe risolvere) in un mero indennizzo di tipo economico, ma nel ripristino formale e materiale -anche coattivo- del contratto preesistente all'atto unilaterale dichiarato nullo, poich\u00e9 l'interruzione non \u00e8 mai esistita \"in diritto\" (anche se di fatto \u00e8 esistita): \nLa distinzione \"de iure\"/ \"de facto\", tipica dei Paesi di \"common law\", \u00e8 radicalmente diversa dalla tradizione del diritto romano dei Paesi di \"civil law\", dove il diritto \u00e8 prevalente sui rapporti materiali di fatto. Nei Paesi di \"common law\" \u00e8 anche per questo comune lasciare ad un contratto dettagliato l'intera disciplina del rapporto in tutte le sue possibili eccezioni, perch\u00e9 la violazione della legge vigente tipicamente si risolve in un indennizzo economico.\nNel diritto civile italiano (art. 1424 c.c.), dopo l'annullamento di un negozio segue che esso sia convertito dal giudice nel cosiddetto \"contratto sottostante\", senza la necessit\u00e0 di una nuova manifestazione di volont\u00e0 delle parti. Il negozio non cessa di esplicare i suoi effetti, come se fosse nullo sin dall'inizio.\nUgualmente, nel diritto del lavoro, entro certi limiti, ad un contratto di assunzione individuale dichiarato non conforme alla legge segue di diritto non la risoluzione del contratto, ma la sua conversione in un contratto a tempo indeterminato. E nel diritto privato dove a un contratto di locazione mai firmato oppure non regolare per tipologia, importo, condizione segue la conversione del giudice in un contratto conforme alle legge.\nDiritto penale.\nIn ordine alla possibilit\u00e0 delle sentenze penali inesistenti, \u00e8 stata addotta come riprova \u00absotto il profilo storico, l'ipotesi a suo tempo configurata nel decreto l.vo luogotenenziale 27 luglio 1944, n. 159 (Sanzioni contro il fascismo). L'art. 6, comma 4\u00ba, di quel decreto stabiliva che le \u201csentenze pronunziate\u201d in ordine ai delitti previsti nello stesso decreto potevano essere \u201cdichiarate giuridicamente inesistenti quando sulla decisione\u201d avesse \u201cinfluito lo stato di morale coercizione determinato dal fascismo\u201d\u00bb. "}
{"id": "680253", "revid": "122736232", "url": "https://it.wikipedia.org/wiki?curid=680253", "title": "Nullit\u00e0 (diritto)", "text": "La nullit\u00e0 \u00e8 il rimedio pi\u00f9 forte che l'ordinamento giuridico offre per sanzionare l'invalidit\u00e0 di un atto giuridico. \nL'istituto deve essere tenuto distinto dalla categoria dottrinaria dell'inesistenza in quanto l'atto giuridico \u00e8 dichiarato nullo a seguito di una valutazione eminentemente normativa mentre \u00e8 dichiarato inesistente qualora, alla stregua di valutazioni sociali tipiche, l'atto giuridico non pu\u00f2 essere considerato come tale.\nDiritto civile.\nPresupposti.\nL'art. 1418 c.c., rubricato \"Cause di nullit\u00e0 del contratto\", individua nei suoi tre commi le fattispecie di nullit\u00e0 del contratto. Per quanto riguarda gli atti unilaterali l'art. 1324 c.c. estende, ove compatibile, la disciplina contrattualistica. I casi sono:\nDisciplina.\nL'azione di nullit\u00e0 pu\u00f2 essere esercitata da chiunque ne abbia interesse (cfr. art. 100 c.p.c.) o anche rilevata d'ufficio dal giudice. Particolari sono poi alcune categorie di nullit\u00e0, quali le nullit\u00e0 di protezione. L'azione \u00e8 imprescrittibile. \u00c8 inoltre tradizionalmente considerato un rimedio atipico, nel senso che i suoi presupposti per agire sono estremamente ampi: la violazione di norme imperative, ad esempio, permette di essere modellata su numerosissime situazioni di fatto molto diverse tra loro, e stessa cosa si potrebbe dire per un contratto illecito per contrariet\u00e0 ad ordine pubblico o buon costume (\"rectius\" con causa contraria all'ordine pubblico o al buon costume).\nL'art. 1419 permette, in ossequio al principio di conservazione del contratto, di limitare la dichiarazione di nullit\u00e0 a singole clausole (nullit\u00e0 parziale) a meno che queste non siano da considerarsi essenziali nell'interesse delle parti. Il comma secondo prevede un'ulteriore ipotesi di nullit\u00e0 parziale: la sostituzione \"ex lege\" delle clausole che violino norme imperative.\nNel caso di contratti plurilaterali la nullit\u00e0 che colpisce il vincolo di una sola parte non travolge l'intero negozio a meno che la partecipazione della parte non debba, nel caso concreto, considerarsi essenziale. Questa regola \u00e8 da considerarsi un principio generale in tema di invalidit\u00e0 dei contratti plurilaterali.\nL'ordinamento proibisce in via generale la convalida del negozio nullo, ma consente una particolare forma di sanatoria in specifici casi (es. testamento art. 590 c.c. e donazione art. 799).\nIl contratto nullo pu\u00f2 produrre gli effetti di un contratto diverso se sussistono i requisiti di sostanza e forma e se le parti hanno interesse al mantenimento del vincolo cos\u00ec ridimensionato (conversione del contratto nullo).\nEffetti.\nL\u2019azione di nullit\u00e0 \u00e8 un\u2019azione di mero accertamento, con essa si chiede cio\u00e8 al giudice di dichiarare l\u2019inefficacia ab origine dell\u2019atto negoziale( quod nullum est nullum producit effectum).\nDichiarata la nullit\u00e0, le prestazioni eventualmente eseguite restano prive di ogni giustificazione causale e vanno restituite secondo la disciplina della ripetizione dell\u2019indebito( artt.2033,2037 c.c.)\nLa prescrizione dell\u2019azione di ripetizione, la cd prescrizione acquisitiva, la trascrizione del terzo acquirente.\nTale regola va tuttavia coordinata con il disposto dell'art. 1422 c.c. che nel sancire l'imprescrittibilit\u00e0 dell'azione di nullit\u00e0 fa salvi gli effetti dell'usucapione e della prescrizione dell'azione di ripetizione, nonch\u00e9 l'effetto sanante della trascrizione per il terzo acquirente (\"ex\" art. 2652 n\u00b0 6/2).\nAltra parziale eccezione si verifica nel caso di nullit\u00e0 del contratto di lavoro subordinato. Infatti, il 1\u00ba comma dell'art. 2126 c.c. (\"Prestazione di fatto con violazione di legge\"), se da un lato dispone che \"la nullit\u00e0 o l'annullamento del contratto di lavoro non produce effetto per il periodo in cui il rapporto ha avuto esecuzione, salvo che la nullit\u00e0 derivi dall'illiceit\u00e0 dell'oggetto o della causa\", d'altro canto, il 2\u00ba comma dello stesso articolo, sotto determinate ipotesi (nullit\u00e0, o annullabilit\u00e0, per violazione di norme a tutela del lavoratore), fa salvo l'effetto dell'obbligo di corresponsione della retribuzione: \"se il lavoro \u00e8 stato prestato con violazione di norme poste a tutela del prestatore di lavoro, questi ha in ogni caso diritto alla retribuzione\" (la cosiddetta \"prestazione di fatto\"). Dalla salvezza dell'obbligo retributivo, ne conseguono anche, in forza di altre leggi, gli effetti obbligatori in materia di sicurezza, previdenza e assicurazioni sociali."}
{"id": "680256", "revid": "254059", "url": "https://it.wikipedia.org/wiki?curid=680256", "title": "Pierre Louis Charles de Failly", "text": "Generale di divisione, sconfisse Giuseppe Garibaldi a Mentana (1867) ed ebbe in seguito un ruolo significativo al comando del V Corpo d'armata dell'Armata d'Alsazia (nota anche come Armata di Ch\u00e2lons) comandata da Patrice de Mac-Mahon, nel corso della guerra franco-prussiana (1870).\nDa non confondere con Pierre Louis de Failly (1724-18..?), deputato della nobilt\u00e0 del bailaggio di Vitry-le-Fran\u00e7ois.\nLa famiglia.\nFiglio di Louis Charles conte di Failly e di Sophie de Mons de Maigneux (a volte riportata nei documenti come Desmons); si spos\u00f2 nel 1857 con Felicit\u00e9 de Fr\u00e9zals de Bourfaud, nata a Compi\u00e8gne il 19 aprile 1821.\nCarriera militare.\nDiplomato alla \u00c9cole Sp\u00e9ciale Militaire de Saint-Cyr nel 1828, ebbe il suo battesimo del fuoco a Parigi, nel massacro della rue Transnonain, il 15 aprile 1834, guadagnandosi una reputazione di crudelt\u00e0.\nPromosso colonnello nell'agosto 1851, generale di brigata dal 29 agosto 1854, partecip\u00f2 alla guerra di Crimea e ne torn\u00f2 generale di divisione.\nMagenta e Mentana.\nDopo la campagna d'Italia il de Failly fu nominato grand'ufficiale della Legion d'Onore. Nel 1867, venne nominato comandante generale del piccolo corpo di spedizione francese inviato a fermare l'azione di Garibaldi su Roma, anche se affid\u00f2 a dei sottoposti l'azione che port\u00f2 alla battaglia di Mentana. Rimasto a Roma, fu lui che dopo Mentana telegraf\u00f2 a Parigi: \u00abi nostri fucili Chassepot hanno fatto delle meraviglie\u00bb, frase poco felice per la quale fu criticato.\nLa guerra franco-prussiana.\nSenatore dell'Impero, nel 1870 assunse il comando del V Corpo d'armata della Armata d'Alsazia. Gli venne rimproverata la condotta alla battaglia di Reichshoffen, il 6 agosto 1870, quando non offr\u00ec sufficiente assistenza al suo comandante Mac-Mahon.\nIl 30 agosto 1870, si fece sorprendere dai prussiani alla battaglia di Beaumont, subendo importanti perdite. In effetti egli era giunto in ritardo in citt\u00e0 poich\u00e9 raggiunto in ritardo dai portaordini, e seppe proteggere la ritirata verso la Mosa in modo non insoddisfacente, alla luce delle sfavorevoli sproporzioni di forze con il nemico.\nEgli venne, comunque, sostituito dal generale Emmanuel F\u00e9lix de Wimpffen nel corso della ritirata da Beaumont a Sedan. Sicuramente pes\u00f2 la sconfitta a Beaumont, probabilmente la cattiva fama guadagnata a Reichshoffen. In ogni caso era considerato un favorito dell'imperatore, il quale, in quei giorni di estrema difficolt\u00e0, doveva pur offrire qualche capro espiatorio ad una scalpitante opinione pubblica.\nFatto prigioniero alla battaglia di Sedan, di ritorno dalla prigionia in Germania scamp\u00f2 alla corte marziale e si ritir\u00f2 a vita privata. Pubblic\u00f2 un libro di memorie intitolato \"Campagne de 1870. Op\u00e9rations et marches du 5\u00e8me corps jusqu'au 31 ao\u00fbt\" (Bruxelles, 1871)."}
{"id": "680258", "revid": "122876320", "url": "https://it.wikipedia.org/wiki?curid=680258", "title": "Power over Ethernet", "text": "Power over Ethernet o PoE (suo acronimo) \u00e8 una tecnica che permette di alimentare alcuni dispositivi di rete come telefoni VoIP, telecamere IP ed access point utilizzando lo stesso cavo che li collega ad una rete locale Ethernet, a patto che sia del tipo \"twisted pair,\" attraverso l'utilizzo di uno switch di rete POE oppure un iniettore POE.\n\u00c8 molto utile allorch\u00e9 vi siano difficolt\u00e0 nel reperimento di fonti elettriche in prossimit\u00e0 della terminazione o anche per ridurre il numero di elementi e cavi; ad esempio, un telefono IP su una scrivania pu\u00f2 essere alimentato direttamente dal cavo di rete ethernet in Power over Ethernet, eliminando l'alimentatore e il relativo cavo e rendendo l'installazione pi\u00f9 semplice e pulita.\nIn genere queste tecniche sono utilizzate soprattutto nell'alimentazione di apparecchiature che richiedono poca potenza, nell\u2019ordine di poche decine di watt.\nSe l'hardware di rete prevede apparecchiature di smistamento o concentrazione, l'alimentazione dovr\u00e0 passare anche attraverso queste per alimentarle e/o per alimentare i terminali.\nLo IEEE ha definito le regole per PoE con la norma denominata IEEE 802.3af (limitata a 15,4 W per porta) e, successivamente, 802.3at (aumentando la potenza a 30 W per porta) anche conosciuta come PoE+.\nPrincipio di funzionamento.\nIl principio di funzionamento base \u00e8 molto semplice, anche se le problematiche da affrontare per la trasmissione di alimentazione su una linea dati sono pi\u00f9 di una: si tratta di adattare l'alimentazione secondo le specifiche del cavo utilizzato e lasciare all'apparecchiatura utilizzatrice il compito di riadattarle secondo le proprie necessit\u00e0.\nLe problematiche principali sono le seguenti: \nTerminologia.\nPower sourcing equipment.\nL'alimentatore PoE \"(Power sourcing equipment, PSE)\" \u00e8 ogni dispositivo che fornisce tramite cavo Ethernet la corrente e la tensione adatte al funzionamento di altri dispositivi PoE. Questo dispositivo pu\u00f2 essere:\nSpesso il PSE deve prendere decisioni e in tal caso pu\u00f2 essere relativamente complicato e prevedere addirittura una logica a microprocessore.\nDato che ogni produttore sceglie per i suoi dispositivi la tensione di alimentazione che preferisce, lo standard PoE prevede che il PSE eroghi una tensione nominale di 48 Volt, che pu\u00f2 oscillare tra i 37 ed i 57 Volt: sar\u00e0 poi compito di ogni PD trasformare questa tensione in quella a lui necessaria (di solito con convertitori DC/DC).\nPer quanto riguarda la corrente, lo standard IEEE prevede una massima corrente di 400 mA (con un picco massimo di 450 mA - di solito il picco si verifica all'avvio del dispositivo): perci\u00f2, ogni PD potr\u00e0 assorbire dal suo PSE al massimo 400 mA (450 mA all'avvio). Un PSE ben progettato interromper\u00e0 l'alimentazione quando la corrente richiesta supera i 450 mA, come forma di protezione per evitare danni al PSE se il PD ha qualche malfunzionamento, oppure se c'\u00e8 un corto circuito sul cavo.\nPowered device.\nUn \"powered device\" (PD) \u00e8 ogni apparato alimentato tramite PoE, che consuma energia. Esempi ne sono i punti di accesso wireless, i telefoni VoIP, le telecamere IP.\nMolti PD hanno un connettore ausiliario di alimentazione per un alimentatore esterno opzionale. A seconda di come \u00e8 progettato, tramite l'ingresso ausiliario \u00e8 possibile fornire l'alimentazione direttamente al dispositivo in parte, per intero o per niente, facendo cos\u00ec agire il connettore ausiliario come alimentazione di backup in caso di interruzione dell'alimentazione fornita dalla PoE.\nSecondo le norme 802.3af, la massima potenza che pu\u00f2 essere fornita a un PD \u00e8 circa 15,4 W.\nPoich\u00e9 i dispositivi non sono tutti uguali, vengono divisi in cinque classi, di cui ognuna indica di quanta potenza il dispositivo necessita per funzionare:\nLe potenze indicate in tabella sono quelle disponibili al PD, non quelle erogate dal PSE.\nIn altre parole, se l'access point ha bisogno di 10 W, lo switch dovr\u00e0 erogare pi\u00f9 di 10 W perch\u00e9 devono essere considerate le perdite del cavo. Ciascuna classe ha un valore minimo e uno massimo di potenza: il primo indica qual \u00e8 la potenza a riposo del dispositivo, ovvero la minima potenza che il PSE deve fornire affinch\u00e9 il dispositivo resti acceso, e il secondo indica la massima potenza assorbibile dal PD.\nIEEE 802.3af.\nIl PSE o alimentatore \u00e8 l'apparecchiatura che fornisce la corrente e la tensione adatte al funzionamento del PD. Il PSE pu\u00f2 essere integrato nelle apparecchiature che distribuiscono le linee dati Collegamento Endpoint o pu\u00f2 essere inserito nella linea stessa tramite un iniettore Collegamento Midspan.\nSeguendo le indicazioni della norma IEEE 802.3, il PD in PoE pu\u00f2 essere rappresentato dallo schema a blocchi qui sotto.\nProtezione inversione polarit\u00e0.\nIl primo blocco si rende necessario per evitare che un cavo ethernet incrociato oppure cablato male danneggi i dispositivi collegati o comprometta il funzionamento del sistema.\nLe indicazioni della norma per questo blocco sono semplici: il PD deve poter operare correttamente anche con polarit\u00e0 invertita. Generalmente il primo blocco \u00e8 costituito da un semplice raddrizzatore a ponte.\nSecondo blocco.\nIl PD deve inoltre lavorare agevolmente nell'intervallo di tensione da 21\u00a0V a 48\u00a0V e contemporaneamente il sistema deve essere compatibile anche con le apparecchiature costruite per la sola alimentazione 24\u00a0V; cio\u00e8 l\"'alta tensione\" (48V) non deve essere applicata a chi non la sopporta. Esistono quindi due situazioni: la prima consiste nel fornire un'alimentazione fissa di 24\u00a0V che per caduta di tensione sul cavo pu\u00f2 scendere anche a 21\u00a0V; la seconda, in cui vengono valutate la tensione e la corrente come descritto nel seguito.\nPer questa valutazione \u00e8 stato introdotto il secondo blocco, composto da due elementi: una resistenza di riferimento da 25 k\u03a9 (130\u00a0mW@57\u00a0V) e un generatore di corrente costante che in questo caso prende il nome di circuito di classificazione. L'alimentatore compatibile 802.3af alla sua accensione controlla che il cavo di uscita sia collegato e poi applica inizialmente una tensione compresa tra 2,7\u00a0V e 10,1\u00a0V e misura la resistenza da 25 k\u03a9 che dovrebbe trovarsi al di l\u00e0 del cavo e al di l\u00e0 del raddrizzatore a ponte. Se la resistenza di riferimento non viene trovata considera l'utilizzatore non compatibile 802.3af e imposta la sua tensione di uscita a 24\u00a0V; se invece la lettura \u00e8 positiva inizia la seconda fase in cui viene fornita una tensione compresa tra 14,5\u00a0V e 20,5\u00a0V, nel PD entra in funzione il circuito di classificazione, l'alimentatore misura la corrente erogata e in base a questa classifica l'utilizzatore secondo la seguente tabella:\nTerzo blocco.\nIl terzo blocco \u00e8 stato introdotto per far operare l'utilizzatore solo a tensioni superiori ai 35V, dopo la fase di classificazione l'alimentatore fornir\u00e0 48\u00a0V e quindi l'utilizzatore funzioner\u00e0 correttamente anche con una caduta di tensione sul cavo di (48-35) V=13\u00a0V. Nelle specifiche 802.3af non \u00e8 indicata una soglia per lo spegnimento che potrebbe avvenire quando la tensione entra nell'intervallo tra 30\u00a0V e 35\u00a0V, innalzando ulteriormente la tolleranza alla caduta di tensione. Per completezza nei calcoli teorici la norma considera generalmente un valore di 20\u00a0ohm di resistenza equivalente somma del contributo del cavo e delle connessioni.\nQuarto blocco.\nInfine il quarto blocco regola la tensione a seconda delle necessit\u00e0 dell'utilizzatore, infatti le tipiche alimentazioni sono 12\u00a0V, 5\u00a0V e oggi anche 3,3\u00a0V. Questo blocco deve regolare la tensione in uscita funzionando correttamente alla corrente massima prevista nell'intervallo di tensionie di ingresso tra i 21\u00a0V e 57\u00a0V.\nPer quanto riguarda la potenza finale, secondo le specifiche 802.3af con una potenza di carico di 12,95 W (350\u00a0mA a 37\u00a0V) e considerando un rendimento dell'80% del convertitore DC/DC non \u00e8 possibile fornire all'utilizzatore una potenza superiore a 10,36\u00a0W.\nConnessioni.\nNella connessione Ethernet il cavo generalmente utilizzato contiene quattro coppie collegate al connettore RJ-45; nelle reti a 10\u00a0Mbit/s e 100\u00a0Mbit/s sono utilizzate solo due delle coppie per la trasmissione dati, la prima collegata ai pin 1 e 2, la seconda ai pin 3 e 6; nelle reti a 1\u00a0Gbit/s tutte le coppie sono usate per la trasmissione dati. Quindi nelle reti a 10\u00a0Mbit e a 100\u00a0Mbit sono quindi possibili tre tipi di connessione:\nQuesta ultima alternativa \u00e8 ovviamente l'unica possibile per le reti 1\u00a0Gbit che utilizzano tutte le coppie per la trasmissione dei dati.\nNello schema sembra che entrambi i conduttori della coppia siano cortocircuitati, invece in tutti i casi citati in precedenza nel PSE ogni conduttore \u00e8 collegato a un piccolo alimentatore parallelabile (parallelato nel PD). Questo significa che la corrente totale viene erogata in parti uguali su ogni conduttore o su ogni coppia nel caso di iniezione sulla linea dati."}
{"id": "680261", "revid": "725642", "url": "https://it.wikipedia.org/wiki?curid=680261", "title": "Antonio Palmieri", "text": "Biografia.\nSi laurea in filosofia presso l'Universit\u00e0 Statale di Milano (1986) fa una specializzazione triennale in comunicazione presso la Scuola di Specializzazione in Comunicazioni Sociali dell'Universit\u00e0 Cattolica di Milano (1989).\nLavora in Poste italiane dal 1986 al 1988. Nel 1988 fonda con alcuni compagni della scuola di specializzazione \"Promedia\", societ\u00e0 di comunicazione e ricerche, che guida fino al 1991.\nLavora come programmista/regista in Radio Rai, sede di Milano, nel 1988 e 1989.\nIn autunno 1989 approda a Reti Televisive Italiane, gruppo Fininvest, dove rimarr\u00e0 fino a ottobre 1994, diventando assistente del capostruttura \"Programmi speciali\" e produttore esecutivo.\nDall'ottobre 1993 inizia a lavorare anche alla comunicazione elettorale della nascente Forza Italia.\nHa lavorato nello staff di Silvio Berlusconi in tutte le campagne elettorali nazionali, regionali ed europee e ha curato la prima campagna per l'elezione di Albertini sindaco di Milano, maturando una cospicua esperienza sul campo nel marketing politico.\nDal 1995 \u00e8 responsabile nazionale Internet del partito di Silvio Berlusconi.\n\u00c8 deputato di Forza Italia e responsabile nazionale della comunicazione elettorale e Internet all'interno del partito.\nNel 1995 ha contribuito a fondare la Consulta Cattolica della Lombardia.\n\u00c8 stato deputato della XIV Legislatura dal 13 maggio 2001, eletto nel collegio di Cant\u00f9, alla Camera ha fatto parte della Commissione cultura e della Commissione di vigilanza RAI.\nNella XV Legislatura \u00e8 stato eletto nella circoscrizione Lombardia 2, fa parte della Commissione Cultura.\nNella XVI Legislatura \u00e8 stato rieletto nella circoscrizione Lombardia 2, per Il Popolo della Libert\u00e0. Nella XVII legislatura \u00e8 eletto nuovamente, sempre nella circoscrizione Lombardia 2.\nSar\u00e0 rieletto nella successiva legislatura e il 16 novembre 2013, con la sospensione delle attivit\u00e0 de Il Popolo della Libert\u00e0, aderisce a Forza Italia\nIl 24 gennaio 2014 il presidente Berlusconi lo nomina \"Responsabile internet e nuove tecnologie\" della nuova Forza Italia.\nIl 24 marzo diventa membro del Comitato di Presidenza di Forza Italia.\nAttualmente capogruppo di Forza Italia presso la Commissione Cultura della Camera dei Deputati, \u00e8 coordinatore dell'Intergruppo Parlamentare Sussidiariet\u00e0 e cofondatore dell'Intergruppo Parlamentare Innovazione.\nIn Parlamento segue da sempre i temi dell'innovazione, delle nuove tecnologie e dello sviluppo della societ\u00e0 digitale.\nNell'ottobre 2016 ha pubblicato con l'editore Franco Angeli il libro \"Internet e comunicazione politica. Strategie, tattiche, esperienze e prospettive\".\nAlle elezioni politiche del 2018 \u00e8 rieletto per la quinta volta consecutiva alla Camera.\nHa scritto finora tre libri: Come Berlusconi ha cambiato la comunicazione elettorale (2010); Internet e comunicazione politica. Strategie, tattiche, esperienze e prospettive. (2016); Social \u00e8 responsabilit\u00e0! Le questioni aperte dallo scontro piattaforme digitali contro Trump (2021). \nVita privata.\n\u00c8 sposato, ha due figli ed \u00e8 cattolico."}
{"id": "680267", "revid": "831997", "url": "https://it.wikipedia.org/wiki?curid=680267", "title": "Smara", "text": "Smara, anche Semara o Es-Semara, \u00e8 una citt\u00e0 della regione del Sahara Occidentale, attualmente controllata dal Marocco.\nGeografia fisica.\n\u00c8 a circa 200 chilometri a sud-est di Laayoune, 230 chilometri per il percorso stradale, all'interno del deserto. Rappresenta con Bou Craa l'unico insediamento all'interno del Sahara Occidentale con una forte e stabile presenza umana.\nSociet\u00e0.\nEvoluzione demografica.\nI dati sono presi dal sito world Gazetteer ed integrati da fonti ufficiali. Anche qui vi \u00e8 stata una forte sostituzione fra i residenti precedenti al 1975 con nuovi coloni marocchini.\nTabella abitanti:\nStoria.\n\u00c8 l'unica fra le principali citt\u00e0 del Sahara Occidentale ad essere fondata da un Saharawi, le altre furono tutte fondate dagli spagnoli, lo sceicco Maa el Ainin, la sua nascita \u00e8 datata al 1898, su un precedente Caravanserraglio del 1869 molto utilizzato dalle piste che collegavano il Marocco del sud alla Mauritania. in una zona ricca di acqua e di pascoli lontana dalla costa. Nacque come centro religioso e come riferimento, con mercati e luogo di sosta, per la popolazione nomade e sparsa dell'interno della regione di Saguia el Hamra. Al momento della sua fondazione, il controllo coloniale lontano dalla costa non era forte, e la sua nascita fu sostenuta dal Sultano del Marocco che forn\u00ec tecnici e materiali. Maa-el-Ainin si trasfer\u00ec definitivamente a Smara nel 1902 proclamandola la sua \"Capitale Santa\". Intorno alla citt\u00e0 si accamparono fino a 20.000 jaima. Fra le altre cose cre\u00f2 un'importante biblioteca islamica e realizz\u00f2 il suo obiettivo di farla diventare un centro di istruzione religiosa.\nNel 1904 lo sceicco si proclam\u00f2 imam e si impegn\u00f2 in una guerra santa (jih\u0101d) contro il colonialismo francese e spagnolo. Inizi\u00f2 con questo atto la storia delle ribellioni che vide la citt\u00e0 centro di molti degli atti di autoaffermazione dei Saharawi. In seguito a questa guerra, dopo essere stato abbandonato dal Sultano del Marocco per le pressioni francesi, nel febbraio del 1913 Smara fu saccheggiata dalle truppe francesi mehariste della Mauritania, sotto il comando del colonnello \"Mouret\", e la sua biblioteca distrutta. In quel momento la biblioteca conteneva pi\u00f9 di 5.000 manoscritti. Fu assegnata al controllo spagnolo che spense la ribellione nel 1920. La citt\u00e0 fu nuovamente distrutta nel 1934 dopo ribellioni di Saharawi. La ricostruzione successiva fu minima e Smara fu strutturata come molti centri abitati dell'interno, in funzione della vita nomade della popolazione locale del tempo che aveva bisogno di centri abitati con poche strutture fisse e spazi di ospitalit\u00e0 temporanei.\nIl Fronte Polisario fu fondato a Smara il 10 maggio del 1973.\nL'occupazione e la guerra dal 1975.\nI marocchini occuparono Smara il 27 novembre del 1975, causando anche da qui un esodo dei Saharawi verso l'Algeria dove fin\u00ec il trasferimento nei campi per rifugiati a sud est di Tindouf. L'esodo fu causato dalla paura per le rappresaglie marocchine nei riguardi della popolazione sospettata di appoggiare il Polisario. Le colonne e gli accampamenti dei profughi furono pi\u00f9 volte attaccati dalle Forze Aeree marocchine utilizzando fra l'altro il napalm e l'avvelenamento dei pozzi. Amnesty International ha stimato le vittime in 530.\nSmara rimase una citt\u00e0 con manifestazioni e ribellioni verso l'occupante marocchino, i due momenti pi\u00f9 importanti dopo l'erezione del Muro marocchino, la citt\u00e0 fece parte del cosiddetto \"triangolo utile\" all'interno del primo muro dal giugno 1982, furono un evento praticamente locale, l\"'Intifada di Smara\" del 1999 e l'Intifada non violenta per l'indipendenza che percorse tutte le citt\u00e0 all'interno del muro nel 2005.\nIl Marocco ha inserito Smara nelle cosiddette \"province del sud\" del proprio territorio, annettendo di fatto il territorio che secondo l'ONU deve pronunciarsi nel referendum di autoderminazione programmato dal 1990 e preparato sul campo dalla forza MINURSO delle Nazioni Unite.\nMonumenti e luoghi d'interesse.\nNonostante le distruzioni e una fondazione relativamente recente, Smara ha alcune attrazioni turistiche, le rovine della vecchia moschea e la nuova moschea, la Zawiyya (santuario) del \"Sultano blu\" non accessibile ai non musulmani. \u00c8 sconsigliabile visitare i dintorni della citt\u00e0 vista la concentrazione di strutture militari.\nI fratelli Vieuchange.\nRaggiungere la Smara misteriosa, e per certi aspetti chiusa, di Maa el Ainin era l'obiettivo dei fratelli Vieuchange, scrittori e romantici francesi dell'inizio del XX secolo. Michel Vieuchange la visit\u00f2 nel 1930 travestito da Saharawi. Il suo diario del viaggio:\"Smara: The Forbidden City\" fu pubblicato postumo dal fratello Jean nel 1932 vista la morte sulla via del ritorno di Michel, gi\u00e0 malato alla partenza. Il libro appartiene, seppure non di prima fila, ai libri \"cult\".\nI campi per rifugiati di Tindouf.\nA Smara \u00e8 intitolato uno dei quattro campi per rifugiati Saharawi di Tindouf. La Wilaya di Smara \u00e8 suddivisa nelle sei daira di: Hauza, Ejdairia, Farsia, Mahbes, Bir-Lehlu e Tifariti"}
{"id": "680268", "revid": "1745361", "url": "https://it.wikipedia.org/wiki?curid=680268", "title": "Vessillo", "text": "Il vessillo \u00e8 in senso stretto il drappo che serve da insegna. Fin dalla pi\u00f9 remota antichit\u00e0 l'uomo sent\u00ec la necessit\u00e0 pratica di rendere facilmente visibile il proprio potere ed inalber\u00f2 una insegna, un qualsiasi manufatto cio\u00e8 che lo differenziasse dagli altri uomini e lo facesse riconoscere a distanza. I popoli antichi, Assiri, Indi, Sciti, Persiani, etc., li adoperavano nelle milizie dipingendovi figure riguardanti avvenimenti o simboli della loro storia. I Tebani vi raffiguravano la sfinge e gli Ateniesi la civetta.\nNell'esercito romano i vessilli erano le bandiere dei vari reparti, mentre \"signa\" erano chiamate le insegne (raffigurazione di animali o di simboli sacri), come le aquile della legione. Si chiamava inoltre vessillo una bandiera di porpora con fregi d'oro che veniva consegnata agli ufficiali superiori, tribuni, legati e prefetti, come ricompensa degli atti di valore.\nNegli ultimi anni dell'impero romano, fu l'insegna particolare della Centuria, di cui il vessillo ne riportava il numero, oltre a quello della \"coorte\" cui la centuria stessa apparteneva. Nell'impero fu proprio delle \"coorti pretoriane\", delle \"bande di cavalli\" e delle \"compagnie dei vessillari\". Questi ultimi erano legionari romani istruiti per combattere sotto un vessillo proprio, i quali stavano nelle prime file ed eseguivano azioni rapide, in luoghi ove corpi pi\u00f9 grossi non potevano giungere.\nNegli accampamenti le insegne erano raccolte insieme nel pretorio (apposita tenda) e gelosamente custodite. Si celebrava in loro onore una ricorrenza festiva durante la quale esse venivano rinnovate o riparate.\nCon la caduta dell'impero romano d'occidente, decadde l'idea dell'organizzazione statale e quindi l'evoluzione dell'insegna da simbolo di uno stato si interruppe e diventarono distintivo di famiglie gentilizie o di persone unite da interessi particolari."}
{"id": "680280", "revid": "465169", "url": "https://it.wikipedia.org/wiki?curid=680280", "title": "Massacro di rue Transnonain", "text": "Il cosiddetto massacro della rue Transnonain fu perpetrato a Parigi il 15 aprile 1834 dalla truppa che reprimeva una rivolta repubblicana contro il regime del re Luigi Filippo di Francia.\nLa rivolta dell'aprile 1834.\nLa Monarchia di Luglio (1830-1848) dovette affrontare diversi tentativi di insurrezione da sinistra, guidati dai repubblicani e dai nostalgici napoleonici.\nI moti del 15 aprile 1834 a Parigi ebbero a motivo l'adozione di un provvedimento di interdizione delle associazioni e vennero attribuiti alla \"Societ\u00e0 Segreta dei Diritti dell'Uomo\" (Fran\u00e7ois ed \u00c9tienne Arago, Louis Blanc, Victor Schoelcher, Alexandre Ledru-Rollin, Auguste Blanqui). Come al solito sorsero in citt\u00e0 numerose barricate.\nIl massacro.\nUn distaccamento dell'esercito, mentre si preparava ad attaccare una di queste barricate, in rue Transnonain, venne fatto oggetto di colpi dal tetto del numero 12 che uccisero un ufficiale. Venne allora dato l'ordine di \u00abspazzare via la teppaglia\u00bb: le porte degli appartamenti vennero allora sfondate, e gli abitanti (uomini, donne, bambini) massacrati a colpi di baionetta. Un vicino edificio venne distrutto a colpi di cannone, con i suoi abitanti.\nNell'episodio ebbe un ruolo il Pierre Louis Charles de Failly, futuro vincitore di Garibaldi alla battaglia di Mentana.\nLa rivolta venne schiacciata, poi le leggi del settembre 1835 vietarono ogni critica alla persona del re, ogni assembramento pubblico ed imposero la censura preventiva ad ogni oggetto stampato, sotto pena di incarcerazione al bagno penale.\nQuesto avvenimento ispir\u00f2 il celebre disegno di Honor\u00e9 Daumier \"le massacre de la rue Transnonain\"."}
{"id": "680282", "revid": "446353", "url": "https://it.wikipedia.org/wiki?curid=680282", "title": "Pioniere (militare)", "text": "Il pioniere, che nell'antica terminologia militare si denominava \"zappatore\" e \"artiere\", \u00e8 un soldato appartenente ad una specialit\u00e0 militare destinata ai lavori di fortificazione, specialmente per i movimenti di terra: appianamento strade, livellamenti e cose similari. Nell'Esercito italiano il Genio pionieri \u00e8 una specialit\u00e0 dell'Arma del genio.\nStoria.\nNell'epoca etrusca e romana si trova traccia di tecnicismo militare di tipo pionieristico nelle operazioni campali e nell'impianto degli accampamenti. A Cerveteri in alcune tombe etrusche, fra i dipinti che rappresentano guerrieri in armi, ve ne sono alcuni con strumenti fabbrili, veri guastatori di quella et\u00e0. Nell'esercito di Giulio Cesare vi furono i \"fossores\", progenitori dei nostri zappatori.\nIn Francia furono introdotti nell'artiglieria. Nel ducato di Modena era un corpo tecnico, in gran parte costituito da personale non militare, che pass\u00f2 nel 1831 a far parte dell'esercito regolare, al comando di un Tenente colonnello. Nel 1833 vi furono assegnati giovani ingegneri, architetti, periti, e fu creata una scuola teorico-pratica che fu una delle migliori dell'epoca.\nCon l'aumento dei modi di impiego delle truppe tecniche, si manifestano le specializzazioni ben distinti tra loro: \"zappatori, minatori, bombardieri, pontieri, pionieri, telegrafisti, ferrovieri, aerostieri\", ecc.\nIn Italia, nell'attuale Arma del genio le specialit\u00e0 presenti sono: Pionieri (artieri sino al 1950), Ferrovieri, Pontieri e Guastatori."}
{"id": "680286", "revid": "1318658", "url": "https://it.wikipedia.org/wiki?curid=680286", "title": "Direttiva", "text": ""}
{"id": "680288", "revid": "36426", "url": "https://it.wikipedia.org/wiki?curid=680288", "title": "Chiesa di Sant'Agata al Borgo", "text": "La chiesa di sant'Agata al Borgo \u00e8 situata a Catania, al lato nord di piazza Cavour, denominata piazza Borgo dai catanesi, poich\u00e9 nel quartiere Borgo (\"'u Buggu\" in dialetto catanese).\nStoria.\nEpoca spagnola.\nLa prima chiesa venne costruita nel 1669 dal vescovo Michelangelo Bonadies per l'assistenza spirituale ai profughi di Misterbianco, Malpasso e di altri casali dell'Etna che si erano rifugiati a Catania in seguito all'eruzione dello stesso anno che aveva distrutto i loro villaggi. Danneggiata dal terremoto del 1693, fu ricostruita a spese dei fedeli nel 1709 come evidenzia la lapide sul portale:\"A Dio Ottimo Massimo, dopo l'eruzione dell'Etna, insignita con nome trionfale di Agata, eretta con denaro pienamente offerto, consacrata dall'antistide Carafa, distrutta dal terremoto, rivive con pi\u00f9 magnificenza in perpetuo. Nell'anno del signore 1709\".\nEpoca contemporanea.\nUn'altra lapide sul prospetto della chiesa in memoria di un altro terremoto:\"D.O.M - Dinanzi a questo tempio - la mattina del 20 Xbre del 1908 - il popolo catanese - atterrito dal tremuoto - ignaro ancora della immane rovina - di Messina e di Reggio - raccolta intorno al velo di S. Agata - portato processionalmente - dall'arc. card. Gius. Francica Nava - proruppe in lacrime e in preghiere - e dallo scampato pericolo - trasse ardimenti di carit\u00e0 - che sopra i superstiti qui accorsi - largamente profuse\"\nEsterno.\nIl prospetto \u00e8 in muratura delimitato da alte paraste in pietra viva sormontati da artistici capitelli. Ai lati dell'unico varco centrale, collocate su alti plinti le statue in pietra lavica dell'Etna raffiguranti \"San Pietro\" e \"San Paolo\". La statua di destra a sua volta \u00e8 sormontata dalla targa marmorea a ricordo del terremoto del 1908.\nAl centro il grande portale in pietra a sua volta sovrastato da una grande finestra con balaustra. L'architrave del varco sostiene un timpano ad arco che include al suo interno il busto di \"Sant'Agata\", arricchiscono le cimase vasotti, putti e lungo gli stipiti, volute e motivi a foglia d'acanto.\nHa una torre campanaria quadrata, inserita sul lato destro della chiesa, con orologio e quattro campane.\nInterno.\nL'interno \u00e8 ad una sola navata con pianta rettangolare ed ha la volta affrescata con scene relative a Sant'Agata e a Sant'Euplio altro martire catanese.\nAbside.\nNell'abside, tutta affrescata dall'acese Giovanni Lo Coco con episodi del \"Martirio di Sant'Agata\" nei quadroni sulle pareti laterali del catino (\"Sant'Agata al cospetto del proconsole Quinziano\", \"Fustigazione\", \"Asportazione di una mammella\", \"Martirio della fornace\") e del suo trionfo sulla volta (\"Apparizione di San Pietro a Sant'Agata in carcere\", al centro \"Dio Padre\", \"Angeli conducono Sant'Agata in Paradiso\", nella calotta \"Incoronazione di Sant'Agata\"), si trova l'altare maggiore con le immagini di \"Sant'Agata\" e di \"Dio Padre\"."}
{"id": "680290", "revid": "78273", "url": "https://it.wikipedia.org/wiki?curid=680290", "title": "Italo-americani", "text": ""}
{"id": "680291", "revid": "339392", "url": "https://it.wikipedia.org/wiki?curid=680291", "title": "Regolamento comunitario", "text": ""}
{"id": "680292", "revid": "339392", "url": "https://it.wikipedia.org/wiki?curid=680292", "title": "Direttiva comunitaria", "text": ""}
{"id": "680293", "revid": "125722099", "url": "https://it.wikipedia.org/wiki?curid=680293", "title": "Betabloccanti", "text": "I \u03b2-bloccanti sono una classe di farmaci con azione bloccante dei recettori \u03b2-adrenergici. A questa classe appartengono sia farmaci che bloccano in maniera non selettiva tutti i recettori \u03b2-adrenergici sia altri che possono bloccare selettivamente uno dei tre tipi di recettori \u03b2: recettori \u03b21, \u03b22 e \u03b23.\nI \u03b2-bloccanti vengono utilizzati principalmente come antiaritmici, come antipertensivi e antianginosi. Proteggono il cuore dagli effetti catecolaminergici tossici, portando alla \"downregulation\" dei recettori \u03b2.\nPrecedentemente erano controindicati nella insufficienza cardiaca per i loro effetti inotropo-negativi, ma da diversi studi si \u00e8 rilevato che i \u03b2-bloccanti senza attivit\u00e0 simpaticomimetica intrinseca migliorano l'insufficienza cardiaca e ne riducono la mortalit\u00e0 del 65%. Potendo comunque aggravare lo scompenso, occorre sorvegliare adeguatamente il paziente.\nI recettori adrenergici.\nNel sistema adrenergico esistono recettori di tipo \u03b1 e di tipo \u03b2. Gli alfa si dividono in e \u03b11 e \u03b12, attivi in funzione della quantit\u00e0 di catecolamine liberate.\nNel cuore sono localizzati prevalentemente recettori \u03b21, mentre nei bronchi \u03b22. Anche gli \u03b1 sono presenti nel cuore, ma prevalgono comunque i \u03b2. A livello del ventricolo, in particolare, si trova un rapporto \u03b21/\u03b22 di 4:1 (in atrio il rapporto \u00e8 superiore). Questo rapporto nel ventricolo si modifica in situazioni patologiche, potendo diventare 3:2. \nLa noradrenalina \u00e8 pi\u00f9 affine ai recettori \u03b1, il che porta a un aumento delle resistenze periferiche e della pressione, colte dai barocettori che compensano abbassando la frequenza cardiaca. L'adrenalina invece agisce in egual modo su \u03b1 e \u03b2, portando a un aumento della frequenza cardiaca e diminuzione delle resistenze periferiche.\nLivello polmonare.\nNei polmoni i recettori \u03b22 inducono broncodilatazione: i \u03b2-bloccanti a questo livello danno infatti l'effetto della broncocostrizione.\nLivello vasale.\nLa stimolazione adrenergica induce vasocostrizione a livello della cute, ad opera soprattutto degli \u03b11 e vasodilatazione ad opera dei \u03b22.\nLivello cardiaco.\nNel cuore la contrazione scaturisce dall'aumento della concentrazione di ioni calcio. La quantit\u00e0 del calcio dipende dalla conduttanza dei canali, modulata dai processi di fosforilazione. Questi sono favoriti dall'aumento del cAMP, che induce l'attivazione della proteina chinasi A (PKA), che fosforila i canali del calcio. Il cAMP \u00e8 in grado di agire direttamente sulle cellule inotrope del seno attraverso l'attivazione di un canale responsabile della corrente \"funny\", ovvero del \"pacemaker\", aumentandola. \nI recettori \u03b2 aumentano la forza di contrazione, mentre nei tessuti di conduzione aumentano la frequenza di scarica \"pacemaker\".\nLivello muscolare liscio.\nI recettori \u03b2 a livello del muscolo liscio facilitano il rilassamento. Infatti stimolando il cAMP, si attiva la proteinchinasi A che forsforila la chinasi della catena leggera della miosina (MYLK) inattivandola.\nFarmacodinamica.\nI \u03b2-bloccanti hanno attivit\u00e0 anti-ipertensiva, effetti polmonari, effetti metabolici. Gli effetti funzionali potenzialmente utili sono la riduzione della frequenza cardiaca, la riduzione del consumo di ossigeno, la riduzione degli acidi grassi e dello stress ossidativo, attivit\u00e0 antiaritmica. Effetti biologici da tenere in considerazione sono la riduzione dell'apoptosi dei miocardiociti, dell'aggregazione piastrinica, della rottura delle placche aterosclerotiche, della proliferazione delle cellule muscolari lisce vasali.\nIl cuore \u00e8 sottoposto a stimolazione simpatica da parte dell'adrenalina, e parasimpatica da parte dell'acetilcolina, che svolge azione opposta. L'adrenalina aumenta la forza di contrazione e la velocit\u00e0 di conduzione cardiaca; se si bloccano i recettori \u03b2 si perdono gli effetti simpatici e prevalgono i parasimpatici: effetto inotropo-negativo, lusitropo, cronotropo-negativo, riduzione della velocit\u00e0 di conduzione. L'attivit\u00e0 anti-ischemica si ha in quanto deprimendo l'attivit\u00e0 cardiaca si riesce a ridurre il consumo d'ossigeno. \nL'attivit\u00e0 anti-ipertensiva si manifesta con la riduzione della gittata, del sistema renina-angiotensina e dell'attivit\u00e0 sui centri vasomotori. La stimolazione cronica del sistema adrenergico si traduce in ipertrofia, patologica per il cuore; un'inibizione di recettori \u03b2 pertanto riduce il lavoro cardiaco, portando a un miglioramento della struttura con riduzione del ventricolo di sinistra e aumento della frazione di eiezione, nonostante sia stata ridotta la forza di contrazione. \nGli effetti vascolari invece dipendono dal tipo di selettivit\u00e0 che il farmaco presenta, e dai tipi di recettori presenti nel letto vascolare (\u03b21 o \u03b22). \nEffetti non desiderati.\nA livello cardiovascolare: bradicardia, blocco atrioventricolare, fenomeno di Raynaud.\nA livello metabolico: mascheramento dei sintomi di ipoglicemia.\nA livello polmonare: aumento delle resistenze delle vie aeree.\nA livello nervoso: affaticamento, cefalea, alterazioni del sonno, aggravamento dell'impotenza.\nA livello renale: riduzione del flusso renale.\nClassificazione dei \u03b2-bloccanti.\nGenerazioni.\nI \u03b2-bloccanti si classificano in tre generazioni:\nLa selettivit\u00e0 \u03b21 \u00e8 utile per salvaguardare il sistema bronchiale: negli asmatici non si usano i \u03b2-bloccanti, nei pazienti con BPCO i \u03b21 selettivi.\nNell'insufficienza cardiaca, con la \"downregolation\" dei \u03b21 e con i recettori \u03b22 pi\u00f9 presenti a livello superficiale, \u00e8 invece preferibile un farmaco non selettivo.\nStabilizzazione di membrana.\nGli stabilizzatori di membrana (esempio: Sotalolo) interferiscono col funzionamento dei canali del sodio; ci\u00f2 comporta una riduzione dell'eccitabilit\u00e0, riduzione della soglia di attivazione e della velocit\u00e0 di conduzione, tutte propriet\u00e0 antiaritmiche.\nVasodilatazione.\nI farmaci di terza generazione hanno propriet\u00e0 vasodilatatorie, dovute a vari meccanismi: produzione di NO, azione \u03b22, azione \u03b11, interferenze con canali del calcio, modulazione delle correnti del potassio iperpolarizzanti.\n\u03b2-bloccanti cardioselettivi.\nI cardioselettivi hanno effetto minore sui recettori \u03b22, non sono per\u00f2 completamente cardiospecifici. Sono preferiti nei pazienti diabetici e con turbe della circolazione periferica.\n\u03b2-bloccanti idrosolubili.\nI farmaci idrosolubili non oltrepassano la barriera emato-encefalica, causando meno effetti collaterali a livello centrale, come ad esempio disturbi del sonno.\nUsi clinici.\nIndicazioni.\nVengono usati per ipertensione, angina, infarto miocardico, aritmie, scompenso cardiaco, tireotossicosi, cefalea, e altri usi.\nInfarto acuto.\n\u00c8 raccomandato l'uso di farmaci di classi I. Il razionale nell'utilizzo di questi si basa sul fatto che riducono le dimensioni dell'infarto, riducono l'insorgenza di aritmie, riducono il dolore, riducono la mortalit\u00e0, riducono la morte improvvisa.\nPost-infarto.\nAnche in questo caso si utilizzano farmaci \u03b2-bloccanti di classe I, perch\u00e9 riducono la frequenza cardiaca. Tale prevenzione \u00e8 migliore nei pazienti ad alto rischio.\nSindromi coronariche NSTEMI.\nIn fase acuta le evidenze di efficacia non sono realmente cos\u00ec evidenti, al contrario nell'uso cronico dove \u00e8 utile nel controllo dell'ischemia stabile, per la prevenzione dell'infarto. Meno forti invece i dati sulla sopravvivenza.\nInsufficienza cardiaca.\nNell'insufficienza cardiaca l'organismo attua una serie di risposte compensatorie per far lavorare maggiormente il cuore, che alla lunga possono peggiorare il quadro. A lungo termine la somministrazione di \u03b2-bloccanti diventa utile per alcune categorie d'insufficienza: la riduzione del consumo d'ossigeno provocata dalla riduzione della frequenza e della gittata cardiaca, si traduce in un effetto trofico sul cuore.\nAritmie.\nL'uso dei \u03b2-bloccanti \u00e8 consigliato soprattutto per le aritmie sopraventricolari. Gli effetti che si ottengono sono:\nPrincipi di terapia.\nIl farmaco va sospeso in modo graduale per ovviare al fenomeno di adattamento che segue l'uso cronico dei \u03b2-bloccanti.\nAlla brusca sospensione di alcuni di essi pu\u00f2 avere la cosiddetta \u201cipertensione di rimbalzo\u201d: questo \u00e8 molto meno frequente con \u03b2-bloccanti aventi azione di agonismo parziale e/o non selettiva (ad es. propranololo, pindololo).\nControindicazioni.\nSi sconsiglia l'uso in concomitanza con asma, anomalie atrioventricolari, insufficienza cardiaca severa scompensata, diabete insulino-resistente, impotenza, depressione."}
{"id": "680295", "revid": "60344", "url": "https://it.wikipedia.org/wiki?curid=680295", "title": "Power over ethernet", "text": ""}
{"id": "680296", "revid": "71155", "url": "https://it.wikipedia.org/wiki?curid=680296", "title": "Libert\u00e0 di circolazione", "text": ""}
{"id": "680301", "revid": "5446606", "url": "https://it.wikipedia.org/wiki?curid=680301", "title": "Castell\u00f3n", "text": ""}
{"id": "680304", "revid": "6923", "url": "https://it.wikipedia.org/wiki?curid=680304", "title": "Lucas Automotive", "text": "Lucas Automotive \u00e8 stata una fabbrica britannica di componenti per l'industria automobilistica.\nStoria.\nLa sede della compagnia era in King Street, a Birmingham, dove era stata fondata da Joseph Lucas e dal figlio Henry nel 1872 per l'iniziale produzione di oggetti di metallo fuso, come lumi per navi e carrozze, e successivamente lumi ad olio o acetilene per biciclette. Nel 1902, ci\u00f2 che era gi\u00e0 diventato \"Joseph Lucas Ltd\", con un considerevole aumento di prestigio gi\u00e0 visibile nella denominazione societaria, cominci\u00f2 la produzione di componenti elettriche per le vetture; alternatori, tergicristalli, clacson, parti per l'illuminazione, vari tipi di cavi e motorini d'avviamento. La crescita maggiore si ebbe nel 1914, con un contratto per la fornitura dell'equipaggiamento elettrico alla Morris Motor Company. Nel periodo della prima guerra mondiale, la Lucas forn\u00ec all'esercito proiettili, fusibili e le parti elettriche dei veicoli militari. Al termine della guerra, l'espansione commerciale continu\u00f2 rapidamente, non solo con la creazione di nuovi appalti (nel 1926 acquisirono il diritto di fornire in esclusiva la Austin), ma anche con l'inglobamento della maggior parte dei rivali connazionali.\nNel 1930 circa, la Lucas e la Smiths stabilirono un accordo commerciale che bandiva la concorrenza reciproca.\nLa Lucas mise sul mercato i primi fanali sotto il marchio \"King of the Road\" (in italiano \"il re della strada\"). Durante gli anni sessanta, la leggendaria inaffidabilit\u00e0 dei suoi prodotti elettrici montati sulle vetture britanniche importate negli Stati Uniti (si parla di vetture d'alta gamma, come MG, Triumph, Jaguar e Rover) port\u00f2 al conio dell'espressione \"Lord Lucas, Prince of Darkness\" (in italiano, \"il principe delle tenebre\"). La societ\u00e0 fu cos\u00ec obiettivo di molti scherzi e prese in giro, ma basati spesso su fondamenti sopravvalutati. Il fatto stesso che un grande numero di vetture che impiegano parti della Lucas sia ancora su strada a 30, 40 o pi\u00f9 anni dalla produzione \u00e8 prova della durabilit\u00e0 delle parti stesse e della loro affidabilit\u00e0. Sembra che la causa maggiore dei problemi che soffrivano i componenti Lucas fossero le riparazioni precedenti e i miglioramenti apportati da proprietari o meccanici inesperti.\nNel Regno Unito, la Lucas ha coperto una parte sostanziale del mercato con il suo maggiore concorrente, la AC-Delco (parte della General Motors) fin dai tardi anni cinquanta.\nLa Lucas Industries plc (evoluzione societaria del marchio) fu proprietaria anche della Girling, della CAV diesel (attraverso un accordo antecedente la guerra con la tedesca Bosch), della Simms, e della Crosland: acquis\u00ec la Varity Corporation nel 1996. Nello stesso anno, dopo una serie di dismissioni, ci\u00f2 che restava della societ\u00e0 si un\u00ec alla compagnia statunitense Varity divenendo cos\u00ec LucasVarity plc, incorporata nel 1999 dalla TRW Inc."}
{"id": "680307", "revid": "466539", "url": "https://it.wikipedia.org/wiki?curid=680307", "title": "Georges F\u00e9lix de Wimpffen", "text": "Nonno del generale Emmanuel F\u00e9lix de Wimpffen, ebbe un ruolo nelle prime guerre della Francia rivoluzionaria.\nBiografia.\nNato nella Renania-Palatinato, entrato in giovane et\u00e0 nell'esercito francese.\nServ\u00ec nel 1768 nella campagna di Corsica e divenne tenente colonnello. Comand\u00f2 un reggimento nella guerra d'indipendenza americana e prese parte agli assedi di Mah\u00f3n e di Gibilterra (1781-1782); la difesa delle linee francesi davanti Gibilterra gli valse una pensione di 1.000 scudi e il grado di brigadier generale. Alla pace, si ritir\u00f2 nei suoi possedimenti in Normandia.\nEletto deputato per la nobilt\u00e0 di Caen agli Stati generali del 1789, si un\u00ec al Terzo Stato, di cui adott\u00f2 parzialmente i nuovi principi. Gioc\u00f2 un ruolo importante nella riorganizzazione dell'esercito.\nRichiamato nell'esercito allo scoppio delle ostilit\u00e0, fu nominato comandante della piazzaforte di Thionville, la prima citt\u00e0 che i prussiani comandati dal principe di Hohenlohe assediarono: attaccata il 24 agosto 1792, la citt\u00e0 resistette per due mesi, e al duca di Brunswick che cercava di corromperlo con l'offerta di un milione di franchi, rispose: \u00abAccetto il milione, se consentite a passare prima davanti a un notaio\u00bb.\nTre giorni dopo, la battaglia di Valmy portava alla pace. La Convenzione Nazionale dichiar\u00f2 che Wimpffen aveva ben meritato dalla patria.\nDopo aver rifiutato il Ministero della guerra Wimpffen ricevette il comando dell'Armata costiera di Cherbourg, incaricata della difesa delle coste contro una eventuale invasione britannica.\nIl 2 giugno 1793 si schier\u00f2 col partito dei Girondini contro i Montagnardi (che alla Convenzione nazionale il 31 maggio, avevano votato l'arresto di 29 deputati girondini), e prese il comando delle truppe girondine del Calvados, pur senza dissimulare le proprie simpatie per una monarchia costituzionale, piuttosto che per la repubblica.\nMolti deputati della Gironda si erano rifugiati a Caen ed una coalizione si era formata fra otto dipartimenti, cinque della Bretagna e tre della Normandia: la Convenzione invi\u00f2 Prieur-Duvernois e Romme in Calvados. Wimpffen li fece arrestare e recludere nel castello di Caen.\nMesso in stato d'accusa rispose con un proclama in cui diceva: \u00abI malvagi vi diranno: F\u00e9lix Wimpffen marcia contro Parigi; non credeteci: io marcio \"verso\" Parigi, \"per\" Parigi, e per la salvezza della Repubblica, una e indivisibile\u00bb.\nCiononostante gli abitanti del Calvados, dopo aver mostrato entusiasmo per la causa dei Girondini, poco a poco iniziarono a raffreddarsi per paura di una rinascita realista. Wimpffen poteva contare su appena otto battaglioni con ben pochi volontari, e fu obbligato a richiamare dalla Bretagna cinque o seicento uomini. Condotto dal realista Puisaye contro le truppe della Convenzione, il piccolo esercito fu disperso a Pacy-sur-Eure senza nemmeno entrare in combattimento, nella battaglia di Br\u00e9court, la cosiddetta \"battaglia senza lacrime\".\nWimpffen tent\u00f2 allora di fortificare Caen e di battere moneta. In un incontro che ebbe coi Girondini propose, secondo Louvet, al fine di ottenere uomini ed armi, di negoziare con la Gran Bretagna; opponendosi i Girondini con veemenza a tale proposta, cerc\u00f2 di radunare a Lisieux i resti degli insorti. La Convenzione allora mise una taglia sulla sua testa e si trov\u00f2 abbandonato dalle sue truppe. Dopo essere tornato a Caen, sentendo che la lotta era divenuta impossibile si rec\u00f2 segretamente a Bayeux dove rimase nascosto e riusc\u00ec a sottrarsi alle ricerche dei suoi nemici fuggendo in Inghilterra.\nDimenticato fino al colpo di Stato del 18 brumaio che pose fine al Direttorio, riprese allora il proprio rango come generale di divisione, e ricopr\u00ec, dal 24 luglio 1806, le funzione di ispettore generale delle stazioni di monta equina.\nFu creato barone dell'Impero nel 1809.\n\u00c8 l'autore del \"Manuel de X\u00e9pholius\" (Parigi, 1788, in-8\u00ba), pubblicato in forma anonima e tirato in soli cento esemplari, e delle \"M\u00e9moires pour l'histoire de la r\u00e9volution\"."}
{"id": "680324", "revid": "125491522", "url": "https://it.wikipedia.org/wiki?curid=680324", "title": "Scenute d'Atripe", "text": "Venerato come santo dalla Chiesa ortodossa copta.\nBiografia.\nScenute (dal saitico \"figlio di Dio\", in greco \"Skenutes\"), nacque nel 348 in un villaggio chiamato all'epoca Shenalolet. Suo padre era un agricoltore e possedeva una morra di pecore. Per mancanza di un aiuto pastore onesto, i genitori mandarono il giovane Scenuda a pascolarle. Una notte, sotto un albero di sicomoro il pastore vide il giovane pregare attorniato da dieci lampade ardenti. Presto entr\u00f2 nel \"Monastero Bianco\" a Sohag, nella Tebaide, fondato e retto da suo zio, San Pigol. Dal 383 successe allo zio in qualit\u00e0 di priore del monastero, che consisteva in un doppio complesso in cui vivevano 2200 monaci e 1800 monache. Nel 431 partecip\u00f2 al Concilio di Efeso come accompagnatore del vescovo Cirillo. Tradizioni agiografiche narrano che mor\u00ec centenario nel 466.\nScenute \u00e8 considerato il pi\u00f9 grande scrittore copto a noi noto e ci ha lasciato numerosi scritti nel dialetto sahidico della lingua copta. Per lo pi\u00f9 sermoni ed epistole, volti contro ogni forma di superstizione, paganesimo e rilassatezza; caratterizzati da un'ispirazione ardente ed uno stile vigoroso e concitato.\nScenute fu un rigidissimo moralizzatore della vita monastica e laica. Energico riformatore della chiesa, propugn\u00f2 uno stile di vita austero e semplice. Nella sua regola si limit\u00f2 ad imporre il divieto di rubare, mentire, fornicare e di nascondersi ai fratelli. Le mancanze lievi erano punite con pene corporali. Le colpe gravi erano punite con l'espulsione.\nPare che Scenute non avesse grande stima per l'erudizione, vedendo in essa una possibile fonte di superbia.\nSar\u00e0 il monachesimo occidentale fondato da San Benedetto a introdurre l'amore per lo studio e per la cultura anche \"profana\" all'interno dei monasteri.\nCulto.\nSan Scenute viene commemorato dalla Chiesa ortodossa copta il 14 luglio, ovvero il settimo giorno del mese di Abib del calendario copto.\nIl penultimo patriarca ortodosso di Alessandria d'Egitto Sua Santit\u00e0 Papa Shenuda III ha scelto il suo nome in onore di questo santo."}
{"id": "680333", "revid": "125677832", "url": "https://it.wikipedia.org/wiki?curid=680333", "title": "Buckminsterfullerene", "text": "Il buckminsterfullerene (nome IUPAC (C60-Ih)[5,6]fullerene) \u00e8 il pi\u00f9 piccolo fullerene nel quale due pentagoni non condividono un lato. Fu scoperto il 4 settembre 1985.\nStruttura e nomenclatura.\nNella struttura del buckminsterfullerene (C60) gli atomi di carbonio (tutti ibridati \"sp\"2) si dispongono ai vertici di un particolare poliedro semiregolare: l'icosaedro troncato. Si tratta di uno dei 13 solidi archimedei, le cui facce sono esagoni e pentagoni.\nTale poliedro rappresenta perfettamente la forma dei moderni palloni da calcio, per cui alla molecola fu dato inizialmente il nome di \"soccerene\", da \"soccer\" (calcio, in inglese americano).\nIl nome attuale \u00e8 stato dato in onore di Richard Buckminster Fuller (1895-1983), architetto celebre per aver diffuso la cupola geodetica con la forma dello stesso poliedro. Da qui anche il nome scherzoso \"buckyball\", che identifica tutti i fullereni di forma approssimativamente sferica o ellissoidale (in contrapposizione con \"buckytube\", che indica i fullereni di tipo tubolare, cio\u00e8 i nanotubi di carbonio).\nPresenza in natura.\nEssendo un composto del carbonio si trova facilmente in natura, e non \u00e8 raro che si trovi anche nella fuliggine, soprattutto nella fuliggine prodotta dalla paraffina fatta bruciare sul bruciatore Bunsen.\nApplicazioni.\nLa molecola di C60 scoperta da Harold Kroto, ha due lunghezze di legame: i legami 6:6 (fra due esagoni) possono essere considerati doppi, e sono pi\u00f9 corti di quelli 6:5 (fra un esagono e un pentagono).\nAttualmente non hanno applicazioni, ma sono oggetto di numerose ricerche nel campo delle nanotecnologie e della medicina. \nSi tenta di inserire atomi, o piccole molecole, all'interno delle buckyballs, sfruttandole come \"cavallo di Troia\". Potrebbero infatti trasportare selettivamente nelle cellule tumorali alcuni farmaci mirati, o essere usati nella cura dell'AIDS.\nPossibili pericoli per la salute.\nAnche se in teoria i \"buckyballs\" sono relativamente inerti, una presentazione della American Chemical Society nel mese di marzo del 2004, descritta in un articolo di \"New Scientist\" il 3 aprile 2004, suggerisce che la molecola sia nociva agli organismi. Un esperimento condotto da Eva Oberd\u00f6rster alla Southern Methodist University, ha dimostrato che, introducendo fullerene in acqua in concentrazione pari a 0,5 ppm, una spigola ha sofferto danni cellulari nel tessuto del cervello dopo 48 ore. I danni sono stati identificati come perossidazione lipidica, patologia di cui \u00e8 nota la capacit\u00e0 di alterare il funzionamento della membrana cellulare. Si sono verificati inoltre cambiamenti infiammatori nel fegato e nell'attivazione dei geni atti alla sintesi di enzimi di riparazione."}
{"id": "680336", "revid": "6923", "url": "https://it.wikipedia.org/wiki?curid=680336", "title": "Domiziana Giordano", "text": "Biografia.\nDopo aver lasciato gli studi di architettura inizia a studiare recitazione e regia frequentando l'Accademia d'arte drammatica, lo Stella Adler Studio di New York e la New York Film Academy. Nel 1982 ottiene una piccola parte in \"Amici miei - Atto II\" di Mario Monicelli e l'anno successivo lavora per Andrej Tarkovskij nel film \"Nostalghia\", che vince il Gran Premio della Giuria al Festival di Cannes.\nNel 1987 interpreta il ruolo di una paziente schizofrenica in \"Strana la vita\" di Giuseppe Bertolucci con Diego Abatantuono e Monica Guerritore e tre anni dopo lavora con Alain Delon in \"Nouvelle Vague\" di Jean-Luc Godard. Nel 1994 salta alla cronaca il fatto che Domiziana ospitasse nel suo appartamento parigino l'allora latitante di Tangentopoli Ferdinando Mach di Palmstein, e nel frattempo Neil Jordan la sceglie per una parte nel film \"Intervista col vampiro\", in un cast composto anche da Tom Cruise, Brad Pitt e Antonio Banderas.\nNello stesso anno recita anche nel film \"Mario e il mago\" di e con Klaus Maria Brandauer. Nel 1997 \u00e8 nel cast della commedia \"Finalmente soli\" di Umberto Marino. Nel frattempo Domiziana continua a studiare arte, in particolare la programmazione informatica, e nel 1998 apre un sito internet legato alla videoarte. Nel 2000 inaugura la sua prima mostra sul suo sito, in collaborazione con l'artista tedesco Reiner Stresser, legata alle possibilit\u00e0 di mutazione della narrazione a contatto con le nuove tecnologie.\nNello stesso anno lavora nel film \"Canone inverso - Making Love\" di Ricky Tognazzi, e nel 2003 ne \"Il quaderno della spesa\" di Tonino Cervi. Nel 2004 inaugura la sua prima mostra personale a Trieste e partecipa alla Fuori Biennale di Venezia con un lavoro concettuale. Nel 2006 prende parte come concorrente alla quarta edizione del reality show di Rai 2 \"L'isola dei famosi\".\nDoppiatrici italiane.\nAnche se italiana, in alcuni film \u00e8 stata doppiata da:"}
{"id": "680346", "revid": "762947", "url": "https://it.wikipedia.org/wiki?curid=680346", "title": "Discografia di Claudio Abbado", "text": "Claudio Abbado firma il primo contratto discografico col gruppo Universal, nel 1966.\nLa sua carriera discografica si pu\u00f2 suddividere in tre fasi:\nFra le punte pi\u00f9 alte della sua produzione si possono ricordare il recentissimo ciclo beethoveniano realizzato - dopo un periodo di malattia - con degli irriconoscibili Berliner, assottigliati in una formazione quasi da camera. Accanto a Beethoven (2 volte: coi Wiener Philharmoniker nel 1986-89 e coi Berliner Philharmoniker nel 2000) vanno ricordate le integrali delle opere di Mahler, Mendelssohn, Schubert, Ravel (con la London Symphony Orchestra) e P\u00ebtr Il'i\u010d \u010cajkovskij, Prokof'ev (con la London Symphony Orchestra), Dvor\u00e1k, senza dimenticare le fondamentali registrazioni operistiche. \nUn capitolo va infine dedicato ad i Concerti per pianoforte n. 1 Sz.83 e 2 Sz.95 di Bartok con Maurizio Pollini e la Chicago Symphony Orchestra vincitori del Grammy Award per la Miglior interpretazione solista di musica classica con orchestra nel 1980, ai Kammermusik Nr. 1, Nr. 4, Nr. 5 di Hindemith con i Berliner Philharmoniker vincitore del Grammy Award 1998 for Best Small Ensemble Performance ed ai Concerti per pianoforte n. 2 op.37 e 3 op.19 di Beethoven con Martha Argerich e la Mahler Chamber Orchestra del 2000/2004 vincitori del Grammy Award per la Miglior interpretazione solista di musica classica con orchestra nel 2006.\nDiscografia.\nJohann Sebastian Bach.\nSch\u00e4fer, von Otter, Schreier, Keenlyside, A. Schmidt, Mattei, Schwedischer Rundfunkchor, T\u00f6lzer Knabenchor\nBerliner Philharmoniker\nMUSICOM 9835-37 1998\nCarmignola/Orch.Mozart\n2007 Deutsche Grammophon\nBach/Webern.\nWiener Philharmoniker\nDG 431 774-2 1993\nB\u00e9la Bart\u00f3k.\nMaurizio Pollini/Mintz/Chicago Symphony Orchestra\n1977/1983 DG 477 6353 GGP. I concerti per pianoforte n. 1 Sz.83 e n. 2 Sz.95 hanno vinto il Grammy Award nel 1980 per la Miglior interpretazione solista di musica classica con orchestra.\nMintz, The Ambrosian Singers, London Symphony Orchestra\nDG 410 598-1 1983\nLudwig van Beethoven.\nPollini/Brunello/Berliner Philharmoniker\n1992/2006 DG 477 7244 GH3\nPollini/Berliner Philharmoniker\n1992 DG 445 852-2 GH 4D\nPollini/Wiener Philharmoniker\n1987/1988 DG 469 549-2 GGA\nMartha Argerich/Mahler Chamber Orchestra \n2000/2004 DG 477 5026 GH Grammy Award 2006 per la Miglior interpretazione solista di musica classica con orchestra\nPollini/Berliner Philharmoniker\n1992 DG 445 850-2 GH\nPollini/Berliner Philharmoniker\n1993 Deutsche Grammophon 445 851-2 GH\nKaufmann/Stemme\n2010 Decca 478 2551 DH2\nBenackov\u00e1, Lipovsek, Prey, Winbergh, Konzertvereinigung Wiener Staatsopernchor, Wiener Philharmoniker\nDG 476 1914 GX5 1986-89\nBerliner Philharmoniker/Mattila/Urmana/Moser/Quasthoff\n2000 DG 477 9562 GM2\nWiener Philharmoniker\nDG 445 542-2 GMA\nWiener Philharmoniker/Pollini\nDG 419 779-2 GH\nWiener Philharmoniker\nDG 423 364-2 GH\nBenackova/Lipovsek/Prey\n1987 DG 477 7513 GB\nEaglen, Meier, Heppner, Terfel, Schwedischer Rundfunkchor, Eric Ericson Kammerchor\nBerliner Philharmoniker\nSONY SK 62634 1996\nMattila, Urmana, Moser, Quasthoff, Schwedischer Rundfunkchor, Eric Ericson Kammerchor\nBerliner Philharmoniker\nDG 469 000- 2 2000\nWiener Philharmoniker\nDG 429 762-2 1991\nStuder, B.Ganz v.r., Kissin, RIAS Kammerchor\nBerliner Philharmoniker\nDG 435 617-2 1992\nMcNair, Terfel, B.Ganz v.r., Rundfunkchor Berlin, Berliner Philharmoniker\nDG 447 748-2 1996\nAlban Berg.\nSerkin, Stern, Members of the London Symphony Orchestra\nCBS MK 42 139 (SONY SK 45999) 1986\nGrundheber, Behrens, Zednik, Haugland, LangriDGe, Raffeiner, Wiener Staatsopernchor, Wiener S\u00e4ngerknaben\nWiener Philharmoniker\nDG 423 587-2 1988\nM. Price, London Symphony Orchestra\nDG 449 714-2 1971\nvon Otter, Wiener Philharmoniker\nDG 445 846-2 1995\nBanse, Wiener Philharmoniker\nDG 447 749-2 1996\nRen\u00e9e Fleming\nBerliner Philharmoniker\nDG 477 5574 2005\nKolja Blacher\nMahler Chamber Orchestra\nDG 476 3069 2005\nHector Berlioz.\nEuropean Community Youth Orchestra, Araiza, London Symphony Chorus, London Philharmonic Choir, Wooburn Singers, St.Alban's School Choir, Haberdashers' Aske's School Choir, The Southend Boys' Choir, Desborough School Choir, The Choir of Forest School, Winnersh\n1981 DG 410 696-2 1982\nChicago Symphony Orchestra\nDG 410 895-2 1984\nGeorges Bizet.\nBerganza, Domingo, Milnes, Cotrubas, The Ambrosian Singers London Symphony Orchestra\nDG 477 5342 GOR2 1977\nLondon Symphony Orchestra\nDG 423 472-2 1981\nPierre Boulez.\nWiener Philharmoniker\nDG 429 260-2 1990\nJohannes Brahms.\nBrendel, Berliner Philharmoniker\nPHILIPS 420 071-2 1987\nBrendel, Berliner Philharmoniker\nPHILIPS 432 975-2 1992\nPollini/Berliner Philharmoniker\nDG 457 837-2 GH2\nPollini, Wiener Philharmoniker\nDG 453 067-2 1977\nPollini, Berliner Philharmoniker\nDG 447 041-2 1998\nPollini, Berliner Philharmoniker\nDG 453 505-2 1997\nMintz, Berliner Philharmoniker\nDG 423 617-2 1988\nMullova, Berliner Philharmoniker\nPHILIPS 475 7454 PX2 1992\nShaham, Wang, Berliner Philharmoniker\nDG 469 529-2 2002\nStern, Yo-Yo Ma, Chicago Symphony Orchestra\nCBS M 42387 (SONY SK 45999) 1987\nWiener Philharmoniker\nDG 2530 424 1973\nBerliner Philharmoniker\nDG 2530 125 1971\nStaatskapelle Dresden\nDG 2530 452 1974\nLondon Symphony Orchestra\nDG 2535 360 1979?\nLipovsek, Ernst-Senff-Chor, Rundfunkchor Berlin\nBerliner Philharmoniker\nDG 435 683 - 2 1988-92\nGutman/Mahler Chamber Orchestra\n2006 DG 476 5786 GH\nBerliner Philharmoniker\nDG 410 654-2 1983\nBerliner Philharmoniker\nDG 139 371 1968\nKing, The Ambrosian Singers\nNew Philharmonia Orchestra\nDecca SXL 6386 1969\nWiener Philharmoniker\nDG 477 9962 GFC 1982\nBerliner Philharmoniker/Wiener Philharmoniker\nDG 477 5424 GTA2\nBerliner Philharmoniker, Studer, A. Schmidt, Schwedischer Rundfunkchor, Eric Ericson Kammerchor\nDG 437 517-2 1993\nBerliner Philharmoniker\nDG 435 791-2 GH\nMax Bruch.\nMintz, Chicago Symphony Orchestra\nDG 477 6349 GGP 1980\nAnton Bruckner.\nWiener Philharmoniker\nDecca SXL 6494 1971\nWiener Philharmoniker\nDG 453 415-2 1997\nWiener Philharmoniker\nDG 431 719-2 1991\nWiener Philharmoniker\nDG 445 879-2 1995\nWiener Philharmoniker\nDG 437 518-2 1994\nWiener Philharmoniker\nDG 471 032-2 2001\nAbbado/Lucerne Festival Orch.\n2014 Deutsche Grammophon - ha raggiunto la posizione n. 95 nella classifica FIMI gfk dei cento CD pop pi\u00f9 venduti\nGiuseppe Cambini.\nClaudio Abbado, Orchestra d'archi di Milano diretta da Michelangelo Abbado\nCOLUMBIA(Fr.) FCX 369 sd\n\"nota: Claudio Abbado in veste di pianista e non di direttore\"\nP\u00ebtr Il'i\u010d \u010cajkovskij.\nPogorelich, London Symphony Orchestra\nDG 415 122-2 GH 1985\nArgerich, Berliner Philharmoniker\nDG 449 816-2 GH 1995\nMilstein, Wiener Philharmoniker\nDG 419 067-2 GGA 1973\nVengerov, Berliner Philharmoniker\nTELDEC 450 990 881-2 1995\nMidori, Berliner Philharmoniker\nSONY SK 68338 1998\nNew Philharmonia Orchestra\nDG 139 381 1968\nWiener Philharmoniker\nDG 2530 651 1976\nLondon Symphony Orchestra\nDG 2530 198 1972\nBerliner Philharmoniker\nSONY SK 66276 1994\nWiener Philharmoniker\nDG 2530 350 1974\nChicago Symphony Orchestra\nSONY SX6K 48225 1985-92\nChicago Symphony Orchestra\nSONY SK 47179 1991\nBoston Symphony Orchestra\nDG 2530 137 1971\nBerliner Philharmoniker\nDG 453 496-2 1999\nFryderyk Chopin.\nArgerich, London Symphony Orchestra\nDG 449 719-2 GOR 1968\nPogorelich, Chicago Symphony Orchestra\nDG 478 3617 GB 1983 e 410 507-2 GH\nLuigi Dallapiccola.\nPiccola musica notturna \nGustav Mahler Jugendorchester\nDG 447 115-2 1997\nClaude Debussy.\nNew England Conservatory Chorus\nBoston Symphony Orchestra\nDG 415 370-2 1970\nEwing, Balleys, London Symphony Chorus and Orchestra\nDG 423 103-2 1987\nEwing, Le Roux, van Dam, Courtis, Ludwig, Pace, Mazzola\nKonzertvereinigung Wiener Staatsopernchor\nWiener Philharmoniker\nDG 435 344-2 1992\nSabine Meyer, Berliner Philharmoniker\nEMI 5 56832 2 1999\nBerliner Philharmoniker, Pahud, Rundfunkchor Berlin \nDG 471 332-2 GH 1998/1999\nLucerne Festival Orchestra \n2 CDs DG 477 508-2 2004\nGaetano Donizetti.\nScotto, Raimondi, Guelfi\nOrchestra e coro del Teatro alla Scala\nlive, Milano 7.12.1967\nNUOVA ERA 013 6320 1987\nAnton\u00edn Dvo\u0159\u00e1k.\nBerliner Philharmoniker\nSONY SK 64303 1994\nBerliner Philharmoniker\nDG 457 651-2 GH 1997\nBeat Furrer.\nW. Boustany, E. Molinari, T. Larcher, Ensemble Anton Webern\nDG 437 840-2 1996\nAleksandr Konstantinovi\u010d Glazunov.\nVengerov, Berliner Philharmoniker\nTELDEC 450 990 881-2 1995\nJoseph Haydn.\nHerseth/Chicago Symphony Orchestra/Chamber Orchestra of Europe\n2003 Deutsche Grammophon 474 567-2 GEN\nHerseth, Chicago Symphony Orchestra\nDG 415 104-2 1985\nChamber Orchestra of Europe\nDG 459 305-2 GGA 1988/1989\nChamber Orchestra of Europe\n1986/1995 Deutsche Grammophon 477 8117 GB4\nBlankestijn, Conway, Boyd, Wilkie\nChamber Orchestra of Europe\nDG 423 105-2 1987\nChamber Orchestra of Europe\nDG 439 932-2 1995\nChamber Orchestra of Europe\nDG 449 204-2 1996\nHans Werner Henze.\nGustav Mahler Jugendorchester\nDG 447 115-2 1997\nPaul Hindemith.\nLondon Symphony Orchestra\nDecca SXL 6398 1969\nBerliner Philharmoniker\nDG 447 389-2 1995\nBlacher/Mahler Chamber Orchestra\n2010 DG 476 4144 DH\nBlacher, Christ, Berliner Philharmoniker\nEMI 5 56160 2 1996 Grammy Award 1998 for Best Small Ensemble Performance\nFaust, Christ, Marshall, Vogt\nEMI 5 56831 2 2000\nLeo\u0161 Jan\u00e1\u010dek.\nLondon Symphony Orchestra\nDecca SXL 6398 1969\nLangriDGe, Balleys, RIAS Kammerchor\nBerliner Philharmoniker\nDG 427 313-2 1989\nGy\u00f6rgy Kurt\u00e1g.\nBerliner Philharmoniker Ruck,\nDG 447 761-2 1994\nI. Monyok, A. Zaire, Arnold Schoenberg Chor, Ensemble Anton Webern\nDG 437 840-2 1996\nLudwig August Lebrun.\nAlbrecht Mayer, Oboe\nMahler Chamber Orchestra\nDG 476 235 -2 2004\nGy\u00f6rgy Ligeti.\nWiener Philharmoniker\nDG 429 260-2 1990\nBoyd, Zoon, Chamber Orchestra of Europe (+ Hosford, Wilkie, Sommerville)\nDG 449 215-2 1997\nFranz Liszt.\nArgerich, London Symphony Orchestra\nDG 449 719-2 GOR 1968\nGustav Mahler.\nStuder, Norman, McNair, Rost, Meier, von Stade, von Otter, Lang, Seiffert, Terfel, Rootering, Arnold Sch\u00f6nberg Chor, Konzertvereinigung Wiener Staatsopernchor, Rundfunkchor Berlin, Prager Philharmonischer Chor, Wiener S\u00e4ngerknaben, T\u00f6lzer Knabenchor,\nBerliner Philharmoniker, Wiener Philharmoniker, Chicago Symphony Orchestra\nDG 447 023-2 1978-95\nChicago Symphony Orchestra\nDG 400 033-2 1982\nBerliner Philharmoniker\nDG 431 769-2 GH 1991\nChicago Symphony Orchestra/Wiener Philharmoniker\n1981 DG 478 4036 GB e 447 023-2 GX12\nWiener Philharmoniker/Chicago Symphony Orchestra/Horne,\nDG 453 037-2 GTA2\nNeblett, Horne, Chicago Symphony Chorus and Orchestra\nDG 2707 094 1977\nMattila, Ludwig, Wiener Jeunesse Chor, Berliner Konzertchor, Berlin\nEuropean Community Youth Orchestra\nDMM ST 02 1985\nStuder, Meier, Arnold Sch\u00f6nberg Chor\nWiener Philharmoniker\nDG 439 953-2 1994\nGvazava, Larsson, Orfeon Donostiarra\nLucerne Festival Orchestra\n2 CDs DG 477 508-2 2004\nNorman, Konzertvereinigung Wiener Staatsopernchor, Wiener S\u00e4ngerknaben\nWiener Philharmoniker\nDG 410 715-2 1982\nBerliner Philharmoniker, Anna Larsson, London Symphony Chorus, City of Birmingham Symphony Youth Chorus \nDG 471 502-2 GH2 1999\nvon Stade, Wiener Philharmoniker\nDG 413 454-2 1978\nRen\u00e9e Fleming \nBerliner Philharmoniker\nDG 477 5574 2005\nChicago Symphony Orchestra\n1980 DG 478 3620 GB\nSchwarz, Chicago Symphony Orchestra\nDG 2707 128 1981\nBerliner Philharmoniker\nDG 437 789-2 1993\nChicago Symphony Orchestra\nDG 2707 117 1980\nBerliner Philharmoniker\nDG 477 557-3 2004\nChicago Symphony Orchestra\nDG 445 513-2 GMA 1984\nGustav Mahler Jugendorchester\nMUSICOM 9921 1999\nBerliner Philharmoniker\nDG 471 623-2 2001\nStuder, McNair, von Otter, Rost, Lang, Seiffert, Terfel, Rootering, Rundfunkchor Berlin, Prager Philharmonischer Chor, T\u00f6lzer Knabenchor\nBerliner Philharmoniker\nDG 445 843-2 1994\nWiener Philharmoniker\nDG 423 564-2 1988\nBerliner Philharmoniker\nDG 471 624-2 2002\nLipovsek, Berliner Philharmoniker\nSONY SK 53360 1993\nvon Otter, Quasthoff, Berliner Philharmoniker\nDG 459 646-2 GH 4D 1998\nFelix Mendelssohn.\nMilstein, Wiener Philharmoniker\nDG 419 067-2 GGA 1973\nMintz, Chicago Symphony Orchestra\nDG 477 6349 GGP 1980\nLondon Symphony Orchestra and Chorus, Connell, Mattila, Blochwitz,\nDG 471 467-2 GB4 1985\nLondon Symphony Orchestra\nDecca 475 8677 DOR 1967\nBranagh v.r., McNair, Kirchschlager\nBerliner Philharmoniker\nSONY SK 62826 1996\nBranagh v.r., McNair, Kirchschlager\nBerliner Philharmoniker\nSONY SK 62826 1995\nSukowa v.r., McNair, Kirchschlager\nBerliner Philharmoniker\nSONY SK 62600 1995\nLondon Symphony Orchestra\nDG 423 104-2 1988\nWolfgang Amadeus Mozart.\nGulda, Wiener Philharmoniker\nDG 415 842-2 GGA 1975\nGulda/Wiener Philharmoniker\nDG 453 079-2 GTA2\nGulda/Wiener Philharmoniker\nDG 477 7519 GB\nGulda, Wiener Philharmoniker\nDG 2530 642 1976\nSerkin/London Symphony Orchestra\n1981/1988 DG 477 5214 GB7\nSerkin/London Symphony Orchestra\n1981 DG 478 4037 GB\nArgerich/Orch. Mozart\n2014 DG 479 1033 GH - raggiunge la sedicesima posizione nella Classifica FIMI Album\nSerkin, London Symphony Orchestra\nDG 410 035-2 1984\nSerkin, London Symphony Orchestra\nDG 415 206-2 1982\nSerkin, London Symphony Orchestra\nDG 400 068-2 1982\nSerkin, London Symphony Orchestra\nDG 415 488-2 1987\nSerkin, London Symphony Orchestra\nDG 423 062-2 1987\nSerkin, London Symphony Orchestra\nDG 410 989-2 1984\nSerkin, London Symphony Orchestra\nDG 410 068-2 1983\nPires, Wiener Philharmoniker\nDG 437 529-2 1993\nPires, Chamber Orchestra of Europe\nDG 439 041-2 1993\nPires/Abbado/WPO/COE\n1992/1993 Deutsche Grammophon\nAllegrini/Orch. Mozart\n2005/2006/2007 DG 477 8083 GH\nClevenger, Herseth, Chicago Symphony Orchestra, Elliott, Still, \nDG 469 871-2 GGA 1985\nA. Mayer, Mahler Chamber Orchestra\nDG 476 235-2 2004\nPahud, Langlamet, Berliner Philharmoniker\nEMI 5 56365 2 1997\nBerliner Philharmoniker\nSONY SK 53277 1993\nS.Meyer, Berliner Philharmoniker\nEMI 5 56832 2 1999\nCarmignola/Orch. Mozart\n2007 Archiv Produktion 477 7371 AH2\nGarrett, Chamber Orchestra of Europe (+ I. Golan)\nDG 447 110-2 1995\nOrch. Mozart\n2005/2006 Archiv Produktion 477 7598 AH2\nOrch. Mozart\n2011 Archiv Produktion 477 9792 AH\nLondon Symphony Orchestra\nDG 415 841-2 GGA 1980\nOrch. Mozart/Macias Navarro/Carbonare/Santana/Allegrini/Zoon/Belmondo\n2011 DG 477 9329 GH\nAbbado/Carbonare/Santana/Zoon\n2006/2009 Deutsche Grammophon\nBerliner Philharmoniker\nSONY SK 48063 1992\nBerliner Philharmoniker\nSONY SK 48385 1994\nKussmaul, Christ, Berliner Philharmoniker\nSONY SK 66859 1996\nJanowitz, von Stade, Ochman, Moll, Konzertvereinigung Wiener Staatsopernchor\nWiener Philharmoniker\nDG 2530 777 1976\nBonney, Auger, Blochwitz, Holl, Rundfunkchor Berlin\nBerliner Philharmoniker\nSONY SK 46671 1991\nBerliner Philharmoniker, Mattila, Mingardo, Harnisch, Schade, Terfel, Schwedischer Rundfunkchor\nDG 463 181-2 1999\nMcNair, Studer, Bartoli, Skovhus, Gallo, D'Arcangelo, Antonacci, Allemano\nWiener Staatsopernchor, Wiener Philharmoniker\n1994 DG 445 903-2 1995\nChamber Orchestra of Europe, Keenlyside, Salminen, Remigio, Heilmann, Isokoski, Terfel\nDG 480 5799 GB3 1997\nPape/Strehl/Mikl\u00f3sa\n2005 DG 476 5230 GH2\nSch\u00e4fer, Berliner Philharmoniker\nDG 457 582-2 1998\nAndante B-Dur KV 315 , Oboenkonzert C-Dur KV 314, Aria F-Dur KV 368, Aria F-Dur KV 577, Andante &amp; rondo(allegro) KV271a/271i\nAlbrecht Mayer, Oboe\nMahler Chamber Orchestra\nDG 476 235-2 2004\nModest Petrovi\u010d Musorgskij.\nBerliner Philharmoniker\n1993 DG 445 238-2 GH\nLondon Symphony Orchestra\nDG 445 556-2 GMA\nLondon Symphony Orchestra\nDG 2532 057 1982\nLondon Symphony Orchestra &amp; Chorus\nRCA RL 31540 1981\nHaugland, Atlantov, Popov, Kotscherga, Burchuladze, Lipovsek, Zednik, Poschner-Klebel, Konzertvereinigung Wiener Staatsopernchor, Slowakischer Philharmonischer Chor Bratislava, Wiener S\u00e4ngerknaben\nOrchester der Wiener Staatsoper\nDG 429 758-2 1990\nKotscherga, Lipovsek, Ramey, Larin, Leiferkus, LangriDGe, Haugland, Slowakischer Philharmonischer Chor Bratislava, Rundfunkchor Berlin, T\u00f6lzer Knabenchor\nBerliner Philharmoniker\nSONY S3K 58977 1994\nKotscherga, Berliner Philharmoniker\nSONY SK 66276 1994\nPrager Philharmonischer Chor\nBerliner Philharmoniker\nDG 445 238-2 1994\nKotscherga, Tarasova, Rundfunkchor Berlin, S\u00fcdtiroler Kinderchor\nBerliner Philharmoniker\nSONY SK 62034 1997\nLuigi Nono.\nPollini, Symphonie Orchester des Bayerischen Rundfunks, Taskova, \nDG 423 248-2 1974\nWiener Jeunesse-Chor, Wiener Philharmoniker\nDG 429 260-2 1990\nLothar e Ganz v.r., Bonney, Otto, Torzewski, Rundfunkchor Berlin\nBerliner Philharmoniker\nSONY SK 53360 1993\nGustav Mahler Jugendorchester\nMUSICOM 9602 1996\nEnsemble Anton Webern\nDG 437 840-2 1996\nPaolo Perezzani.\nGustav Mahler Jugendorchester\nDG 447 115-2 1997\nGiovanni Battista Pergolesi.\nMarshall, Valentini Terrani, Pearson, London Symphony Orchestra\nDG 415 103-2 1985\nHarnisch/Kleiter/Bove\n2008 Archiv Produktion 477 8465 AH\nCangemi/Mingardo/Orch. Mozart\n2009 Archiv Produktion 477 8463 AH\nHarnisch/Mingardo/Orch. Mozart\n2007/2008/2009 Archiv Produktion 477 8464 AH3\nHarnisch/Mingardo/Orch. Mozart\n2007 Archiv Produktion 477 8077 AH\nSergej Prokof'ev.\nKissin, Berliner Philharmoniker\nDG 479 0369 GFC 1993\nArgerich, Berliner Philharmoniker\nDG 415 062-2 GH e 447 438-2 GOR 1967\nMintz, Chicago Symphony Orchestra\nDG 410 524-2 1984\nLondon Symphony Orchestra\nDecca SXL 6469 1970\nVladar, Chamber Orchestra of Europe\nDG 427 678-2 (Sukowa); DG 429 396-2 (Sting); DG 429 395-2 (Aznavour); DG 429 394-2 (Benigni); DG 429 397-2 (Carreras) 1990\nChicago Symphony Orchestra\nDG 2530 967 1978\nLondon Symphony Orchestra and Chorus, Chicago Symphony Orchestra, Obraztsova, \nDG 447 419-2 GOR 1980\nChamber Orchestra of Europe/Benigni\n1986/1988 DG 429 394-2 GH\nLondon Symphony Orchestra\nDecca SXL 6286 1967\nBerliner Philharmoniker\nDG 453 439-2 1997\nSergej Rachmaninov.\nLicad, Chicago Symphony Orchestra\nCBS CD 38672 1983\nZilberstein, Berliner Philharmoniker\nDG 439 930-2 GH 1991/1993\nWang/Mahler Chamber Orchestra\n2010 DG 477 9308 GH\nBerman, London Symphony Orchestra\nCBS 76597 1977\nMaurice Ravel.\nLondon Symphony Orchestra\nDG 445 556-2 GMA 1982-89\nArgerich, Berliner Philharmoniker\nDG 419 062-2 GGA 1967\nLondon Symphony Orchestra\nDG 445 519-2 GMA\nLondon Symphony Orchestra\nDG 415 972-2 GH\nLondon Symphony Orchestra/Boston Symphony Orchestra\nDG 459 439-2 GTA2\nBeroff, Argerich, London Symphony Orchestra\nDG 423 665-2 1988\nLondon Symphony Orchestra\n2002 DG 469 354-2 GTR3\nNew England Conservatory Chorus\nBoston Symphony Orchestra\nDG 415 370-2 1970\nWolfgang Rihm.\nWiener Jeunesse Chor, Wiener Philharmoniker\nDG 429 260-2 1990\nA. Zaire, Arnold Schoenberg Chor, Ensemble Anton Webern\nDG 437 840-2 1996\nGioachino Rossini.\nAlva, Dara, Berganza, Prey, Montarsolo, The Ambrosian Opera Chorus\nLondon Symphony Orchestra\nDG 476 8306 GM2 1972\nDomingo, Battle, Raimondi, Lopardo, Gallo, Coro del Gran Teatro La Fenice\nChamber Orchestra of Europe\nDG 435 763-2 1992\nBerganza, Alva, Capecchi, Montarsolo, Scottish Opera Chorus, London Symphony Orchestra\nDG 459 448-2 1972\nVon Stade, Montarsolo, Araiza, Desderi, Orchestra e Coro del Teatro alla Scala\nDG\nBaltsa, Raimondi, Dara, Lopardo, Pace, Corbelli, Konzertvereinigung Wiener Staatsopernchor\nWiener Philharmoniker\nDG 427 331-2 1989\nMcNair, Valentini Terrani, Serra, Studer, Gimenez, Matteuzzi, Ramey, Raimondi, Dara, Gallo, Surian, Mattei, Curiel, Frittoli, Rundfunkchor Berlin\nBerliner Philharmoniker\nSONY SK 53336 1993\nLondon Symphony Orchestra\nDG 478 4038 GB 1975\nLondon Symphony Orchestra\nRCA RL 31379 1978\nChamber Orchestra of Europe\nDG 431 653-2 1989\nArnold Sch\u00f6nberg.\nPollini, Berliner Philharmoniker\nDG 427 771-2 1990\nJerusalem, Sweet, Lipovsek, Welker, LangriDGe, Sukowa v.r., Konzertvereinigung Wiener Staatsopernchor, Slowakischer Philharmonischer Chor Bratislava, Arnold Sch\u00f6nberg Chor\nWiener Philharmoniker\nDG 439 944-2 1995\nGottfried Hornik [narratore] (Hornik v.r.), M\u00e4nnerchor der Konzertvereinigung Wiener Staatsopernchor\nWiener Philharmoniker\nDG 431 774-2 1989\nChamber Orchestra of Europe\nDG 449 215-2 1997\nFranz Schubert.\nChamber Orchestra of Europe\nDG 477 8687 GB5 1986/1987\nChamber Orchestra of Europe\nDG 423 656-2 GH\nMattila, Lipovsek, Hadley, Pita, Holl, Konzertvereinigung Wiener Staatsopernchor\nWiener Philharmoniker\nDG 423 088-2 1986\nErnst-Senff-Chor, von Otter,\nChamber Orchestra of Europe\nDG 431 655-2 1987\nMattila, Protschka, Holl, Hampson, Gambill, Polg\u00e1r, Studer, Arnold Sch\u00f6nberg Chor\nChamber Orchestra of Europe\nDG 459 503-2 GTA2 1990\nBonney, Poschner, Schaechter, Hintermeier, Pita, A. Schmidt, Konzertvereinigung Wiener Staatsopernchor\nChamber Orchestra of Europe\nDG 435 486-2 1992\nVon Otter, Quasthoff\nChamber Orchestra of Europe\nDG 471 586-2 (2003)\nAbbado/Orch. Mozart\n2015 Deutsche Grammophon\nRobert Schumann.\nBrendel, London Symphony Orchestra\nPHILIPS 9500 677 1979\nPollini, Berliner Philharmoniker\nDG 445 522-2 GMA 1990\nPerahia, Berliner Philharmoniker\nSONY SK 64577 1997\nPires, Chamber Orchestra of Europe (+ Dumay, Capucon, Causs\u00e9, Wang)\nDG 463 179-2 2000\nGutman/Mahler Chamber Orchestra\n2006 Deutsche Grammophon 476 5786 GH\nTerfel, Mattila, Rootering, Bonney, Wottrich, Blochwitz, Vermillion, Poschner-Klebel, Graham T\u00f6lzer Knabenchor, Schwedischer Rundfunkchor, Eric Ericson Kammerchor\nBerliner Philharmoniker\nSONY S2K 66308 1995\nBonney, Poschner, Schaechter, Hintermeier, Pita, A. Schmidt, Konzertvereinigung Wiener Staatsopernchor\nChamber Orchestra of Europe\nDG 435 486-2 1992\nAbbado/Orch. Mozart\n2013 Deutsche Grammophon\nSalvatore Sciarrino.\nChamber Orchestra of Europe\nDG 449 215-2 1997\nAlexander Scriabin.\nBoston Symphony Orchestra\nDG 415 370-2 1971\nDmitrij \u0160ostakovi\u010d.\nMidori, Berliner Philharmoniker\nSONY SK 68338 1998\nKarlheinz Stockhausen.\nBerliner Philharmoniker, Goldman, Creed, \nDG 447 761-2 1994\nKolja Blacher\nMahler Chamber Orchestra\nDG 476 3069 2005\nRichard Strauss.\nLondon Symphony Orchestra\nDG 410 518-2 1983\nArgerich, Battle, Fleming, von Stade, A. Schmidt\nBerliner Philharmoniker\nSONY SK 52565 1993\nGustav Mahler Jugendorchester\nMUSICOM MC 9845 1998\nMattila, Berliner Philharmoniker\nDG 445 182-2 1999\nSch\u00e4fer, Berliner Philharmoniker\nDG 457 582-2 1998\nIgor' F\u00ebdorovi\u010d Stravinskij.\nLondon Symphony Orchestra, Berganza, Davies, Shirley-Quirck, \nDG 453 085-2 1975-81\nKolja Blacher Mahler Chamber Orchestra\nDG 476 3069 2005\nT\u014dru Takemitsu.\nSabine Meyer, Berliner Philharmoniker\nEMI 5 56832 2 1999\nGiuseppe Verdi.\nRicciarelli, Domingo, Obraztsova, Nucci, Ghiaurov, Raimondi, Valentini Terrani\nOrchestra e coro del Teatro alla Scala\nDG 477 5605 GOH2 1981\nDomingo, Ricciarelli, Obraztsova, Bruson, Gruberova, Raimondi\nOrchestra e coro del Teatro alla Scala\nDG 453 148-2 1981\nDomingo, Ricciarelli, Valentini Terrani, Raimondi, Nucci, Ghiaurov \nOrchestra e coro del Teatro alla Scala\nDG 415 316-2 1985\nPieczonka, R\u00f6schmann, Doufexis, Diadkova, Terfel, Hampson, Kotscherga, Shtoda, Mee\nBerliner Philharmoniker\nDG 471 194-2 2001\nVerrett, Cappuccilli, Domingo, Ghiaurov\nOrchestra del Teatro alla Scala e Coro\nDG 449 732-2 1976\nCappuccilli, Freni, Carreras, Ghiaurov, van Dam\nOrchestra e coro del Teatro alla Scala\nDG 449 752-2 GOR2 1977\nBruson, Ricciarelli, Raimondi, Luchetti, Schiavi\nChor und Orchester der Wiener Staatsoper\nLive Wien 22.3.1984\nRCA 74321 57733 2 1998\nRicciarelli, Verrett, Domingo, Ghiaurov\nOrchestra e coro del Teatro alla Scala\nDG 415 976-2 1980\nStuder, Carreras, Lipovsek, Raimondi, Konzertvereinigung Wiener Staatsopernchor\nWiener Philharmoniker\nDG 477 9583 GM2 1991\nGheorghiu, Barcellona, Alagna, Konstantinov, Schwedischer Rundfunkchor, Eric Ericson Kammerchor, Orfe\u00f3n Donostiarra\nBerliner Philharmoniker\nEMI 5 57168 2 2001\nLondon Symphony Orchestra\nRCA RL 31378 1978\nOrchestra e coro del Teatro alla Scala\nDG 463 655-2 GOR 1975/1981\nGhiaurov/Raimondi/Orchestra del Teatro alla Scala e Coro \nDG 469 681-2 GE\nPavarotti, Orchestra del Teatro alla Scala\nFONIT CETRA LIC 9001 1980\nCBS SMK 37228 1980\nGhiaurov, London Symphony Orchestra\nDecca SXL 6443 1970\nBerliner Philharmoniker\nDG 457 627-2 1997\nOrchestra e coro del Teatro alla Scala\nDG 419 487-2 1975-85\nAntonio Vivaldi.\nGidon Kremer, London Symphony Orchestra\nDG 478 3369 GB e 431 172-2 GGA e 474 567-2 GEN 1981 - Secondo i dati di GfK il disco ha dominato i primi nove mesi dell'anno 2013 nella musica classica italiana in seconda posizione.\nMullova, Chamber Orchestra of Europe\nPHILIPS 420 216-2 1987\nRichard Wagner.\nJerusalem, Studer, Meier, Werkel, Moll, A. Schmidt, Konzertereinigung Wiener Staatsopernchor\nWiener Philharmoniker\nDG 437 808-2 1992\nGustav Mahler Jugendorchester\nMUSICOM 9845 1998\nTerfel/Berliner Philharmoniker\n2000/2001/2002 DG 479 0008 GM2\nStuder, Meier, Jerusalem, Terfel\nBerliner Philharmoniker\nDG 439 768-2 1994\nTerfel, Berliner Philharmoniker\nDG 471 348-2 2002\nSchwedischer Rundfunkchor\nBerliner Philharmoniker\nDG 474 377-2 2000/2002\nCarl Maria von Weber.\nBrendel, London Symphony Orchestra\nPHILIPS 9500 677 1979\nAnton Webern.\nWiener Philharmoniker\nDG 431 774-2 1990/1992\nKurt Weill.\nBlacher/Mahler Chamber Orchestra\n2010 DG 476 4144 DH\nIannis Xenakis.\nWoodward, Gustav Mahler Jugendorchester\nDG 447 115-2 1997\nDouglas-Madge/Howarth/Abbado\n1975/1992 Decca\nAntologie.\nReznicek: Donna Diana, Ouv.; Josef Strauss: Brennende Liebe; Auf Ferienreisen; Johann Strauss: Die Fledermaus, Ouv.; Neue Pizzicato-Polka; Freut euch des Lebens; Maskenball-Quadrille; Tritsch-Tratsch-Polka; Leichtes Blut; Seid umschlungen, Millionen; Perpetuum mobile; Josef Strauss: Im Fluge; Johann Strauss: Banditen-Galopp; An der sch\u00f6nen, blauen Donau; Johann Strauss, sr.: Radetzky-Marsch.\nWiener S\u00e4ngerknaben; Wiener Philharmoniker; \nLive, Wien 1.1.1988\nDG 423 662-2 1988\nJohann Strauss: Waldmeister, Ouv.; Mozart: Kontretanz KV 609, Nr. 1 u. 3; Deutscher Tanz KV 605, Nr. 3 \u201eDie Schlittenfahrt\u201c; Josef Strauss: Die tanzende Muse; Schubert: Polka u. Galopp D 735; Lanner: Die Werber; Johann Strauss, sr.: Seufzer-Galopp; Josef Strauss: Aquarellen; Johann Strauss: Freikugeln; Eduard Strauss: Carmen-Quadrille; Johann Strauss: Kaiser-Walzer; Furioso-Polka; St\u00fcrmisch in Lieb' und Tanz; An der sch\u00f6nen, blauen Donau; Johann Strauss, sr.: Radetzky-Marsch.\nWiener Philharmoniker\nLive, Wien 1.1.1991\nDG 431 628-2 1991\nBeethoven: Die Gesch\u00f6pfe des Prometheus, Ausz\u00fcge; Liszt: Prometheus; Skrjabin: Prom\u00e9th\u00e9e, le Po\u00e8me du feu; Nono: Prometeo, Suite 1992, Ausz\u00fcge.\nArgerich, Ade-Jesemann, Bair-Ivenz, Otto, Hall, Krumbiegel, Schadock, Berliner Singakademie, Solistenchor Freiburg, Berliner Philharmoniker\nSONY SK 53978 1994\nBrahms: Schicksalslied; R. Strauss: Drei Hymnen; Reger: An die Hoffnung; Rihm: H\u00f6lderlin-Fragmente.\nK\u00f6sters, Chor des Mitteldeutschen Rundfunks Leipzig, Berliner Philharmoniker\nSONY SK 53975 1994\nBeethoven: Die Gesch\u00f6pfe des Prometheus, Ouv.; Sch\u00f6nberg: Ein \u00dcberlebender aus Warschau; Strawinsky: Der Feuervogel, Suite; Prokof'ev: Romeo und Julia, Tybalds Tod; Musorgskij: Eine Nacht auf dem kahlen Berge.\nSchell, Jeunesse-Chor Wien, European Community Youth Orchestra; Gustav Mahler Jugendorchester (Musorgskij)\nOriginalaufnahmen des \u00d6sterreichischen Rundfunks 1979/1994\nSalzburger Festspiele SF 004 1998\nBizet: Carmen, Ausz\u00fcge; Ravel: Rhapsodie Espagnole; Sarasate: Carmen-Fantasy; Rachmaninov: Rhapsodie nach ein Thema von Paganini; Brahms: Ungarischer Tanz Nr. 5.\nvon Otter, Gens, Doufexis, Terfel, Alagna, Shaham, Pletnev, Orfe\u00f3n Donostiarra \nBerliner Philharmoniker\nLive, Berlin, Sylvesterkonzert 31.12.1997\nDG 457 583-2 1998\nMozart: Le nozze di Figaro, Ausz\u00fcge; Don Giovanni: Ausz\u00fcge; Die Zauberfl\u00f6te: Auszug; Deutscher Tanz KV 605 Nr. 3 \u201eDie Schlittenfahrt\u201c; Bizet: L'Arl\u00e9sienne, Suite Nr. 1, Carillon &amp; Suite Nr. 2, Farandole; Verdi: La forza del destino, Ouv.; Rigoletto, Ausz\u00fcge; Un ballo in maschera, Auszug; Caikovskij: Eugen Onegin, Ausz\u00fcge; Verdi: La Traviata, Auszug.\nSch\u00e4fer, Freni, M. Alvarez, Keenlyside, Berliner Philharmoniker\nLive, Berlin, Sylvesterkonzert 31.12.1998\nDG 459 555-2 1999\nBizet: L'Arl\u00e9sienne, Suite Nr. 2, Farandole; Beethoven: Symphonie Nr. 7, 2. Satz; Prokof'ev: Klavierkonzert Nr. 1, 1. Satz; Dvorak: Symphonie Nr. 9, 2. Satz; Wagner: Die Walk\u00fcre, Walk\u00fcrenritt; Mahler: Symphonie Nr. 7, 2. Nachtmusik; Debussy: Nocturnes, F\u00eates; Caikovskij: Klavierkonzert Nr. 1, 2. Satz; Brahms: Akademische Festouvert\u00fcre; Verdi: La Traviata, Vorspiel 1. Akt; Mahler: Symphonie Nr. 5, 2. Satz; Beethoven: Klavierkonzert Nr. 3, 3. Satz; Prokof'ev: Romeo und Julia, Suite Nr. 1, 6. Satz; Musorgskij: Bilder einer Ausstellung, 9. + 10. Satz; Beethoven: Egmont, Ouv.; Ciaikovskij: Slawischer Marsch; Brahms: Symphonie Nr. 3, 3. Satz; Berlioz: Le Carnaval Romain.\nKissin, Argerich, Pollini, Berliner Philharmoniker\nDG 471 627-2 2002\nMendelssohn-Bartholdy\nSymphonie Nr. 4, Italienische\nLondon Symphony Orchestra\nMozart\nKlavierkonzert KV 467\nPires, Chamber Orchestra of Europe\nHindemith \nSymphonische Metamorphosen nach Themen von Carl Maria von Weber \nBerliner Philharmoniker\nBerg\nDrei Orchesterst\u00fccke op. 6\nLondon Symphony Orchestra\nMahler\nSymphonie Nr. 4\nVon Stade, Wiener Philharmoniker\nDG 474 497-2 (2003)\nVerdi, La Traviata, \u00c8 strano, \u00e8 Strano ..sempre libera - Bellini, La sonnambula, Ah se una volta sola rivederlo potessi\nAh! non credea mirarti, Ah! non giunge uman pensiero - Bellini, I puritani, O rendetemi la speme, Ah! tu sorridi e asciughi il pianto, Vien, diletto, \u00e8 in ciel la luna! - Donizetti, Lucia di Lammermoor, O giusto cielo, Ohim\u00e8, sorge il tremendo fantasma, Ardon gli incensi, Spargi d'amaro pianto - Verdi, Otello, Era pi\u00f9 calmo? , Piangea cantando nell'erma landa, Ave Maria - Puccini, Gianni Schicchi, O mio babbino caro\nMahler Chamber Orchestra\nSara Mingardo, mezzosoprano Saimir Pirgu, tenore\nNicola Ulivieri, baritono, Andrea Concetti, basso\nCoro Sinfonico di Milano Giuseppe Verdi\nEinstudierung: Romano Gandolfi\nDG 474 800 2 2004\nOpera: le arie pi\u00f9 significative della sua carriera\n2004 DG 480 5979 GH\nThe Decca Years. Gli anni della Decca (1966-1969)\nAbbado/WPO/New PhO/LSO\n1966/1979 Decca\nThe Symphony Edition\nAbbado/BPO/COE/WPO/Mozart\n1967/2012 Deutsche Grammophon\nTutti i concerti per pianoforte\nBPO/LSO/Orch. Mozart/Mahler CO\n1967/2013 Deutsche Grammophon\nTutte le registrazioni Deutsche Grammophon\nPollini/Abbado/BPO/WPO/ CSO/Bayer. Rundfunks\n1973/1997 Deutsche Grammophon\nDVD &amp; BLU-RAY.\nPierino e il lupo/Sinf. n. 1/Marcia op.99/Ouv. temi ebraici\nChamber Orchestra of Europe/Benigni/Sting\n1986/1993 DG 073 4267 GH\nBarbiere di Siviglia\nAlva/Dara/Berganza/Prey regia Jean-Pierre Ponnelle\n1972 DG 073 4039 GH\nCenerentola\nStade/Araiza/Desderi regia Jean-Pierre Ponnelle\nDG 073 4096 GH\nIn concerto (Mozart/Schubert/Brahms/Rossini)\nWiener Philharmoniker/Pollini/Mattila\n1971/1986 DG 073 4442 GH2\nA Russian night (Ciaikovsky/Rachmaninov/Stravinsky)\nLucerna, agosto 2008\n2009 DG 073 4530 GH"}
{"id": "680349", "revid": "1543377", "url": "https://it.wikipedia.org/wiki?curid=680349", "title": "Wiener Philharmoniker", "text": "Wiener Philharmoniker \u00e8 il nome con cui \u00e8 universalmente conosciuta l'Orchestra Filarmonica di Vienna, una delle pi\u00f9 note e prestigiose al mondo.\nLa sua sede \u00e8 la sala del Musikverein a Vienna. I suoi componenti vengono scelti, dopo una selezione molto rigida, fra i musicisti con almeno tre anni di esperienza nell'orchestra dell'Opera di Stato di Vienna.\nStoria.\nL'orchestra ebbe origine dopo il 1842 quando Carl Otto Nicolai costitu\u00ec l'\"Accademia Filarmonica\"; questa era un'orchestra completamente indipendente, che prendeva le sue decisioni attraverso una democratica votazione fra i suoi membri. Questi sono ancora oggi i principi che regolano l'orchestra.\nQuando Nicolai lasci\u00f2 Vienna nel 1847, l'orchestra pass\u00f2 un momento di appannamento fino al 1860, quando arriv\u00f2 Carl Eckert come direttore stabile. Egli diede una serie di quattro concerti per raccogliere degli abbonamenti, e da allora l'orchestra ha svolto una continua attivit\u00e0 fino ai nostri giorni.\nPer la sua notoriet\u00e0, l'orchestra ha sempre attratto grandi direttori, che si sono succeduti alla sua direzione.\nDal 1875 al 1882 sotto la guida di Hans Richter, che fu direttore principale, l'orchestra esegu\u00ec per la prima volta la seconda e terza sinfonia di Brahms.\nDal 1898 al 1901 l'orchestra fu guidata da Gustav Mahler, esibendosi per la prima volta all'estero con una serie di concerti a Parigi. Successivamente fu diretta da Felix Weingartner dal 1908 al 1927, Wilhelm Furtw\u00e4ngler dal 1927 al 1930 e da Clemens Krauss dal 1930 al 1933.\nDal 1933 l'orchestra non ebbe pi\u00f9 un direttore principale ma sul suo podio si alternarono molti celebri direttori ospiti; fra questi si possono annoverare alcuni dei pi\u00f9 grandi direttori d'orchestra del XX secolo, comprendenti Richard Strauss, Karl B\u00f6hm, Herbert von Karajan, Georg Solti, Erich Kleiber, Carlos Kleiber, Leonard Bernstein, Claudio Abbado, Riccardo Muti e Valerij Abisalovi\u010d Gergiev.\nDal 1\u00ba gennaio 1941, l'orchestra ha dato tutti gli anni un concerto, chiamato \"Concerto di Capodanno\" dedicato per lo pi\u00f9 alle musiche degli Strauss.\nSonorit\u00e0 e strumenti.\nLa sonorit\u00e0 caratteristica dei Wiener Philharmoniker deve essere attribuita in parte allo stile esecutivo degli strumentisti e in parte all'utilizzo di strumenti un po' particolari rispetto a quelli usati dalle altre principali orchestre:\nQuesti strumenti e le loro caratteristiche di timbro e colore, sono stati argomento di studio da parte del prof. Gregor Widholm dell'\"Istituto viennese per la cultura tonale dell'Accademia di musica ed arti sceniche\".\nAccuse di sessismo e razzismo.\nNonostante l'orchestra sia considerata fra le migliori del mondo, negli anni novanta venne attaccata da un gruppo di femministe per il fatto che fino al 1997 essa non aveva alcun membro di sesso femminile impiegato in pianta stabile (nonostante alcune donne suonassero in orchestra, non erano assunte in pianta stabile). Nel 1997 la prima a divenire membro effettivo fu l'arpista Anna Lelkes, dopo aver suonato nell'orchestra quale membro non effettivo per oltre venti anni. Quando and\u00f2 in pensione venne assunta al suo posto Charlotte Balzereit. In seguito l'orchestra ha assunto diverse donne come membri effettivi, anche per altri strumenti.\nAllo stesso modo nessuna donna aveva mai diretto i Wiener Philharmoniker, finch\u00e9 non sal\u00ec sul podio nel gennaio 2005 Simone Young, australiana.\nUlteriore motivo di controversia era il fatto che l'orchestra in passato non aveva mai accettato fra i suoi membri esecutori appartenenti ad altre etnie. Nel 2001 un violinista semi asiatico divenne membro effettivo.\nDirettori.\nI Wiener non hanno mai avuto direttori stabili. Ogni anno veniva scelto un direttore, detto \"direttore designato\", per l'intera stagione al Musikverein di Vienna. Alcuni di questi venivano riconfermati anche per diversi anni. Inoltre l'orchestra veniva diretta da altri maestri in occasione di incisioni discografiche e nelle esecuzioni al Festival di Salisburgo.\nCon l'allargarsi dell'attivit\u00e0 nel 1933, l'orchestra decise di avere soltanto direttori ospiti ingaggiati per ogni singolo concerto, sia a Vienna che in qualunque altro posto si esibisca.\nAlcune registrazioni.\nNella sua ultracentenaria storia, si pu\u00f2 dire che il repertorio della Filarmonica di Vienna abbia toccato praticamente ogni forma musicale: sinfonico, operistico, persino la colonna sonora cinematografica. Se infatti l'enorme fama dell'orchestra \u00e8 immediatamente collegata al celebre Concerto di Capodanno che dal 2001 arriva sempre in prima posizione in Austria nelle vendite degli album, alle sue esecuzioni mozartiane nel Festival di Salisburgo o, pi\u00f9 genericamente, al repertorio classico e romantico, non \u00e8 da sottovalutare come a partire dal 1988 la sua collaborazione al festival Wien Modern, ne abbia ampliato notevolmente il repertorio, facendole toccare autori e generi musicali contemporanei raramente frequentati anche da orchestre meno tradizionali.\nLa formazione operistica dei suoi maestri d'orchestra, caratteristica praticamente unica fra le grandi orchestre mondiali, ha permesso l'esecuzione (e spesso, la registrazione) di praticamente tutto il \"Grande Repertoire\" operistico. Se \u00e8 proprio necessario trovare delle lacune nel suo sterminato catalogo, si pu\u00f2 constatare come sia rara almeno negli ultimi decenni, la sua frequentazione di musica dei secoli XVI e XVII, cos\u00ec come della musica di autori russi e slavi, in generale.\nNel 1980 l'album \"Der Jahrhundert-Ball\" diretto da Willi Boskovsky per la Arcade arriva in quarta posizione in classifica in Germania e nel 2011 \"Faszination Klang\" per la Sony arriva in seconda posizione in Austria.\nFra le esecuzioni discografiche in grado di fare apprezzare appieno il particolare suono di questa orchestra, si possono citare la quinta sinfonia di Beethoven, nella registrazione del 1977 ad opera di Carlos Kleiber, cos\u00ec come la sinfonia Pastorale dello stesso autore, diretta da Karl B\u00f6hm negli anni '70. In entrambe queste registrazioni (ma si potrebbero fare decine di altri esempi) risulta evidente come il suono viennese sia tradizionalmente pi\u00f9 scuro e \"caldo\" di quello dei \"rivali\" berlinesi, generalmente pi\u00f9 brillante e particolareggiato. Un altro esempio di registrazione discografica di grande livello si ebbe nel 1982, quando fu eseguita la \"Turandot\" di Giacomo Puccini con la direzione di Karajan e cantanti di prim'ordine: Pl\u00e1cido Domingo, Katia Ricciarelli, Ruggero Raimondi e Barbara Hendricks nelle parti principali."}
{"id": "680350", "revid": "110157", "url": "https://it.wikipedia.org/wiki?curid=680350", "title": "Deutsche Grammophon", "text": "La Deutsche Grammophon \u00e8 un'etichetta discografica tedesca, specializzata nella produzione di dischi di musica classica, che fa parte del gruppo Universal.\nStoria.\nFondata ad Hannover nel 1898 da Emile Berliner, l'inventore del grammofono, e da suo fratello Joseph Berliner, la Deutsche Grammophon \u00e8 una delle etichette pi\u00f9 prestigiose nel panorama della musica classica, che raccoglie l'eredit\u00e0 della Berliner Gramophone, la pi\u00f9 antica casa discografica tedesca e una delle principali a livello europeo e mondiale, ma ormai non pi\u00f9 operativa.\nNel 1890 vi fu la fusione con la britannica Gramophone Company, unione che dur\u00f2 fino al 1916, nel pieno della Prima guerra mondiale. Per tutto questo periodo sui dischi della Deutsche Grammophone compariva il famoso logo con il cagnolino Nipper, marchio che apparteneva alla Gramophone Company. Tale marchio torn\u00f2 nuovamente ad essere presente dal 1924 fino a quando, nel 1949, la Deutsche Grammophon ne cedette i diritti alla Electrola, una etichetta discografica tedesca facente parte del gruppo EMI. In seguito venne creato il nuovo logo, ancora in uso, con l'inconfondibile etichetta gialla.\nNel 1941 la Deutsche Grammophon venne acquistata dalla societ\u00e0 di ingegneria elettrica e meccanica tedesca Siemens &amp; Halske.\nNel 1947 venne fondata una nuova etichetta discografica, la Archiv Produktion, destinata alla pubblicazione di dischi di musica antica e barocca (in particolare \nBach e H\u00e4ndel) eseguita su strumenti d'epoca.\nNel 1962 la Siemens form\u00f2 una joint venture con l'olandese Philips Records, dando vita alla DGG/PPI Record Group, gruppo che successivamente, in seguito anche all'acquisizione della divisione discografica europea della Decca, nel 1971 diventer\u00e0 PolyGram. Nel 1999 il gruppo PolyGram viene ceduto alla Universal Music Group.\nArtisti.\nTra le prime incisioni troviamo quella che Enrico Caruso fece a Milano nel 1902.\nStoriche sono anche la prima registrazione completa di un'opera orchestrale, la Quinta sinfonia di Beethoven con i Berliner Philharmoniker diretti da Arthur Nikisch, realizzata nel 1913 su dischi 78 giri a doppio lato.\nNon meno storici i sessant'anni di attivit\u00e0 del pianista Wilhelm Kempff presso l'etichetta tedesca, che portarono a memorabili registrazioni di Beethoven (integrale delle Sonate per pianoforte, due integrali delle Sonate per violino e pianoforte, due integrali dei Concerti), Schubert (integrale delle Sonate per pianoforte), Schumann, Brahms e Mozart.\nL'etichetta ha in catalogo registrazioni della maggior parte dei pi\u00f9 noti direttori d'orchestra dell'ultimo secolo, come Claudio Abbado, Herbert von Karajan, Carlos Kleiber, Karl B\u00f6hm, Leonard Bernstein e Giuseppe Sinopoli.\nHanno inciso per Deutsche Grammophon alcuni tra i maggiori pianisti del XX secolo, come Dino Ciani, Maurizio Pollini, Vladimir Horowitz, Arturo Benedetti Michelangeli e \u0116mil' Gilel's. Tra gli altri artisti storici della Deutsche Grammophon, i pianisti Martha Argerich, Ivo Pogorelich, Krystian Zimerman, il violinista Salvatore Accardo, il violoncellista Mischa Maisky, gli organisti Simon Preston e Olivier Latry ed il compositore Max Richter.\nTra le giovani proposte in catalogo troviamo la violinista Nicola Benedetti e il direttore d'orchestra Gustavo Dudamel."}
{"id": "680351", "revid": "52121", "url": "https://it.wikipedia.org/wiki?curid=680351", "title": "Wiener Philarmoniker", "text": ""}
{"id": "680352", "revid": "52121", "url": "https://it.wikipedia.org/wiki?curid=680352", "title": "Berliner Philarmoniker", "text": ""}
{"id": "680360", "revid": "767487", "url": "https://it.wikipedia.org/wiki?curid=680360", "title": "Esclavas del crimen", "text": "Esclavas del Crimen \u00e8 un film del 1986 diretto da Jes\u00fas Franco sotto lo pseudonimo di James Lee Johnson.\nPer il soggetto Franco attinse liberamente all'opera di Sax Rohmer, mischiando le sue due creazioni pi\u00f9 famose. La protagonista \u00e8 infatti la figlia del defunto dottor Fu Manchu, ma la sua organizzazione criminale tutta al femminile, volta alla conquista del mondo, ne fa al tempo stesso una nuova Sumuru."}
{"id": "680366", "revid": "125947255", "url": "https://it.wikipedia.org/wiki?curid=680366", "title": "Leopoldo I d'Asburgo", "text": "Era il secondo figlio dell'Imperatore Ferdinando III d'Asburgo e della sua prima moglie, Maria Anna di Spagna. Suoi nonni materni furono Filippo III di Spagna e Margherita d'Austria; Leopoldo era fratello minore di Ferdinando IV e di Maria Anna D'Asburgo.\nBiografia.\nI primi anni.\nDestinato alla vita ecclesiastica, vista la sua posizione di fratello minore dell'erede al trono, Leopoldo ricevette una buona educazione, ma le sue prospettive di carriera cambiarono radicalmente alla morte del fratello maggiore Ferdinando IV, Re dei Romani, deceduto il 9 luglio 1654 a causa di morbillo, morte che rese Leopoldo erede del padre.\nLeopoldo era basso ed era stato, da bambino, di salute malferma, ma, da adolescente, si era irrobustito; aveva inoltre ereditato il caratteristico \"Labbro sporgente degli Asburgo\", che tendeva ad afflosciarsi verso il basso. Di carattere era freddo, riflessivo e flemmatico. Conosceva bene il tedesco, il latino, l'italiano e lo spagnolo. Non amava il francese, al punto che anche a Luigi XIV scriveva in italiano, lingua in cui si esprimeva volentieri, tanto che l'italiano \"da allora prese a venir utilizzato come lingua comune alla corte viennese\".\nNel 1655 venne eletto re d'Ungheria e nel 1656 divenne re di Boemia, 1657 re di Croazia e nel luglio 1658, a pi\u00f9 di un anno di distanza dalla morte del fratello, venne eletto imperatore a Francoforte, malgrado gli intrighi del cardinale Giulio Mazzarino, che intendeva porre sul trono imperiale l'elettore Ferdinando Maria di Baviera o qualche altro principe che avesse potuto precludere il trono agli Asburgo.\nMazzarino, ad ogni modo, ottenne dal nuovo monarca la promessa che l'Impero non avrebbe sostenuto la Spagna, in guerra con la Francia, la quale aveva gi\u00e0 preso le proprie contromisure, realizzando una confederazione di principi tedeschi, detta Confederazione del Reno (da non confondere con l'omonima Confederazione del Reno di epoca napoleonica), che avrebbe assicurato alla Francia una certa influenza negli affari di stato del Sacro Romano Impero. Il lungo regno di Leopoldo copr\u00ec uno dei periodi pi\u00f9 ricchi di avvenimenti della storia europea; per tutti i suoi 47 anni di reggenza fu costantemente in guerra con Luigi XIV di Francia, il quale era per carattere una persona dominante che riusc\u00ec il pi\u00f9 delle volte a surclassare la figura di Leopoldo . L'Imperatore stesso non era un tipico uomo d'armi, e non guid\u00f2 mai personalmente le proprie truppe (anche se viene ritratto in molti quadri alla testa del proprio esercito); trascorse gran parte della propria vita pubblica nel tentativo di riappacificare i vari stati. Il primo fu la Svezia, il cui re Carlo X si era alleato con il principe di Transilvania, Giorgio II R\u00e1k\u00f3czi, un vassallo ribelle della corona ungherese.\nLa Prima Guerra contro l'Impero Ottomano.\nQuesta guerra, retaggio dei predecessori, venne combattuta da Leopoldo al fianco del Regno di Polonia sino alla firma della Pace di Oliva nel 1660. \nNon molto tempo dopo la firma del trattato, per\u00f2, l'Impero Ottomano tent\u00f2 di interferire negli affari di governo della Transilvania, un distretto ungherese non retto dagli Asburgo attraverso vassallaggio del principe locale, e questo intervento port\u00f2 alla guerra austro-turca del 1663. A causa della conclamata inferiorit\u00e0 numerica delle proprie truppe rispetto all'agguerrito esercito turco guidato dal gran visir Faz\u0131l Ahmed K\u00f6pr\u00fcl\u00fc l'imperatore Leopoldo I, nell'inverno 1663, chiese aiuto ai principi tedeschi con una convocazione personale della Dieta di Ratisbona e poi all'intera Europa.\nLa perdita della fortezza di Nov\u00e9 Z\u00e1mky ed i susseguenti saccheggi fino al territorio moravo da parte dei turchi portarono ad un generale sostegno europeo all'imperatore. Bavaresi, brandeburghesi e sassoni offrirono un esercito e persino il tradizionale rivale europeo Luigi XIV, nella sua qualit\u00e0 di protettore dei confini del Reno, invi\u00f2 un corpo forte di 5.000 effettivi. Nell'agosto del 1664 il generale imperiale, Raimondo Montecuccoli, ottenne una rimarchevole vittoria nella battaglia di San Gottardo. Con la pace di Eisenburg l'Imperatore firm\u00f2 la fine del conflitto con il sultano ottomano Mehmet IV, con una clausola di non belligeranza per i 20 anni a venire, garantendo ad ogni modo a quest'ultimo favorevoli condizioni, la qual cosa fu molto sgradita all'alta nobilt\u00e0 ungherese ed a quella croata, che percepirono questo comportamento dell'imperatore come un tradimento ed iniziarono contro di lui un movimento cospiratorio. Leopoldo reag\u00ec con estrema durezza, mandando a morte il principale esponente della sollevazione il magnate Ferenc II N\u00e1dasdy.\nLe guerre contro la Francia.\nDopo diversi anni di pace, la guerra scoppi\u00f2 nuovamente tra Francia ed Impero. La politica aggressiva perseguita da Luigi XIV verso le Province Unite aveva attirato l'attenzione di tutta l'Europa, conoscendo le mire espansionistiche del Re di Francia. Sebbene Luigi XIV avesse stretto un'alleanza con molti principi tedeschi ed avesse incoraggiato i turchi nei loro attacchi contro l'Austria, in un primo tempo l'Imperatore non prese posizioni sulla questione. Egli aveva un'amicizia personale con Luigi, con il quale era peraltro imparentato strettamente e col quale aveva anche discusso la partizione delle terre della monarchia spagnola; nel tentativo di scongiurare il conflitto, nel 1671 i due monarchi firmarono un trattato di neutralit\u00e0.\nNel 1672, ad ogni modo, Leopoldo I venne forzato ad entrare in guerra. Egli si pose in difesa dell'Olanda nell'ambito della Guerra Franco-Olandese; successivamente, quando la lega di difesa collass\u00f2 per la defezione dell'Elettore di Brandeburgo, venne costituita una pi\u00f9 duratura Quadruplice Alleanza, formata con gli stessi propositi della precedente, includendo al fianco dell'Imperatore, il Re di Spagna e molti principi tedeschi, il che fece riprendere le ostilit\u00e0. A quel tempo, 25 anni dopo la Pace di Vestfalia, l'Impero era virtualmente una confederazione di stati in mano a diversi principi, e risultava quindi molto difficile per il suo capo, l'Imperatore, condurre una qualsiasi guerra con vigore e successo, dal momento che molti di questi principi erano alleati coi nemici o altri semplicemente non intendevano supportare l'Impero. Questa fase, che perdur\u00f2 sino al 1678, fu totalmente sfavorevole agli imperiali e le condizioni della Pace di Nimega furono prevalentemente a favore della Francia.\nAd ogni modo, immediatamente dopo la firma della pace, Luigi XIV riprese le proprie aggressioni sulla frontiera tedesca, attraverso le Camera di riunione. Impegnato in seri conflitti in Turchia, l'Imperatore non era in grado di muovere in breve tempo le proprie truppe da un capo all'altro dell'Europa, e prefer\u00ec perci\u00f2 aderire alla Grande Alleanza che si costitu\u00ec contro la Francia nel 1682 e che venne approvata a Ratisbona due anni pi\u00f9 tardi. Nel 1686 l'Imperatore ed altri principi imperiali diedero vita alla Lega di Augusta, con l'intento di far rispettare i termini delle paci di Vestfalia e Nimega. L'interesse di tutta l'Europa era per\u00f2 focalizzato in quel momento su quanto stava accadendo in Inghilterra, e le tensioni continuarono sino al 1688, quando Guglielmo III d'Orange ottenne con una rivoluzione la corona d'Inghilterra e Luigi XIV invase la Germania. Nel maggio del 1689 venne fondata la Grande Alleanza, che includeva l'Imperatore, i re d'Inghilterra, Spagna e Danimarca, l'Elettore di Brandeburgo e altri principi, soprattutto dell'Europa dell'Ovest, in funzione anti-francese. Questa campagna fu in generale favorevole agli alleati e nel settembre del 1697 Inghilterra, Spagna e Province Unite imposero alla Francia la Pace di Rijswijk.\nIn un primo momento Leopoldo si rifiut\u00f2 di aderire a questo trattato, dal momento che riteneva che i propri alleati avessero in parte danneggiato i suoi interessi, ma il mese successivo si acconsent\u00ec che numerosi territori di confine passassero dalla Francia alla Germania. La pace con la Francia dur\u00f2 per circa due anni, sin quando l'Europa non venne coinvolta nella Guerra di successione spagnola. Il Re di Spagna, Carlo II, era un Asburgo discendente ed imparentato per matrimonio con la linea austriaca della famiglia, e un simile legame lo faceva imparentare con la casata reale di Francia. Egli era senza eredi e gi\u00e0 in vita molti stati europei avevano tentato di realizzare una pacifica divisione dei suoi domini.\nLeopoldo si era per\u00f2 rifiutato di consentire una qualsiasi partizione del regno e quando, nel novembre del 1700, Carlo mor\u00ec lasciando la corona a Filippo di Borbone, nipote di Luigi XIV, tutte le speranze di pace tra Francia ed impero vennero vanificate. Sotto la guida di Guglielmo III si costitu\u00ec una potente lega con l'intento di rinnovare gli obbiettivi della Grande Alleanza in funzione anti-francese; l'Imperatore era un membro fondamentale di questa lega, e nel 1703 egli decise di trasferire i propri diritti sulla corona spagnola al proprio secondo figlio, l'Arciduca Carlo. La prima parte di questa nuova guerra non fu favorevole agli imperiali, ma la sconfitta definitiva venne scongiurata dalla vittoria della Battaglia di Blenheim, combattuta prima che Leopoldo morisse il 5 maggio 1705.\nProblemi interni.\nNel governo delle proprie terre, Leopoldo trov\u00f2 molte difficolt\u00e0 in Ungheria, che in parte furono causate dalla sua volont\u00e0 di combattere il protestantesimo. Nel 1671 venne repressa una rivolta popolare e per molti anni l'Ungheria venne trattata con estrema severit\u00e0 dal governo di Vienna. Nel 1681, dopo un'altra rivolta, vennero abolite molte tasse e venne adottata una politica meno repressiva, ma questo non imped\u00ec agli ungheresi di rivoltarsi nuovamente. Appoggiando la causa dei ribelli, il sultano Mehmet IV, allo scadere dei termini previsti dal trattato di pace di Eisenburg, dichiar\u00f2 una nuova guerra contro l'impero asburgico. Egli invi\u00f2 un enorme esercito contro l'Austria nel 1683, agli ordini del Gran Vizir Kara Mustafa, con l'obiettivo di occupare Vienna. Nella sua rapida avanzata l'esercito turco raggiunse le mura della capitale imperiale, che venne assediata da luglio a settembre, mentre Leopoldo, abbandonatala, si era rifugiato a Passavia. Comprendendo, seppur in ritardo, la gravit\u00e0 della questione, molti principi tedeschi, tra cui gli elettori di Sassonia, risolsero di rinsanguare con dei loro contingenti l'esercito imperiale, guidato dal cognato dell'Imperatore, il Duca Carlo V di Lorena.\nSuccessi contro i turchi e in Ungheria.\nIl 12 settembre 1683 le armate imperiali, guidate dal re di Polonia Giovanni Sobieski, riuscirono a sbaragliare quelle del sultano e nella battaglia di Vienna la capitale fu salvata.\nLe forze imperiali divennero rapidamente vincitrici sul campo (sul quale ebbe il battesimo del fuoco il principe Eugenio di Savoia), proseguendo di vittoria in vittoria, tra cui quelle di Moh\u00e1cs nel 1687, di Slankamen nel 1691 e di Zenta nel 1697. Nel gennaio del 1699 il sultano Mustafa II firm\u00f2 la pace di Karlowitz con la quale riconobbe la sovranit\u00e0 degli Asburgo sull'Ungheria. Prima della conclusione della guerra, ad ogni modo, Leopoldo aveva preso misure per rafforzare le proprie armate. Nel 1687, il Parlamento ungherese, a Bratislava (a quel tempo chiamata Presburgo) cambi\u00f2 la costituzione, ammettendo il diritto di successione per gli Asburgo ed in particolare per il figlio maggiore dell'Imperatore, l'Arciduca Giuseppe che venne incoronato re ereditario d'Ungheria.\nIl Sacro Romano Impero.\nDurante il regno di Leopoldo I vennero apportate importanti modifiche alla costituzione dell'Impero. Nel 1663, la dieta imperiale giunse alla parte finale della propria esistenza, e venne costituita in un corpo parlamentare permanente a Ratisbona. Nel 1692, il Duca di Hannover venne elevato al rango di Elettore, divenendo il nono membro del collegio elettorale dell'Imperatore. Nel 1700, Leopoldo I, grato per l'assistenza recata nella guerra contro la Francia, garant\u00ec il titolo di re di Prussia all'Elettore di Brandeburgo. Il risultato di questi cambiamenti fu pi\u00f9 che altro quello di indebolire il potere dell'Imperatore sul Sacro Romano Impero, incrementandone invece il ruolo di reggente in Austria, Ungheria e Boemia. Leopoldo fu il primo a realizzare questo stato delle cose ed a prendere efficaci contromisure per tentare di mantenere il potere, premiando giustamente i meritevoli.\nRiforme, arte, cultura.\nLeopoldo si schier\u00f2 a favore dell'industria e dell'educazione, e durante i suoi ultimi anni, egli mostr\u00f2 una notevole abilit\u00e0 politica in questi campi. Pur considerandosi un monarca assoluto, egli si dimostr\u00f2 tenace verso i propri diritti. Influenzato fortemente dai Gesuiti, fu uno strenuo sostenitore della controriforma. Personalmente non aveva una particolare inclinazione per la vita militare, preferendo a questa gli esercizi all'aria aperta, come la caccia o l'equitazione; aveva anche gran gusto per l'arte e per la musica: compose infatti molti \"Oratori\" e \"Suites\" di danza.\nNel 1660 compose l'oratorio \"Il sacrifizio d'Abramo\" che ebbe la prima assoluta il 26 marzo a Hofburg, nel 1664 l'opera \"La simpatia nell'odio, ovvero Le Amazoni amanti\" in Vienna, il 29 marzo 1668 \"Il lutto dell'universo\" con il libretto di Francesco Sbarra a Wiener Neustadt ed il 12 aprile 1675 \"L'ingratitudine rimproverata\" con il libretto di Nicol\u00f2 Minato a Vienna. Chiam\u00f2 a lavorare a Vienna vari artisti, fra cui il pittore Guido Cagnacci e lo scrittore, docente e gesuita Nicola Avancini.\nNel 1669, inoltre, istituisce l'Universit\u00e0 di Zagabria, la pi\u00f9 antica universit\u00e0 della Croazia.\nMatrimoni e figli.\nNel 1666 Leopoldo I spos\u00f2 sua nipote (e cugina, in quanto figlia di sua sorella e di suo zio) Margherita Teresa d'Asburgo (1651-1673), figlia del re Filippo IV di Spagna. Margherita Teresa \u00e8 la bionda principessa raffigurata da Diego Vel\u00e1zquez nel suo capolavoro, \"Las Meninas\". La meravigliosa serie di ritratti di Vel\u00e1zquez dell'amata principessa nei vari stati della sua fanciullezza vennero inviati dalla corte di Madrid a Leopoldo, il quale seguiva da Vienna, passo dopo passo, la crescita della fidanzata. Questa stupenda ragazza divenne sua moglie all'et\u00e0 di 15 anni. Diede alla casata d'Asburgo quattro eredi per poi morire alla sola et\u00e0 di 22 anni, \nFigli della coppia furono:\nLeopoldo I si rispos\u00f2 con l'arciduchessa Claudia Felicita d'Austria, erede del Tirolo. Anch'ella mor\u00ec all'et\u00e0 di 22 anni il 2 settembre 1676. \u00c8 oggi sepolta nella cripta della chiesa dei Domenicani di Vienna. Morirono in tenera et\u00e0 anche le due figlie della coppia:\nTerza moglie di Leopoldo fu Eleonora-Maddalena del Palatinato-Neuburg, principessa del Palatinato, da cui ebbe i seguenti figli:"}
{"id": "680380", "revid": "287204", "url": "https://it.wikipedia.org/wiki?curid=680380", "title": "S\u00e9bastien Roch (romanzo)", "text": "S\u00e9bastien Roch, pubblicato in Italia anche con il titolo Sebastiano Roch, \u00e8 un romanzo dello scrittore francese Octave Mirbeau, pubblicato nel 1890.\nTrama.\nLibertario individualista e rivoltoso, Mirbeau viola un tab\u00f9 durato per oltre un secolo: lo stupro degli adolescenti da parte dei preti. Sedotto e stuprato dal gesuita Padre de Kern, colpevole di un \"assassinio di un'anima di bambino\", il giovane S\u00e9bastien Roch \u00e8 denunciato dallo stupratore, che accusa per non essere accusato, e espulso vergognosamente dal collegio. Traumatizzato e sformato definitivamente, porta \"l'impronta\" della sua \"educastrazione\" nel collegio dei Gesuiti di Vannes, dove Mirbeau ha passato quattro anni d'\"inferno\". Oramai S\u00e9bastien vive quasi come un morto, e la sua morte assurda, durante la guerra di 1870, \u00e8 la conclusione logica del suo martirio: l'esercito finisce il lavoro di destruzione cominciato dalla Chiesa cattolica.\nTraduzioni.\nCi sono due traduzioni italiane: quella d'E. Rossi (\"Sebastiano Roch\", Sandron, 1910) e quella, ottima, di Ida Porfido (\"S\u00e9bastien Roch\", Marsilio, 2005)."}
{"id": "680381", "revid": "226458", "url": "https://it.wikipedia.org/wiki?curid=680381", "title": "Riviera dei Limoni", "text": "Con il termine Riviera dei Limoni ci si pu\u00f2 riferire a:\nTutte le riviere sono interessate dalla coltivazione pi\u00f9 o meno intensiva del limone. L'agrume ne caratterizza gli scorci, la gastronomia e l'economia."}
{"id": "680382", "revid": "11959", "url": "https://it.wikipedia.org/wiki?curid=680382", "title": "Kerbala", "text": ""}
{"id": "680383", "revid": "599013", "url": "https://it.wikipedia.org/wiki?curid=680383", "title": "Vero", "text": ""}
{"id": "680384", "revid": "2166030", "url": "https://it.wikipedia.org/wiki?curid=680384", "title": "Elisabetta di Bosnia", "text": "Biografia.\nFu la seconda consorte del re Luigi I d'Ungheria e di Polonia.\nFiglia di Stefano II di Bosnia e di Sirmia capofamiglia della casata dei Kotromani\u0107 e pretendente al trono di Serbia, mentre sua madre era Elisabetta di Kujavia, bisnipote di Ladislao I di Polonia.\nElisabetta di Polonia madre del sovrano d'Ungheria aveva saputo che Stefano II aveva una figlia minore di nome Elisabetta (\"Jelisaveta\"), insistendo con il sovrano per averla con s\u00e9 alla Corte ungherese. Dopo diversi tentennamenti Stefano II accett\u00f2 di inviare sua figlia e dopo tre anni di soggiorno a corte ella si innamor\u00f2 di Luigi I d'Ungheria.\nSubito la regina madre organizz\u00f2 le nozze invitando a corte Stefano II. La precedente regina di Polonia, una principessa polacca, era morta senza lasciare eredi. Ma il sovrano bosniaco era troppo malato per poter viaggiare e raggiungere sua figlia per le nozze. Il 20 giugno 1353 Elisabetta si spos\u00f2 con Luigi I di Polonia ottenendo un considerevole vantaggio diplomatico per suo padre.\nTuttavia emerse successivamente che i due sposi avevano una parentela di quarto grado proveniente da un comune antenato, un Duca di Cuiavia, cos\u00ec che la Chiesa cattolica si oppose al matrimonio ed alcuni ecclesiastici arrivarono persino a minacciare una scomunica. Tuttavia lo stesso Papa Innocenzo IV invi\u00f2 al vescovo di Zagabria una dispensa per i due sposi.\nElisabetta ebbe tre figli, uno dei quali mor\u00ec subito dopo la nascita, gli altri due furono:\nLa figlia maggiore, Maria, fu designata a diventare l'erede al trono di Polonia e d'Ungheria. Suo padre Luigi combin\u00f2 un matrimonio sia per Maria che per Edvige. Maria venne data in moglie a Sigismondo del Lussemburgo, erede della casata polacca dei Kujavi e membro della casata reale boema.\nEdvige era stata promessa a Guglielmo d'Asburgo ma quando Sigismondo venne cacciato dalla Polonia nel 1381 divenne la nuova sovrana polacca con il titolo di Edvige di Polonia e si un\u00ec in matrimonio con Jogalia di Lituania secondo quanto stabilito dall'Unione di Krewo del 14 agosto 1385.\nMaria nel frattempo divenne sovrana d'Ungheria nel 1382 dopo la morte del padre. Su richiesta della stessa Maria, sua madre Elisabetta divenne reggente del regno dal 1382. I polacchi non apprezzarono che fosse Elisabetta la reggente del loro trono e presto si ribellarono.\nIn Ungheria Elisabetta trov\u00f2 sostegno nel conte Palatino di Mikl\u00f3s Garai, Nicola I Gorjanski Stariji.\nAd Elisabetta si opposero Sigismondo del Lussemburgo, il suo potente fratello Venceslao IV di Boemia ed altri nobili ungheresi.\nAlcuni nobili ungheresi riuscirono a sostenere l'elezione al trono d'Ungheria di Carlo di Durazzo re di Napoli nel 1385, che venne per\u00f2 fatto assassinare nel 1386 dal Elisabetta e i suoi sostenitori. L'erede al trono di Carlo era il suo figlio ancora infante Ladislao di Napoli che trascorse tutta la vita nel vano tentativo di reclamare la sua reggenza al trono d'Ungheria.\nI magnati polacchi, che erano sempre stati contrari all'unione del trono di Polonia con quello d'Ungheria, scelsero come loro sovrana Edvige di Polonia nel 1384. Due anni dopo Edvige fu costretta ad abbandonare l'Ungheria per regnare in Polonia.\nElisabetta di Bosnia e sua figlia Maria vennero catturate entrambi nel 1386 dai potenti fratelli Horvath, probabilmente per opera di Sigismondo del Lussemburgo. Nel primo anniversario della morte di Carlo II, Elisabetta di Bosnia venne strangolata davanti agli occhi di sua figlia Maria che accus\u00f2 suo marito Sigismondo di aver pianificato il rapimento e l'esecuzione di sua madre.\nMaria successivamente venne liberata dalla prigionia dalle truppe di suo zio Trvtko I di Bosnia (cugino e fratello adottivo di sua madre Elisabetta) e dalla nobile casata croata dei Frangipane.\nEntrambe le figlie di Elisabetta di Bosnia non riuscirono ad avere eredi, per cui la casata dei Kotroman si estinse con la morte di Edvige nel 1399."}
{"id": "680391", "revid": "57342", "url": "https://it.wikipedia.org/wiki?curid=680391", "title": "Calvin Richard Klein", "text": ""}
{"id": "680397", "revid": "486946", "url": "https://it.wikipedia.org/wiki?curid=680397", "title": "Sonno REM", "text": ""}
{"id": "680401", "revid": "834", "url": "https://it.wikipedia.org/wiki?curid=680401", "title": "Roentgen equivalent man", "text": ""}
{"id": "680408", "revid": "392652", "url": "https://it.wikipedia.org/wiki?curid=680408", "title": "Comunit\u00e0 di interesse", "text": "Una comunit\u00e0 di interesse \u00e8 una comunit\u00e0 di persone che condividono un comune interesse o passione, come nel caso di tifosi di una squadra o gli appassionati di un complesso o un genere musicale. I membri di questi gruppi hanno intensi scambi di idee ed opinioni sull'argomento che li lega, ignorando spesso altri aspetti della loro personalit\u00e0 o dei loro interessi. La partecipazione ad una comunit\u00e0 di interesse pu\u00f2 essere impegnativo, divertente e creare forti legami tanto che i membri della comunit\u00e0 si incontrano spesso (sia dal vivo che virtualmente su web) e per lunghi periodi."}
{"id": "680412", "revid": "838137", "url": "https://it.wikipedia.org/wiki?curid=680412", "title": "Comunit\u00e0 di posizione", "text": "Una comunit\u00e0 di posizione si distingue da una comunit\u00e0 di pratica in quanto tende ad essere pi\u00f9 focalizzata su condizioni personali, eventualmente transitorie. Esempi di comunit\u00e0 di posizione sono quelle che aggregano persone in particolari fasi della vita quali adolescenti, studenti universitari, sposati, genitori etc."}
{"id": "680422", "revid": "1543377", "url": "https://it.wikipedia.org/wiki?curid=680422", "title": "Comunit\u00e0 di intenti", "text": "Una comunit\u00e0 di intenti \u00e8 una comunit\u00e0 di persone che partecipano allo stesso processo o stanno perseguendo un obiettivo simile. Queste comunit\u00e0 sono quindi funzionali a facilitare il raggiungimento reciproco del fine comune. Esempi tipo sono la comunit\u00e0 di wikipedia.org i cui membri partecipano al miglioramento delle voci o i forum che discutono pregi e difetti di qualche prodotto prima dell'acquisto o modalit\u00e0 di utilizzo e soluzione di problemi.\nI membri di queste comunit\u00e0 si aiutano reciprocamente condividendo esperienze, suggerendo strategie e scambiandosi informazioni sul processo in atto."}
{"id": "680426", "revid": "5448159", "url": "https://it.wikipedia.org/wiki?curid=680426", "title": "Comunit\u00e0 di proposito", "text": ""}
{"id": "680445", "revid": "1305772", "url": "https://it.wikipedia.org/wiki?curid=680445", "title": "Terence Blanchard", "text": "Biografia.\nFiglio unico di un cameriere d'albergo di New Orleans che si esibiva durante le feste con un suo gruppo vocale di dilettanti, quando frequentava la scuola elementare ricevette in regalo un pianoforte e cominci\u00f2 a studiare musica. Verso i quattordici anni decise di dedicarsi invece alla tromba dopo essere stato influenzato dall'ascolto di \"Study in Brown\" di Clifford Brown e Max Roach e \"Four &amp; More\" di Miles Davis.\nIl primo lavoro da professionista nel mondo del jazz fu con la Big band di Lionel Hampton, con cui rimase dal 1980 al 1982. Successivamente, assieme a Donald Harrison, entr\u00f2 nei Messengers di Art Blakey al posto dei fratelli Marsalis che avevano appena lasciato il gruppo. Considerato uno dei migliori trombettisti jazz degli anni ottanta, collabor\u00f2 in seguito con alcuni dei maggiori esponenti del genere, quali J. J. Johnson, Chick Corea e Toots Thielemans.\nNegli anni novanta spost\u00f2 il suo interesse verso il cinema, divenendo l'autore delle colonne sonore di molti film del regista afroamericano Spike Lee. Dopo aver inciso per la Columbia Records diversi album tra cui un tributo a Billie Holiday e uno dedicato alle musiche da film, nel 2003 \u00e8 passato alla Blue Note con cui ha realizzato \"Bounce\", \"Flow\" e \"A Tale of God's Will\", quest'ultimo dedicato alle vittime dell'Uragano Katrina.\nNel 2005 ha collaborato anche all', con la quale ha ri-arrangiato i suoi brani pi\u00f9 famosi in chiave acustica e jazz.\nDopo la terribile devastazione causata dall'uragano Katrina che ha duramente colpito New Orleans nell'agosto del 2005, Blanchard si \u00e8 fatto promotore di diverse iniziative per rilanciare la sua citt\u00e0 natale. In particolare ha promosso il progetto \"Commitment to New Orleans\" teso a riportare il campus universitario di matrice Jazzistica della \"Loyola University\" da Los Angeles a New Orleans. In proposito ha dichiarato: \"\u00absono cresciuto in questa citt\u00e0 studiando Jazz alla \"Loyola University\" con altri giovani musicisti jazz come Wynton e Branford Marsalis e so che l'istituto ha avuto un grande impatto nel jazz e nella nostra comunit\u00e0. Dobbiamo fare di tutto affinch\u00e9 New Orleans rifiorisca ancora una volta\u00bb\".\nNel novembre 2010 \u00e8 stato nuovamente in Italia, dove ha suonato per il Bologna Jazz Festival a Modena, a Bologna e a Ferrara.\nVive con la moglie e quattro figli presso il \"Garden District\" di New Orleans."}
{"id": "680454", "revid": "484532", "url": "https://it.wikipedia.org/wiki?curid=680454", "title": "Piergiorgio Branzi", "text": "Biografia.\nCresciuto a Firenze, comincia a fotografare negli anni cinquanta. Formatosi nella tradizione figurativa toscana, si identifica nel \u201crealismo-formalista\u201d.\nNel 1955 intraprende un lungo viaggio in motocicletta, attraverso l'Abruzzo e il Molise, la Puglia e la Lucania, la Calabria e Napoli, ma anche verso le zone depresse del Veneto. L'anno successivo attraversa la Spagna.\nCollabora all'esperienza editoriale de \"Il Mondo\" di Mario Pannunzio, registrando con le sue immagini la nascita convulsa della societ\u00e0 di massa, il formalismo nei comportamenti della nuova borghesia, il graduale processo di omologazione consumistica.\nVerso la fine degli anni cinquanta, dopo aver abbandonato gli studi di giurisprudenza, rallenta l'attivit\u00e0 fotografica cercando uno sbocco nel giornalismo scritto. All'inizio degli anni sessanta \u00e8 assunto dalla RAI. Nel 1962 il direttore del Telegiornale, Enzo Biagi, lo invia a Mosca, quale corrispondente televisivo occidentale nella capitale sovietica.\nNel 1966 lascia Mosca per assumere l'incarico di corrispondente da Parigi. Dopo il maggio 1968, rientra a Roma come conduttore e inviato speciale del Telegiornale. Realizza inchieste e documentari in Europa, Asia, Africa.\n\u00c8 stato direttore della sede RAI di Firenze negli anni 70-80.\nDopo l'esperienza moscovita lascia la fotografia sperimentando la pittura e l'incisione. Riprende a fotografare a met\u00e0 degli anni novanta per una rivisitazione dei luoghi pasoliniani.\nDal 2007 sperimenta le possibilit\u00e0 della tecnica digitale. Numerose mostre personali delle sue immagini sono state ospitate in Gallerie private, Musei, Istituzioni pubbliche."}
{"id": "680459", "revid": "289247", "url": "https://it.wikipedia.org/wiki?curid=680459", "title": "Manchester Utd", "text": ""}
{"id": "680460", "revid": "1684799", "url": "https://it.wikipedia.org/wiki?curid=680460", "title": "Ciao (disambigua)", "text": "Nella lingua italiana, ciao \u00e8 un saluto amichevole e informale; \u00e8 usato anche con altri significati tra i quali:"}
{"id": "680461", "revid": "1543377", "url": "https://it.wikipedia.org/wiki?curid=680461", "title": "Franco Denoth", "text": "Biografia.\nLaureatosi in fisica nel 1958, entr\u00f2 a lavorare a Pisa nel CNR, prima come ricercatore e quindi come dirigente di ricerca: dal 1979 al 1994 fu direttore dell'Istituto di Elaborazione della Informazione (IEI) del CNR; dal 1994 al 1999 presiedette il Comitato Nazionale per Informatica e Tecnologia, e dal 1999 assunse la direzione dell'Istituto per le Applicazioni Telematiche (IAT) del CNR, restandone alla guida anche con la sua successiva trasformazione in Istituto di Informatica e Telematica (IIT).\nIn tale funzione, fu pertanto a capo dell'ente preposto alla registrazione di nomi a dominio nel dominio .it, inizialmente chiamato \"Registration Authority\" e oggi \"Registro del ccTLD \".it\"\". Sotto la sua guida, il Registro partecip\u00f2 anche alla gara per l'assegnazione della registrazione dei nomi nel dominio .eu, risultando parte del consorzio vincitore EURid. \n\u00c8 ricordato anche per l'ideazione del pacemaker autosincronizzante."}
{"id": "680463", "revid": "125625384", "url": "https://it.wikipedia.org/wiki?curid=680463", "title": "Paolo Malatesta", "text": "Biografia.\nSi pu\u00f2 collocare la sua nascita intorno al 1246. La famiglia di Paolo diede origine ai Malatesta signori di Rimini. Aveva tre fratelli: Giovanni (detto Gianciotto), Malatestino e Maddalena. Era detto \"il Bello\" per la sua prestanza fisica, in contrapposizione alla scarsa avvenenza di Gianciotto.\nPaolo spos\u00f2 nel 1270 Orabile Beatrice (1255-1303 circa), l'ultima erede dei conti di Ghiaggiolo, un feudo situato nell'Appennino forlivese, rimasto senza eredi maschi. La contea comprendeva anche Cusercoli, Valdoppio, e Particeto. Il casato dei Ghiaggiolo era alleato con i Montefeltro (entrambi ghibellini), ma antagonisti dei guelfi Malatesta: le nozze esprimevano un successo diplomatico di Malatesta da Verucchio che ambiva al possesso di quei territori.\nDalla loro unione nacquero due figli: Uberto II, che port\u00f2 il titolo comitale, e Margherita, futura sposa di Aghinolfo Guidi di Romena. Paolo fu cos\u00ec il progenitore della linea dei Malatesta di Ghiaggiolo estintasi nel 1757 con Lamberto.\nL'unione non fu tuttavia felice, poich\u00e9 i sentimenti del giovane erano concentrati sulla cognata Francesca da Polenta, moglie del fratello Giovanni, che suscit\u00f2 in lui vivo interesse fin dal loro primo incontro avvenuto quando lei credette di dover sposare Paolo e non Gianciotto. Al matrimonio per procura, celebrato a Ravenna, infatti, Paolo rappresentava Gianciotto.\nTradizionalmente Paolo \u00e8 stato ritratto come una figura romantica, bella, poco incline alle questioni di potere, rivolto piuttosto alla cultura ed ai piaceri della vita. Recenti indagini, invece, lo rivelano come un giovane molto attento alla politica e immerso nei giochi di potere del tempo, ben capace di separare la vita politica da quella sentimentale, per quanto leggendariamente turbolenta e appassionata.\nPaolo segu\u00ec il padre nelle sue vicende belliche contro i ghibellini: nel 1265 insieme a Malatesta combatt\u00e9 contro Guido da Montefeltro e, nello stesso anno, affront\u00f2 con Guido da Polenta i Traversari.\nLe sue doti diplomatiche lo portarono ad essere scelto dal papa Martino IV come capitano del popolo a Firenze nel marzo 1282. Qui presumibilmente Dante Alighieri ebbe occasione di conoscerlo. Con il ritorno a Rimini, la sua promettente carriera, appena agli inizi, venne interrotta dalla tragica morte: Paolo infatti venne ucciso dal fratello Gianciotto insieme con la moglie di questo, Francesca. Il fatto avvenne probabilmente tra il febbraio 1283 (data del rientro di Paolo a Rimini) e il 1284, quando i due amanti vennero sorpresi insieme dallo stesso Gianciotto. Il luogo tradizionale dove si verific\u00f2 l'assassinio sarebbe stato il castello di Gradara.\nLa storia \u00e8 narrata in un memorabile passo dell\"'Inferno\" di Dante (Canto V). Il \"Sommo Poeta\", invero, inser\u00ec l'episodio in omaggio a Paolo che aveva conosciuto in giovent\u00f9 a Firenze; molti anni dopo, ormai da lungo tempo in esilio, fu chiamato a Ravenna dal padre di Francesca ed ebbe modo di conoscere da vicino la sede storica della vicenda da lui cantata anni prima. Nella rocca di Gradara fu rinvenuta una tomba appartenuta sicuramente a una nobile signora, non cos\u00ec per quanto riguarda il sepolcro di Paolo che il fratello avrebbe ben occultato, perch\u00e9 prova tangibile del tradimento della consorte e del delitto, soprattutto in vista di un suo secondo matrimonio."}
{"id": "680464", "revid": "2194361", "url": "https://it.wikipedia.org/wiki?curid=680464", "title": "Francesca da Rimini", "text": "Biografia.\nFiglia di Guido da Polenta, capofamiglia dei Da Polenta, signori di Ravenna, fu data in sposa a Gianciotto Malatesta, condottiero che combatt\u00e9 assieme al fratello Paolo per i Da Polenta nella guerra contro la famiglia rivale dei Traversari per il dominio sulla citt\u00e0. Gianciotto era figlio del signore di Rimini, Malatesta da Verucchio. Le nozze erano state combinate dalle famiglie almeno dal 1266, non \u00e8 chiaro se per sancire una pace duratura tra le due signorie, che ebbero spesso battibecchi e scontri, o invece come riconoscimento ai Malatesta che aiutarono Guido a imporre il proprio dominio su Ravenna.\nAd ogni modo non si trattava certo d'un matrimonio d'amore poich\u00e9 nel 1275, quand'ella aveva 15-16 anni, trad\u00ec Gianciotto Malatesta con suo fratello Paolo. Di Francesca si sa poco, certo \u00e8 che diede alla luce una figlia, Concordia.\nSecondo il celebre racconto di Dante Alighieri, unico testimone e narratore sincrono della vicenda, ella s'innamor\u00f2 di Paolo Malatesta, suo cognato, durante il suo matrimonio. Tra i due nacque un amore segreto, che una volta scoperto, port\u00f2 all'assassinio dei due amanti. Secondo la narrazione di Dante (Canto V, v. 137: \"Galeotto fu 'l libro e chi lo scrisse\"), a far cedere alla tentazione i due amanti sarebbe stata la lettura di un romanzo sulla storia di amore tra Lancillotto e Ginevra (ciclo arturiano), la quale avrebbe amato Lancillotto, mentre era sposata con Re Art\u00f9, con l'aiuto del siniscalco del re, Galeotto (Galehault). Dante esprime cos\u00ec una implicita critica alla poesia cavalleresca, responsabile di sollecitare istinti lussuriosi (non solo gli uomini, ma anche i libri possono indurre al peccato). \nLa morte di Paolo e Francesca, secondo gli studi pi\u00f9 recenti, avvenne tra il 1283 e il 1285, quando Gianciotto aveva poco pi\u00f9 di quarant'anni, Paolo tra i trentasette e i trentanove, Francesca ventitr\u00e9.\nDiverse anche le narrazioni del \"sanguinoso dramma\" che furono riportate nei decenni e secoli successivi. Alcuni, come Vincenzo Carrari nella sua \"Istoria di Romagna\", sostengono che Gianciotto, sorpresi la moglie e il fratello a letto abbracciati e addormentati, li avesse trapassati con un sol colpo.\nL'unico presunto ritratto di Francesca non esiste pi\u00f9 e gli altri sono tutti di fantasia: era raffigurata con la sorella suor Chiara in un affresco (di cui resta una testimonianza fotografica di Alinari) che ornava la Chiesa di Santa Maria in Porto Fuori, a Ravenna, realizzato da Giovanni Baronzio e Pietro da Rimini."}
{"id": "680465", "revid": "228587", "url": "https://it.wikipedia.org/wiki?curid=680465", "title": "Cingolo", "text": ""}
{"id": "680472", "revid": "1305772", "url": "https://it.wikipedia.org/wiki?curid=680472", "title": "Eugenio Finardi", "text": "Biografia.\nEugenio Gustavo Finardi \u00e8 nato a Milano nel 1952 da Eloise Degenring, cantante ed insegnante lirica statunitense perfezionatasi nel capoluogo lombardo, e da Enzo Finardi, un tecnico del suono di origini bergamasche. Eugenio, dotato di spiccate qualit\u00e0 canore, a soli nove anni partecip\u00f2 all'incisione di un vinile per bambini di sei canzoni intitolato \"Palloncino Rosso fuoco\" e prodotto dalla \"Angelicum Frati Minori\". Trascorse la sua adolescenza tra la citt\u00e0 meneghina e la casa materna di Boston, dove studi\u00f2 l'inglese e teatro filodrammatico presso la Tufts University di Medford (Massachusetts), ottenendo il doppio passaporto italo-statunitense.\nGli esordi.\nSul finire degli anni sessanta Finardi decise di restare in Italia (e per questa decisione scriver\u00e0 il brano \"Dolce Italia\"), muovendosi nelle scene del rock milanese dapprima in una band chiamata \"The Tigers\" ed in seguito con personaggi come il giovane batterista Walter Calloni ed il giovane chitarrista italo-brasiliano Alberto Camerini. Con questi ultimi form\u00f2 un piccolo gruppo rock chiamato \"Il Pacco\" per esibirsi prima nei locali milanesi e poi via via nella provincia ed oltre e fino a partecipare alla manifestazione di Zerbo (PV) del \"Festival del proletariato giovanile Re Nudo\" del 1972. Il successo del gruppo continu\u00f2 anche nei mesi ed anni successivi ed a loro si aggiunsero anche il chitarrista Lucio Bardi ed il celebre chitarrista Claudio Rocchi.\nNel periodo 1970-1973 Finardi collabor\u00f2 anche con gruppi musicali come gli Stormy Six e lavor\u00f2 come session man per altre band esordienti italiane, scrivendo anche testi in lingua inglese e perfezionando le sue conoscenze musicali italo-americane sia del rock and roll che nel funk. Inoltre nel 1972 suon\u00f2 anche l'armonica in un brano del primo album dei Fratelli La Bionda s.r.l. e cercando contemporaneamente di farsi notare anche come cantante.\nI primi dischi ed Extraterrestre.\nNel 1973 inizi\u00f2 la collaborazione con la Numero Uno (la casa discografica di Mogol e Lucio Battisti) pubblicando nel suo primo 45 giri \"Spacey Stacey\" e \"Hard Rock Honey\", due brani con sonorit\u00e0 vicine all'hard rock e cantati in inglese, di cui scrisse le musiche mentre la cantautrice californiana Marva Jan Marrow ne scrisse i testi.\nDecise quindi di passare alla lingua italiana scrivendo testi diretti ed impegnati e firmando un contratto con la Cramps (di Gianni Sassi, Sergio Albergoni e Franco Mamone), pubblicando cos\u00ec il suo primo album \"Non gettate alcun oggetto dai finestrini\" del 1975 e contenente la cover rock della canzone folk \"Saluteremo il signor padrone\".\nNel 1976 ottenne il primo successo con l'album \"Sugo\" che, contenente due delle sue canzoni pi\u00f9 famose, \"La radio\" e \"Musica ribelle\", fu seguito dall'album \"Diesel\" del 1977 (considerato tra i suoi migliori) e che contiene altri brani divenuti famosi come \"Non \u00e8 nel cuore\", \"Diesel\" e \"Non diventare grande mai\". Per i suoi album la Cramps gli dedic\u00f2 i suoi musicisti migliori, come Patrizio Fariselli, Ares Tavolazzi e Paolo Tofani, gi\u00e0 membri del gruppo musicale Area.\nDalla collaborazione con la band Crisalide (che vide tra i componenti Mauro Spina alla batteria, Ernesto Vitolo alle tastiere e Stefano Cerri al basso elettrico), nacque poi l'album del 1978 \"Blitz\" che conterr\u00e0, tra gli altri, \"Extraterrestre\", brano che raggiunse presto le vette di tutte le classifiche. Nello stesso album \u00e8 contenuto anche il brano \"Cuba\", dove si nota marcatamente il disagio dovuto al riflusso culturale nell'Italia di quegli anni.\nSempre con i Crisalide pubblic\u00f2 \"Roccando rollando\" del 1979 ed album con cui in buona parte l'artista si allontana dalle sonorit\u00e0 rock dei dischi precedenti per accostarsi al reggae nel brano \"Legalizzatela\" ed al calypso di \"15 bambini\" (con cui partecip\u00f2 al Festivalbar 1979), pi\u00f9 la ballad acustica in \"La canzone dell'acqua\".\nPer il cantante, gli ultimi anni settanta sono anche il periodo di brani impegnati ed in cui cavalca sia l'onda della contestazione giovanile che i temi delicati come la droga a sua volta approfonditi nei testi di \"Legalizzatela\" e di \"Scimmia\".\nGli anni ottanta.\nDopo il successo di \"Extraterrestre\", Finardi trascorse un breve periodo a Londra per poi trasferirsi a Carimate (poco fuori Milano) e lavorare alla produzione di un album presso gli studi di registrazione Stone Castle e dove incise l'album \"Finardi\" nel 1981 ed album in cui nei testi di alcuni brani Finardi collabor\u00f2 con Valerio Negrini (gi\u00e0 autore dei testi dei Pooh). In quest'album domina la canzone \"Trappole\" e \"Patrizia\", brano dedicato alla sua compagna, da poco conosciuta e che divenne sua moglie ed un'affermata designer di interni.\nDopo un disco in lingua inglese \"Secret Streets\", dove rivisita anche alcuni brani del disco precedente, nel 1983 \u00e8 la volta di \"Dal blu\" che contiene \"Le ragazze di Osaka\" (in seguito reincisa con Rossana Casale) e \"Amore diverso\". L'album fu ispirato e dedicato alla figlia primogenita Elettra, nata nel 1982 e affetta dalla sindrome di Down. A tal proposito Finardi successivamente appoggi\u00f2 le associazioni di volontariato per minori disabili o disagiati in genere e scrisse altres\u00ec la prefazione al libro \"Come pinguini nel deserto\" che raccoglie l'esperienze di genitori di bambini down.\nDel 1984 \u00e8 invece l'album live \"Strade\" e dell'anno successivo il singolo \"Vorrei svegliarti\" (con cui esord\u00ec al Sanremo 1985) e preludio dell'album \"Colpi di fulmine\" e lavoro che si evolse verso registri pi\u00f9 sincopati e di matrice jazz.\nEntrato in contrasto con le tendenze commerciali dell'epoca ed in varie divergenze con l'industria musicale italiana, il cantautore si trasfer\u00ec quindi per sei mesi negli Stati Uniti e poi, con il rimpianto nei confronti del Bel Paese, rientr\u00f2 in Italia per lavorare a \"Dolce Italia\", brano ed omonimo album pubblicato nel 1987.\nNel 1989 il cantautore pubblic\u00f2 l'album \"Il vento di Elora\" contenente il brano \"Vil Coyote\" e dove tracci\u00f2, in modo originale, similitudini tra la vita reale ed i personaggi pi\u00f9 noti dei cartoni animati americani.\nAnni Novanta.\nNel 1990, con \"La forza dell'amore\" rivisit\u00f2, in chiave pi\u00f9 moderna, alcune sue canzoni, con altres\u00ec la partecipazione di Ligabue, Ivano Fossati (in \"Musica ribelle\") e Rossana Casale (ne \"Le ragazze di Osaka\"). Nello stesso anno, nacque anche il suo secondo figlio, Emanuele.\nDopo l'album \"Millennio\" del 1991, usc\u00ec \"Acustica\", contenente il brano \"Katia\" (1993) e \"Le donne di Atene\" (traduzione firmata insieme ad Alberto Camerini della celebre canzone di Chico Buarque de Hollanda \"Mulheres De Atenas\"). Nel 1996 incise \"Uno di noi\", versione italiana del successo di Joan Osborne \"One of Us\"; la canzone, ricalcando il testo originale, affronta i temi legati alla fede in Dio.\nA met\u00e0 del decennio, Finardi cominci\u00f2 a dare segni di insofferenza rispetto all'industria discografica, periodo che coincise col brano \"Amami Lara\" (sua seconda presenza al Sanremo 1999), mentre \"Accadueo\" \u00e8 l'album del 1998, che l'anno dopo viene ripubblicato con l'aggiunta del brano citato, ispirato al personaggio immaginario di Lara Croft, protagonista dei videogiochi della serie \"Tomb Raider\".\nSul finire degli anni novanta entr\u00f2 in crisi anche il rapporto con la moglie Patrizia, che sfocer\u00e0 in una separazione. Il cantante avr\u00e0 successivamente, nel luglio 1999, una terzogenita figlia, Francesca, da un'altra compagna.\nAnni Duemila.\nDopo aver adempiuto agli obblighi contrattuali del mercato discografico dell'epoca, con l'inizio del nuovo millennio Finardi torn\u00f2 finalmente a far riferimento all'ambiente della musica alternativa, dedicandosi intensamente a vari progetti di nicchia. Con Francesco Di Giacomo, cantante del Banco del Mutuo Soccorso, e Marco Poeta, dedic\u00f2 un disco al Fado, la musica portoghese. \"Il silenzio e lo spirito\" \u00e8 del 2003 ed \u00e8 un album d'indubbio fascino, registrato dal vivo, nel quale esplora il rapporto tra la Musica e l'Assoluto, con brani come \"Orleans\" di David Crosby, \"Hallelujah\" di Leonard Cohen e \"Il ritorno di Giuseppe\" di Fabrizio De Andr\u00e9.\nIl 2005 fu l'anno di \"Anima Blues\" in cui Finardi celebr\u00f2 il suo amore per questo genere, un album di inediti in inglese che ricevette consensi dalla critica e positive recensioni su riviste internazionali di settore. Anima Blues, coprodotto dal chitarrista Massimo Martellotta, vide Pippo Guarnera all'Hammond e Vince Vallicelli alla batteria, per una fortunata tourn\u00e9e con pi\u00f9 di cento concerti. Nel 2007, usc\u00ec la raccolta antologica \"Un uomo\" che ripercorre i diversi momenti della carriera finardiana: i primi tre cd offrono una serie di canzoni, presentate in ordine emotivo e non cronologico, scelte direttamente dall'autore, mentre il quarto \u00e8 una compilation di inediti, provini e rarit\u00e0. Le note di copertina sono curate da Fernanda Pivano. Il 2008 fu invece l'anno del debutto teatrale di Finardi. Al Teatro dei Filodrammatici di Milano and\u00f2 in scena la prima di \"Suono\" prodotto da Francesco Venuto per l'agenzia Raiser da cui venne estratto l'omonimo DVD prodotto da Gianni Salvioni, spettacolo in cui l'artista raccont\u00f2, attraverso monologhi e canzoni, oltre trent'anni di carriera.\nLa band che lo accompagn\u00f2 in questo progetto fu costituita da: Max Carletti (chitarre), Paolo Gambino (pianoforte e tastiere), Federico Ariano (batteria e percussioni) e Stefano Profeta (basso elettrico e contrabbasso). Nello stesso anno, Finardi si ciment\u00f2 con la Classica Contemporanea ne \"Il cantante al microfono\", disco e concerto per voce e sestetto classico. Assieme all'ensemble Sentieri selvaggi, diretto da Carlo Boccadoro, Finardi esegu\u00ec le canzoni del poeta russo Vladimir Sem\u00ebnovi\u010d Vysockij, orchestrate dal compositore Filippo Del Corno e tradotte da Sergio Secondiano Sacchi. L'album vinse la Targa Tenco, per la migliore interpretazione. Con l'ensamble Entr'Acte, diretto da Carlo Boccadoro, registr\u00f2 \"La Storia Del Piccolo Sarto\" del compositore ungherese Tibor Harsany, liberamente tratta dalla favola dei fratelli Grimm, con la quale esord\u00ec, con successo, al Teatro alla Scala di Milano il 27 gennaio del 2010. Sempre con Entr'Acte e Boccadoro, torn\u00f2 nel prestigioso teatro l'anno seguente, con \"I Cavoli a Merenda\", su musiche dello stesso Boccadoro e testi di Sergio Tofano.\nNell'aprile 2009, Finardi partecip\u00f2 all'incisione del brano \"Domani 21/04.2009\" di Mauro Pagani, i cui proventi furono devoluti alle popolazioni colpite dal terremoto dell'Aquila. Sempre nel 2009, cant\u00f2 nell'album di Claudio Baglioni \"Q.P.G.A.\", nella canzone \"Lungo il viaggio\", che \u00e8 il titolo originale della canzone pi\u00f9 nota con il titolo \"In viaggio\". Nel marzo 2010 produsse l'album \"L'occhio della Luna\" della giovane cantautrice Roberta Di Lorenzo, da lui scoperta a un'audizione tre anni prima. A inizio 2011 \"Il cantante al microfono\" divent\u00f2 il titolo di un DVD distribuito da Medusa, edito dalla casa discografica Ermitage. Il 21 gennaio dello stesso anno usc\u00ec il primo libro, scritto da Eugenio Finardi a quattro mani con Antonio G. D'Errico: \"Spostare l'orizzonte - come sopravvivere a 40 anni di Rock\", edito da Rizzoli, in cui Finardi espone la sua filosofia di vita.\nAnni recenti.\nIl 28 gennaio 2011 inizi\u00f2 anche l\"'Eugenio Finardi Electric Tour 2011\", una rassegna di date che segn\u00f2 il suo ritorno al rock delle origini, riproponendo brani degli esordi tratti da album come \"Sugo\", \"Diesel\", \"Finardi\" e \"Non gettate alcun oggetto dai finestrini\". Ad accompagnarlo, una nuova band formata da Marco Lamagna al basso, Claudio Arfinengo alla batteria, Paolo Gambino alle tastiere, Paolo Zanetti e Giovanni Maggiore alle chitarre; in seguito si aggiunse Claudio Rossi al violino e ai plettri.\nPartecip\u00f2 alla 62\u00aa edizione del Festival di Sanremo con il brano \"E tu lo chiami Dio\", canzone che port\u00f2 la firma della cantautrice Roberta Di Lorenzo, arrivando in finale. Memorabili i duetti con Noa, i Solis e con Peppe Servillo degli Avion Travel. Nei giorni del Festival usc\u00ec anche \"Sessanta\", triplo album con 5 inediti, tra cui spiccano i brani \"Passer\u00e0\", con testo di Zibba, e \"Nuovo Umanesimo\", scritta insieme a Max Casacci dei Subsonica con il quale inizia una collaborazione che proseguir\u00e0 nel 2013. \"Nuovo Umanesimo\" vede Finardi tornare alle sonorit\u00e0 e alle tematiche degli esordi e d\u00e0 il nome al tour che lo vede impegnato fino all'autunno.\nIl 1\u00ba maggio 2011 fu invitato ad aprire il Concertone di Roma, con l'inno di Mameli in versione taranta/rock, mentre a settembre, al Traffic Festival di Torino e al Palasharp di Milano, partecip\u00f2 all'omaggio alla Cramps records, etichetta con cui aveva debuttato oltre trent'anni prima. Nella stessa sera, oltre a Finardi, si esibirono anche Claudio Rocchi e i riuniti Area (che avevano suonato negli album \"Sugo\" e \"Diesel\"). Oltre al suo set consueto, Finardi ripropose - dopo 30 anni - \"Diesel\", eseguito dalla band di Finardi con Patrizio Fariselli alle tastiere, e fu ospite del finale del set degli Area, con cui esegu\u00ec il loro classico \"Gioia e rivoluzione\". Al Concertone del 1\u00ba maggio 2012, Mauro Pagani lo invit\u00f2 a interpretare \"Like a Rolling Stone\" di Bob Dylan.\nNella primavera 2013, il gruppo Elio e le Storie Tese lo chiam\u00f2 a cantare \"A Piazza San Giovanni\", canzone scritta da loro nel suo tipico stile, che fa da prologo al singolo \"Complesso Del Primo Maggio\" tratto dal loro CD \"Album biango\".\nDal 2012 alla fine del 2013 Finardi \u00e8 impegnato nel \"Nuovo Umanesimo Tour\" sia nella versione elettrica, accompagnato dalla sua giovane band (Giovanni Maggiore, Paolo Gambino, Marco Lamagna e Claudio Arfinengo), sia nella versione acustica \"Parole &amp; Musica\", accompagnato solo da pianoforte e chitarra, adatta ad ambienti pi\u00f9 raccolti che permettono di instaurare un dialogo pi\u00f9 intimo con gli spettatori.\nCon questi musicisti, nelle pause del tour, inizia a comporre nuovi brani inediti in italiano, ispirati dalla realt\u00e0 quotidiana segnata dalla pesante crisi economica. Molti pezzi nascono durante una tempesta tiroidea che gli causa un'esplosione di creativit\u00e0 ma anche una fibrillazione atriale che lo porter\u00e0 all'ablazione radiologica della tiroide. Da qui l'ispirazione per il titolo del nuovo album: \"Fibrillante.\"\nIl giorno del suo 61\u00ba compleanno una cardio-versione riporta il cuore a ritmo e nei mesi seguenti incide a Torino i dieci brani del disco, con la produzione di Max Casacci e la coproduzione di Giovanni Maggiore. Al disco partecipano Manuel Agnelli, Patrizio Fariselli e Gigi Giancursi e Tommaso Cerasuolo dei Perturbazione. A ottobre si reca a New York per masterizzare il tutto allo \"Sterling Sound\" con Greg Calby. Ha cos\u00ec l'occasione di passare una splendida ultima settimana con la madre Eloise, che morir\u00e0 serena pochi giorni dopo.\nIl 28 gennaio 2014 esce \"Fibrillante\", anticipato dal lyric video di \"Come Savonarola\". A seguito dell'uscita dell'attesissimo album di inediti, l'attivit\u00e0 live di Eugenio e il suo contatto con il pubblico riprendono con una spinta al di sopra delle aspettative e sono fonte di reciproca gratificazione, umana e musicale. \"Fibrillante\" \u00e8, oltre che un disco, anche un buon aggettivo per definirlo come uomo.\nNel 2015, oltre a continuare incessantemente l'attivit\u00e0 live, \u00e8 direttore artistico del \"Primo Maggio Bologna\" e direttore artistico del \"Natale Nelle Grotte\", manifestazione organizzata presso le Grotte di Castellana a 70 metri di profondit\u00e0, e alla quale invita personalmente Simone Cristicchi, Stefano Bollani e Claudio Baglioni. Entrambi gli incarichi verranno riconfermati per il 2016.\nIl 2016 \u00e8 l'anno di \"40 Anni di Musica Ribelle\": un grande progetto volto a recuperare il senso di un atteggiamento artistico ed esistenziale, nato dal casuale ritrovamento dell'archivio Cramps con i nastri originali dei primi 5 album di Eugenio Finardi ma anche immagini inedite e testimonianze da cui traspare una visione unica del futuro che si riflette in un sound irripetibile. Prendono cos\u00ec vita dall'inizio dell'anno una serie di progetti ispirati alla \"Musica Ribelle\" come spirito indomito che ha caratterizzato tutta la carriera di Finardi. Il lavoro di recupero e ristampa delle tracce originali dei suoi primi preziosissimi dischi \u00e8 minuzioso e procede di pari passo col recupero di materiale fotografico ed iconografico d'archivio e con la realizzazione di uno speciale televisivo per Sky Arte HD che documenta tutto il lavoro. In parallelo, ad aprile 2016 parte il tour \"40 Anni di Musica Ribelle\" nel quale Finardi ripropone tutte le tracce del suo disco cult \"Sugo\" uscito nel 1976 e passato alla storia come uno dei 100 migliori dischi italiani di tutti i tempi.\nLe richieste di concerti sono numerosissime, la maggior parte registrano il tutto esaurito e la tourn\u00e9e sconfina addirittura verso oriente, dove Eugenio \u00e8 invitato a suonare per un tour di tre date tra Shanghai, Pechino e Hefei ed a tenere una master class all'Universit\u00e0 di Pechino. In autunno, con il supporto di Universal Music Italia, finalizza il lavoro discografico ed iconografico realizzando uno speciale box in doppio formato (CD e LP) che contiene, oltre ai 5 album rimasterizzati, tutti gli elementi per comprendere a fondo la visione autentica che Finardi ha della musica. Nella versione CD del box infatti \u00e8 presente anche un DVD multi-traccia che permette di viaggiare nel tempo per ritrovarsi nel 1976, in studio, e creare il proprio mix dei brani pi\u00f9 popolari di Eugenio Finardi. Il 4 novembre organizza il concerto-evento al Teatro Dal Verme di Milano dal titolo \"Musica Ribelle - La Reunion\" dove per la prima volta riunisce sullo stesso palco i musicisti che hanno contribuito ai suoi primi album e tour. Il tour continua poi per tutto il 2017 nella variante \"40 Anni di Musica Ribelle - Diesel Edition\" con scaletta incentrata sul disco \"Diesel\" del 1977.\nInoltre ad ottobre 2017 torna in radio come conduttore in due differenti programmi: il primo su Radio2, dal titolo \"Me Anziano YouTuberS\" condotto insieme a Federico Bernocchi e Claudio Di Biagio; il secondo su Radio InBlu, intitolato \"La Musica \u00e8 Ribelle\", programma condotto invece unicamente da Eugenio con scalette musicali legate a tematiche da lui stesso selezionate di volta in volta.\nIl 2018 \u00e8 l'anno di un nuovo progetto teatrale, \"Finardimente\", uno show misto di musica e parole che debutta in gennaio con un doppio sold out al Blue Note di Milano. \"Finardimente\", una parola composta che \u00e8 insieme un avverbio, un nome e un verbo, rappresenta la volont\u00e0 di Eugenio di svelare la sua verit\u00e0 dietro ogni forma di rappresentazione artistica, attraverso un racconto sincero oltre che attraverso la sua musica. Lo spettacolo, concepito e presentato nei primi mesi dell'anno nei teatri, viene poi a grande richiesta riadattato e riproposto durante l'estate in location en plein air.\nAd ottobre riprende inoltre l'impegno radiofonico di Eugenio su Radio InBlu. Il suo programma, \"La Musica \u00e8 Ribelle\", viene infatti riconfermato per il secondo anno di fila, mantenendo il medesimo format: un'ora di libera selezione musicale curata e commentata da Eugenio stesso, che ruota intorno ai temi musicali, artistici e sociali pi\u00f9 disparati.\nStrumentazione e turnisti celebri.\nEugenio Finardi, oltre che cantante, compositore e talvolta paroliere, \u00e8 anche un variegato polistrumentista. Suona prevalentemente la chitarra, acustica o elettrica. Talvolta si dedica anche al basso, al pianoforte e alla batteria elettronica. Tra i suoi strumenti pi\u00f9 utilizzati ci sono due chitarre acustiche, una Taylor ed una Martin e diversi modelli di chitarra elettrica, tra cui una Fender Telecaster, una Gibson ES-175, una Gibson SG e una \"Finardi Rebelcaster\", strumento di fattura artigianale costruito apposta per lui, oltre ad alcuni modelli Epiphone, Ibanez e Vox, e a un modello vintage di Fender Jazz Bass.\nFinardi \u00e8 anche noto per aver collaborato con alcuni tra i migliori session men italiani degli anni '70 e '80. Nei suoi dischi hanno infatti trovato spazio musicisti di grande spessore come i tastieristi Mike Moran, Mark Harris e Patrizio Fariselli, i chitarristi Alberto Camerini, Paolo Tofani e Romano Trevisani, i bassisti Hugh Bullen, Stefano Cerri, Ares Tavolazzi e Bob Callero e i batteristi Mauro Spina, Walter Calloni e Alfredo Golino o ancora il violinista Lucio Fabbri, il sassofonista Claudio Pascoli e Lucio Dalla al clarinetto (negli album Finardi e Secret Streets).\nVita privata.\nGi\u00e0 sposato con Patrizia, a cui ha dedicato l'omonimo e celebre brano del 1981 pubblicato nell'album \"Finardi\" ha avuto da lei il figlio Emanuele e la figlia Elettra, nata con la sindrome di Down (a lei il cantautore ha dedicato i brani \"Le Ragazze di Osaka\" e \"Amore diverso\", entrambi nell'album \"Dal blu\"). Successivamente, dopo una crisi matrimoniale, si \u00e8 separato e da un'altra compagna ha avuto nel 1999 la terza figlia Francesca. All'inizio degli anni 2000 sposa la sua nuova compagna, anch'essa di nome Patrizia.\nRiconoscimenti.\nGli \u00e8 stato dedicato un asteroide, 79826 Finardi."}
{"id": "680473", "revid": "125826233", "url": "https://it.wikipedia.org/wiki?curid=680473", "title": "Deserto rosso", "text": "Deserto rosso \u00e8 un film del 1964 diretto da Michelangelo Antonioni.\nSi tratta del nono lungometraggio di Antonioni, il primo a colori. Inizialmente doveva intitolarsi \"Celeste e verde\".\n\u00c8 la prima collaborazione con Carlo Di Palma come direttore della fotografia e l'ottava ed ultima con Giovanni Fusco come autore della colonna sonora.\nTrama.\nGiuliana, moglie di Ugo, un dirigente industriale, \u00e8 depressa e tormentata; il suo senso di insoddisfazione e di inadeguatezza, che l'ha spinta sull'orlo del suicidio, non accenna a placarsi, complice l'assenza del marito e l'alienazione di una modernit\u00e0 priva di significato autentico.\nL'ingegnere Corrado Zeller, amico e collega di Ugo, sembra esser l'unico in grado di penetrare il mistero e l'isolamento in cui versa Giuliana, che non ha tratto alcun giovamento dalla sua temporanea permanenza in una clinica psichiatrica, dopo il tentato suicidio, cui, nei dialoghi, si fa sempre riferimento definendolo un incidente stradale.\nUn'uscita con un gruppo di amici della coppia diventa un'occasione per mettere in risalto la distanza che intercorre tra Giuliana e un contesto che non le appartiene, perch\u00e9 troppo meschino e insensato.\nL'apparente malattia di Valerio, il piccolo figlio di Giuliana, che mette in eccessivo allarme la madre, ma si rivela essere un tentativo di attirare l'attenzione e non andare all'asilo, scatena l'ennesima crisi della protagonista, che, in preda alla disperazione, si reca da Corrado, in partenza per la Patagonia.\nNemmeno Corrado, con cui Giuliana finisce per tradire il marito, dopo un'intensa relazione fatta di sguardi e cenni d'intesa, riesce ad aiutarla, perch\u00e9, a sua volta, \u00e8 incapace di adattarsi alla realt\u00e0 che lo circonda, da cui scappa viaggiando continuamente.\nProduzione.\nAmbientazione.\nIl film \u00e8 ambientato in una Ravenna completamente disumanizzata, mentre la sequenza della \"favola\" raccontata da Giuliana al figlio, il suo sogno di fuga dalla realt\u00e0 che la circonda, visivamente un vero e proprio \"oggetto estraneo\" rispetto al resto del film, \u00e8 ambientata sulla spiaggia rosa di Budelli, in Sardegna (\"per gentile concessione di Piero Tizzoni\").\nFotografia.\nUn aspetto fondamentale del film \u00e8 la grande sperimentazione cromatica, la ricerca sul colore, premiata con il Nastro d'argento per la migliore fotografia.\nCos\u00ec si espresse in merito Antonioni durante la conferenza stampa tenuta a Venezia, dopo la proiezione del film: \u00abLa storia \u00e8 nata a colori, ecco perch\u00e9 dico che la decisione di fare il film a colori non l'ho mai presa, non era necessario prenderla. (...) nella vita moderna mi pare che il colore abbia preso un posto molto importante. Siamo circondati sempre pi\u00f9 da oggetti colorati, la plastica che \u00e8 un elemento molto moderno \u00e8 a colori, (...) e che la gente si stia accorgendo che la realt\u00e0 \u00e8 a colori. Nel film ho cercato di usare il colore in funzione espressiva, nel senso che avendo questo mezzo nuovo in mano, ho fatto ogni sforzo perch\u00e9 questo mezzo mi aiutasse a dare allo spettatore quella suggestione che la scena richiedeva.\u00bb\nAccoglienza.\nCritica.\n\u00ab Proseguendo sulla strada intrapresa quattro anni prima con L'avventura e gi\u00e0 in parte nel Il grido, di un cinema dell'alienazione, che mette in crisi i valori di un costume e di una morale non pi\u00f9 corrispondenti alla nuova realt\u00e0 umana e sociale creata dalla civilt\u00e0 industriale e dal benessere, Antonioni giunge in questo film alla cristallizzazione degli elementi pi\u00f9 vitali e originali delle opere precedenti a un manierismo di fattura che mina alla base il valore del discorso poetico. La protagonista Giuliana \u00e8 come le precedenti eroine, insofferente della vita che conduce e incapace di superare i limiti di un'esistenza inutile. Il suo matrimonio \u00e8 in crisi e non vale il rapporto amoroso con Corrado, l'eclisse dei sentimenti conduce inevitabilmente al deserto della vita. Il film porta alle estreme conseguenze, raggelando persone e situazioni in una contemplazione quasi disumana. Lo scarso successo del film viene riscattato sul piano della fattura tecnica con il colore usato in maniera originale a volte sconvolgente...\u00bb Gianni Rondolino Catalogo Bolaffi del cinema 1956/1965.\nNono film di Antonioni, e il suo primo a colori, in funzione soggettiva (fotografia di Carlo Di Palma, Nastro d'argento) come espressione di una realt\u00e0 dissociata e con ambizione di trasformarlo esso stesso in racconto come \"mito della sostanziale e angosciosa bellezza autonoma delle cose\". Come nei 3 precedenti film con Monica Vitti, la donna \u00e8 l'antenna pi\u00f9 sensibile di una nevrosi comune nel contesto della societ\u00e0 dei consumi e della natura inquinata. Leone d'oro a Venezia. (corriere.it)"}
{"id": "680474", "revid": "125778380", "url": "https://it.wikipedia.org/wiki?curid=680474", "title": "La casa nella prateria", "text": "La casa nella prateria (\"Little House on the Prairie\") \u00e8 una serie televisiva statunitense prodotta tra il 1974 e 1983, in 204 episodi oltre a sei lungometraggi per la tv. \u00c8 ispirata alla serie di romanzi dal titolo originale \"Little House\" (\"La piccola casa nella prateria\"), opera del 1943-1945 della scrittrice statunitense Laura Ingalls Wilder e portata in TV dal produttore della NBC Ed Friendly e dall'attore, co-regista e produttore esecutivo Michael Landon.\nLa serie narra le difficoltose vicissitudini di una tradizionale famiglia americana che vive in una sperduta fattoria, vicino a un paesino del Minnesota, nel periodo 1870-1890. Divisa in 9 stagioni, a cui si aggiungono 4 film pilota, un film speciale con spezzoni della serie e nuove scene, e tre film finali, i vari episodi toccano molti temi importanti e sempre attuali quali, ad esempio, l'adozione, l'alcolismo, il razzismo, le droghe, l'obesit\u00e0, ecc.\nStoria.\nPuntata pilota.\nVisto il successo della serie Bonanza, nei primi anni settanta la NBC propose all'attore Michael Landon di realizzare l'episodio pilota. Per una sua scelta contrattuale, Landon interpret\u00f2 il padre di Laura, Charles Ingalls, mentre per Laura fu scelta tra pi\u00f9 di cinquecento provini Melissa Gilbert. Per questo ruolo era stata provinata anche Alison Arngrim, alla quale verr\u00e0 poi affidato il ruolo dell'insolente Nellie Oleson.\nIl 30 marzo 1974 la NBC mand\u00f2 in onda il film pilota della durata di un'ora e 33 minuti intitolato proprio \"Little House on the Prairie\", trasmesso anche in Italia da Mediaset, attualmente non incluso nell'edizione DVD. Il film narra della partenza della famiglia Ingalls dalla casa nei Grandi Boschi, dove dicono addio ai nonni e ad altri parenti, per recarsi in Kansas; la motivazione che spinse Charles Ingalls ad abbandonare quella zona era legata soprattutto all'improvviso sovrappopolamento e all'eventuale difficolt\u00e0 di trovare cibo per sfamare la famiglia. Poich\u00e9 nei territori dell'Ovest lo stato regalava terre fertili ai pionieri, Charles porta la famiglia in Kansas, dove costruisce una piccola casa facendosi aiutare da un vicino appena conosciuto, Isaiah Edwards. Dopo aver vissuto varie vicissitudini, dall'attacco dei lupi alla conoscenza degli indiani, dal rigido inverno all'incendio del bosco vicino, una lettera informa tutti i coloni che dopo una petizione presentata a Washington dalla trib\u00f9 del Kansas, la linea di demarcazione del territorio indiano \u00e8 cambiata. La famiglia Ingalls \u00e8 costretta ad abbandonare casa, bestie e campi per ripartire verso il Minnesota.\nI personaggi di Charles e Caroline vengono enfatizzati e modernizzati rispetto agli originali, mentre le personalit\u00e0 di Laura e Mary sono esattamente come erano in vita: la scena in cui Mary conserva il suo bastoncino di menta piperita (portatole da Babbo Natale tramite il signor Edwards), mentre Laura mangia subito il suo, \u00e8 tratta direttamente dagli scritti della Wilder.\nLa serie.\nDall'11 settembre 1974 fu messa in onda negli USA la prima puntata della prima stagione con episodi di 50 minuti. La serie spopol\u00f2 in USA negli anni settanta, mentre in Italia qualche anno dopo, dapprima col titolo \"Quella casa nella prateria\" e \"La piccola casa nella prateria\", poi semplicemente \"La casa nella prateria\".\nLandon gest\u00ec quasi totalmente tutte le stagioni. Nei primi mesi del 1974, lavor\u00f2 incessantemente in stretta collaborazione col regista William F. Claxton, quindi con Leo Penn (co-regista e padre di Sean Penn, che peraltro apparir\u00e0 anche, giovanissimo, in un episodio della serie), quindi il produttore della American International Pictures, Maury Dexter, e infine Victor French, che, nella serie, interpreter\u00e0 il barbuto Isaiah.\nGli episodi della prima stagione si svolgono soltanto in Minnesota e partono dal terzo libro della collana di racconti scritti da Laura Ingalls Wilder che volle raccontare gli accadimenti, vissuti in prima persona durante la sua infanzia, della storia statunitense ormai perduta del XIX secolo in varie aree del Wisconsin, Kansas, Iowa, Dakota del Sud, ma soprattutto in un paesino del Minnesota, chiamato Walnut Grove. Il paese esiste veramente, nella Contea di Redwood. Pi\u00f9 raramente, alcune ambientazioni avvennero anche nelle vicine localit\u00e0 di Sleepy Eye, Mankato, Springfield, Tipton, Vinton, Burr Oak (nel vicino Iowa), oltre che nella capitale Minneapolis; tuttavia, le vere riprese avvennero soprattutto agli Old Tucson Studios in Arizona, pi\u00f9 altri studios e vari ranch sparsi in California, cui il pi\u00f9 utilizzato fu su un'altura della Simi Valley.\nLandon all'inizio modific\u00f2 leggermente la traccia originale dei libri e negli anni successivi, a seguito di divergenze col produttore Ed Friendly, dopo aver ottenuto anche tutta la produzione esecutiva della serie, pi\u00f9 alcune regie al fianco di Claxton, si distacc\u00f2 dai romanzi originali introducendo nuovi personaggi di sua invenzione.\nNel 1975, ad essa si ispir\u00f2 anche un cartone animato giapponese prodotto dalla Nippon Animation, dal titolo \"Laura\", e importato in Italia all'inizio degli anni ottanta.\nAgli episodi delle nove stagioni della serie e al film pilota del 1974 vanno aggiunti uno speciale realizzato con spezzoni delle prime tre serie nel 1979 ed infine tre film per la TV realizzati fra il 1983 e il 1984.\nPersonaggi e interpreti.\nA interpretare le due piccole di casa Ingalls, Carrie e Grace, sono state scelte due coppie di gemelle per alternarsi nei rispettivi ruoli. Nella realt\u00e0 l'attrice che interpreta Laura Ingalls, Melissa Gilbert, e l'attore che interpreta Willie Oleson, Jonathan Gilbert, sono fratelli, cos\u00ec come Patrick e Matthew Laborteaux, ossia Andy Garvey e Albert Ingalls.\nIn Italia.\nIn Italia la serie venne trasmessa per la prima volta dal 30 marzo 1977 su Rai 1 alle 19:20, col titolo \"La piccola casa nella prateria\". La Rai trasmise solo 12 episodi della prima stagione, ciascuno diviso in due parti di 25 minuti. Successivamente, venne trasmesso dapprima dalle TV private regionali dall'ottobre 1979, da Rete 4 dal giugno 1983, da Italia 1 dal 24 luglio 1983 e poi, a partire dal 12 novembre 1984, da Canale 5, inizialmente col titolo \"Quella casa nella prateria\". Dal 2012 Rai 3 ha replicato tutte le stagioni e i film post serie, saltando per\u00f2 alcuni episodi. La serie \u00e8 tornata in onda su Paramount Channel nel 2017 con un nuovo master video restaurato, e alcune scene non doppiate in italiano sono state ripristinate con dei sottotitoli. Dopo la chiusura di Paramount Channel, avvenuta il 17 gennaio 2022, la programmazione \u00e8 passata sul canale Twentyseven di Mediaset.\nSpin-off.\nNel 2005, il network televisivo ABC produsse una nuova miniserie, di 6 episodi da 50 minuti l'uno, tratta per\u00f2 dalle storie del secondo libro della Wilder. La miniserie fu diretta dal regista svizzero David L. Cunningham, con Cameron Bancroft nel ruolo di Charles Ingalls, Erin Cottrell in Caroline Ingalls e Kyle Chavarria in Laura. Fu trasmessa in Italia nel 2007 da Rai 2, ma non ebbe molto successo. Nel 2009 fu anche prodotto un musical teatrale itinerante negli Stati Uniti, con la partecipazione di Melissa Gilbert.\nFilm.\nNel 2014 la Paramount ha annunciato la realizzazione di una pellicola per il grande schermo, che sar\u00e0 diretta dal regista Sean Durkin da una sceneggiatura di Abi Morgan. Il film, prodotto da Scott Rudin, era stato precedentemente in produzione alla Sony."}
{"id": "680476", "revid": "599013", "url": "https://it.wikipedia.org/wiki?curid=680476", "title": "Louis Saha", "text": "\u00c8 il primatista di reti con la maglia del Metz (8) nelle competizioni calcistiche europee.\nCaratteristiche tecniche.\nEra un attaccante veloce, tecnico e dotato di buon fiuto del gol, tanto da essere soprannominato \"l'opportunista\".\nCarriera.\nGiocatore.\nClub.\nGli inizi al Metz e il prestito al Newcastle.\nDi origini guadalupensi, crebbe calcisticamente al Metz con cui esord\u00ec nel 1997, precisamente l'8 agosto nella vittoria per 4-1 contro il Bordeaux, in questa partita sostitu\u00ec, al 90', l'attaccante Bruno Rodriguez, autore di una doppietta, e un minuto dopo il suo esordio mise a segno anche la sua prima marcatura da professionista. Conclusa la sua prima stagione con il Metz con 23 presenze e quel gol segnato all'esordio, all'inizio della sua seconda stagione da professionista trova poco spazio, scendendo infatti in campo 3 volte; a gennaio viene cos\u00ec ceduto in prestito al Newcastle, dove gioca per sei mesi scendendo in campo per 12 volte e siglando 2 reti: la prima il 17 febbraio nella vittoria per 4-1 contro il Coventry City e la seconda il 24 febbraio nella vittoria per 1-0 contro il Blackburn Rovers in FA Cup. A fine stagione torna al Metz dove gioca anche nella stagione successiva fino al 2000, quando torna in Inghilterra per giocare nel Fulham.\nFulham.\nNel 2000 viene acquistato dal Fulham per 2,1 milioni di sterline. Gioca la sua prima stagione nella First Division, la seconda divisione di calcio inglese, dove anche grazie ai suoi gol la squadra vince la First Division e quindi ottiene la promozione nella massima divisione.\nDurante il suo primo mese nella massima lega riesce a vincere anche il premio \"FA Premier League Player of the Month\" di agosto. Nel Fulham, in totale, gioca 142 partite nelle quali segna 63 gol; tale \"score\" gli permette di essere notato da Alex Ferguson, allenatore del Manchester United, e acquistato dal suo club nel gennaio del 2004.\nManchester United.\nIl 23 gennaio 2004 passa alla corte di Ferguson per 12,4 milioni di sterline, circa 14,3 milioni di euro. Esordisce con la maglia dei \"Red Devils\" subito con un gol, il 31 gennaio, nella vittoria per 3-2 contro il Southampton. Va a segno anche nella giornata successiva, nella vittoria per 4-2 in casa dell'Everton: in questa occasione sigla una doppietta. Saha segna 7 gol nelle prime 10 partite disputate.\nLa successiva stagione \u00e8 costellata da infortuni, infatti nel mese di settembre \u00e8 costretto a fermarsi per un mese per un infortunio al ginocchio, ottenuto durante la partita con la Nazionale contro le Isole F\u00e6r \u00d8er. Nel mese di novembre si \u00e8 infortunato di nuovo sempre in una partita con la Nazionale che lo costringe a stare fuori per altri due mesi. A febbraio 2005 il problema al ginocchio torna di nuovo, lasciando Saha fuori altri due mesi. Conclude la stagione con 22 presenze e 2 gol partendo spesso dalla panchina.\nDurante l'estate 2005 si infortuna nuovamente ed \u00e8 costretto a rimanere fuori dai campi fino a novembre. Tornato disponibile, viene relegato spesso in panchina e utilizzato come riserva nelle partite di Football League Cup. Nelle 5 presenze di Football League Cup sigla 6 reti. Dopo la cessione di Ruud van Nistelrooy nella finestra estiva di mercato, viene schierato, nel finale di campionato, spesso al fianco di Wayne Rooney. Conclude la stagione con 30 presenze e 15 gol con una media di un gol ogni due partite.\nNella stagione 2006-2007 ricade nuovamente in molti infortuni. Conclude l'annata giocando 34 partite e siglando 13 gol; non scende in campo nella finale di FA Cup persa contro il Chelsea.\nDopo i vari infortuni della stagione precedente, torna in campo il 1\u00ba settembre 2007 contro il Sunderland, sostituendo al 46' Anderson, e al 72' mette a segno il gol partita che fa vincere il Manchester United per 1-0. Saha viene anche convocato, dopo un anno di assenza, dalla Nazionale francese. In questa stagione trova poco spazio e, dopo aver subito un nuovo infortunio al ginocchio, conclude la sua ultima stagione nel Manchester United con 24 presenze e 5 gol.\nIn totale ha vestito 124 volte la maglia dei \"Red Devils\" e ha siglato 42 reti. Con la maglia del Manchester United ha vinto due Premier League, una Football League Cup, due Community Shield ed anche una Champions League.\nEverton.\nIl 29 agosto 2008 passa all'Everton a titolo definitivo. Esordisce, in partita in corso, con la maglia dei \"Toffees\" il 22 settembre contro l'Hull City. Il primo gol arriva il 1\u00ba novembre contro il Fulham, la partita finir\u00e0 1-0. l'8 marzo 2009 segna il gol che permette all'Everton di passare i quarti di finale di FA Cup contro il Middlesbrough, cosa che non succedeva dal 1995. Il 30 maggio, durante la finale di FA Cup contro il Chelsea, segna il gol pi\u00f9 veloce della storia della finale di FA Cup, segnando appena 25 secondi dopo il fischio di inizio, la partita verr\u00e0 vinta dal Chelsea per 2-1. Questa rete \u00e8 stata anche la rete pi\u00f9 veloce di sempre al nuovo Wembley Stadium, battendo il precedente record di Giampaolo Pazzini, record realizzato nel marzo del 2007 nella partita Inghilterra U-21-Italia U-21 finita 3-3.\nSegna il suo primo gol stagionale, nella sua seconda stagione con la maglia dell'Everton, il 15 agosto 2009 nella sconfitta per 6-1 contro l'Arsenal. Continua a segnare per sette partite consecutive siglando sette reti e conclude la stagione con 15 marcature in 40 presenze. Il 5 febbraio 2010 firma il prolungamento del contratto per altri 2 anni fino al 2012.\nNella stagione 2010-2011, segna 8 reti in 5 partite iniziando il 29 gennaio 2011 contro il Chelsea e continua anche il 5 febbraio nella partita casalinga successiva segnando ben 4 reti nella vittoria per 5-3 contro il Blackpool. Il 19 marzo dopo aver segnato su punizione al Fulham subisce un infortunio alla caviglia che lo costringe a rimanere fuori per tutto il resto della stagione.\nNel gennaio 2012 viene ceduto al Tottenham.\nTottenham e Sunderland.\nIl 31 gennaio 2012 firma un contratto semestrale con il Tottenham dove sceglie di indossare la maglia numero 15. Il 6 febbraio esordisce con la maglia degli \"Spurs\" sostituendo Emmanuel Adebayor nel pareggio per 0-0 contro il Liverpool. Firma la sua prima doppietta, con la nuova maglia, l'11 febbraio nella vittoria per 5-0 contro il Newcastle.\nDopo aver ritrovato una buona condizione fisica con la maglia degli \"Spurs\" e voglioso di ottenere un nuovo contratto con il club, il 13 luglio viene comunicato che Saha non \u00e8 pi\u00f9 un giocatore del Tottenham.\nIl 16 agosto 2012 viene ingaggiato dal Sunderland con il quale firma un contratto annuale. Esordisce con la nuova maglia due giorni dopo la firma del contratto nel pareggio per 0-0 contro l'Arsenal. Il 31 gennaio 2013 rescinde consensualmente il contratto che lo legava con la societ\u00e0.\nLazio e il ritiro.\nAvendo concluso il contratto con il Sunderland entro le ore 19:00 del 31 gennaio, \u00e8 stato possibile tesserarlo, come giocatore svincolato, da parte della societ\u00e0 italiana della Lazio nonostante il calciomercato fosse concluso; l'ingaggio, infatti, \u00e8 stato perfezionato il 6 febbraio 2013. Il calciatore ha firmato un contratto semestrale a 500.000 euro ma non \u00e8 stato possibile inserirlo nella lista UEFA data la scadenza ormai sopraggiunta. Esordisce in maglia biancoceleste e nel campionato italiano il 9 febbraio, entrando al 90' al posto di \u00c1lvaro Gonz\u00e1lez nella partita Lazio-Napoli finita 1-1. Il 26 maggio 2013 vince la Coppa Italia battendo in finale la Roma per 1-0. A fine stagione, scaduto il contratto, lascia la societ\u00e0 capitolina.\nL'8 agosto 2013, giorno del suo trentacinquesimo compleanno, annuncia il ritiro dal calcio giocato, tramite il social network Twitter.\nNazionale.\nNel luglio del 1997 vince il Campionato europeo Under-18 insieme alla nazionale francese di categoria. Mette a segno il gol vittoria nella finale contro il Portogallo.\nIl 18 febbraio 2004, da giocatore del Manchester United, viene convocato da Raymond Domenech nella nazionale maggiore per l'amichevole contro il Belgio, esordendo con la maglia francese proprio in questa occasione, nella quale sigla anche la sua prima rete.\nRappresenta la propria nazionale al Campionato europeo di calcio 2004 in Portogallo. Esordisce in tale competizione il 21 giugno, sostituendo al 75' l'attaccante David Trezeguet nell'ultima partita del girone contro la Svizzera, partita che finir\u00e0 3-1 per i francesi. La sua seconda presenza nell'Europeo arriva il 25 giugno durante il quarto di finale contro la Grecia, sostituendo sempre Trezeguet al 72', con la Francia che esce sconfitta per 1-0.\nViene convocato per partecipare al Campionato mondiale di calcio 2006 in Germania. Esordisce il 13 giugno, nella prima partita del girone contro la Svizzera, sostituendo al 70' Franck Rib\u00e9ry (la partita finir\u00e0 0-0). Torna in campo nel quarto di finale contro il Brasile, subentrando all'86' a Thierry Henry e subito dopo viene ammonito; la partita viene vinta dalla Francia per 1-0. Scende in campo anche nella semifinale contro il Portogallo, dando il cambio all'85 a Henry ed anche in questo caso viene subito ammonito; la partita viene vinta dalla Francia per 1-0 qualificandosi cos\u00ec alla finale contro l'Italia. La Francia perde la finale contro l'Italia solo ai rigori e Saha non scende in campo (causa squalifica), laureandosi quindi vicecampione del mondiale 2006.\nProcuratore sportivo.\nDopo aver appeso gli scarpini al chiodo, Saha diviene un nuovo procuratore della \"Stellar Football Ltd\", l'agenzia che nei suoi anni da calciatore aveva curato i suoi interessi. Nel 2015, insieme ad un suo amico, fonda Axis Stars: una piattaforma per far incontrare giovane atleti promettenti con vari sponsor e aziende che propongono investimenti per la loro carriera. Il sito conta su testimonial di alto profilo come: Didier Drogba, Djibril Ciss\u00e9, Patrice Evra, Rio Ferdinand e Mika\u00ebl Silvestre."}
{"id": "680487", "revid": "104265", "url": "https://it.wikipedia.org/wiki?curid=680487", "title": "Venerando Gangi", "text": "Biografia.\nVenerando Gangi fu un poeta favolista che, vissuto tra Sette e Ottocento, si dedic\u00f2 allo studio della antropologia locale.\nIl poeta dialettale novecentesco siciliano Turiddu Bella defin\u00ec Gangi come il maggiore favolista siciliano.\nEsegu\u00ec anche alcune opere scultoree."}
{"id": "680489", "revid": "767487", "url": "https://it.wikipedia.org/wiki?curid=680489", "title": "La balia (film)", "text": "La balia \u00e8 un film del 1999 diretto da Marco Bellocchio. Il film \u00e8 tratto da una novella, liberamente riadattata, di Luigi Pirandello.\nFu presentato in concorso al 52\u00ba Festival di Cannes.\nTrama.\nNella Roma umbertina, percorsa da fermenti sociali e repressione poliziesca, in una famiglia dell'alta borghesia nasce un figlio. La vita dei genitori, lo psichiatra professor Mori e la moglie Vittoria, viene trasformata: pur compiendo i propri doveri di madre, Vittoria non riesce a provare alcun sentimento per la creatura che ha dato alla luce e il bambino non si attacca al seno della madre. Mori decide di prendere una balia; la scelta cade su Annetta, una ragazza che ha intravisto in treno insieme a un gruppo di sovversivi. Annetta si dedica al neonato con grande affetto, ma le sue attenzioni nei confronti del figlio aumentano l'angoscia di Vittoria.\nRiconoscimenti.\nIl film ha vinto il David di Donatello per il miglior costumista ed \u00e8 stato candidato per il miglior direttore della fotografia e il miglior scenografo.\nHa ricevuto due candidature ai Nastri d'argento, per la migliore attrice non protagonista (Maya Sansa) e la migliore fotografia.\nProduzione.\nIl film \u00e8 stato girato a Monte Porzio Catone (RM), a Villa Parisi, a Castiglioncello (LI) nell'ospedale dismesso di Santa Maria della Piet\u00e0 e a Roma vicino a piazza Campitelli, nell'autunno del 1998."}
{"id": "680490", "revid": "124720791", "url": "https://it.wikipedia.org/wiki?curid=680490", "title": "Piranha Club", "text": "Piranha Club \u00e8 una striscia a fumetti scritta e disegnata da Bud Grace e distribuita dalla King Features Syndicate dal 1988. In origine era intitolata Ernie, dal nome di uno dei personaggi, il titolo venne cambiato nel 1998. La striscia ha fatto il suo debutto nel febbraio del 1988 e Grace ha ricevuto il National Cartoonist Society Newspaper Comic Strip Award per il 1993 per questa strip.\nLa striscia \u00e8 molto popolare in Norvegia e Svezia, dove \u00e8 pubblicata in una rivista umoristica con il titolo originale, Ernie. \u00c8 pubblicata regolarmente anche in Estonia. In Italia venne pubblicata per qualche tempo sulla rivista Comix."}
{"id": "680493", "revid": "729019", "url": "https://it.wikipedia.org/wiki?curid=680493", "title": "Guido da Polenta", "text": "Capofamiglia dei Da Polenta, cognome che trae origine dalla localit\u00e0 di Polenta di Bertinoro, era figlio di Lamberto da Polenta e di Samaritana Manfredi. Spos\u00f2 una Fontana; fu il padre di Francesca da Rimini e il nonno di Guido Novello.\nBiografia.\nLa famiglia Da Polenta (lo stemma del casato era un'aquila rossa in campo d'oro) fu tradizionalmente fedele al partito guelfo. Nella sua vita pubblica, Guido fu costantemente al fianco dell'arcivescovo Filippo (1251-1270). Dopo la morte di Filippo si aprirono nuovi contrasti all'interno della famiglia. I da Polenta si divisero in due rami, a capo dei quali si trovarono i cugini Guido Riccio o Maggiore (? - 1293) figlio di Alberico, e Guido Minore. I contrasti fra i due capi vennero momentaneamente superati con un compromesso, che assegnava a Guido Riccio il dominio su Comacchio e a Guido Minore Ravenna. Ma ben presto gli urti ripresero e Guido Riccio, coi figli, pass\u00f2 dalla parte dei Traversari, famiglia ghibellina acerrima nemica dei Polentani. I Traversari all'epoca controllavano il Comune, essendo la famiglia pi\u00f9 in vista di Ravenna.\nNel 1275 Guido, con un colpo di mano, conquist\u00f2 il potere sulla citt\u00e0, togliendola agli acerrimi rivali. Fu determinante l'apporto della cavalleria fornito da Giovanni Malatesta, detto Gianciotto (anch'egli guelfo), suo alleato. Come ringraziamento offr\u00ec in sposa a Gianciotto la figlia Francesca (divenuta famosa perch\u00e9 narrata da Dante nel V canto dell\"Inferno\"). Guido inaugur\u00f2 un dominio incontrastato sulla citt\u00e0 che perdur\u00f2 fino al 1441.\nDurante il suo governo il dominio dei Polenta aument\u00f2 sensibilmente con l'acquisizione di Cervia, ai danni di Guido da Montefeltro e di Comacchio, di cui divenne padrone dopo la morte di Guido Riccio (1293). Guido Minore ricopr\u00ec personalmente la carica di console comunale dal dicembre 1275 al dicembre 1276 e fu podest\u00e0 comunale dal 1285 al 1290, in particolare fu podest\u00e0 a Pistoia nel 1288 e a Firenze nel 1290, fra il luglio e il novembre.\nNel 1288 l'alleanza tra Polentani e Malatesta si ruppe a causa dell'assassinio di Francesca da Polenta, data in sposa a Gianciotto Malatesta. Intervennero i veneziani e il rettore della Provincia, Stefano Colonna, per riappacificare le due parti (1290).\nNel 1294 fu invece Capitano del Popolo di Forl\u00ec.\nNel 1301 Guido design\u00f2 come suo successore il figlio primogenito Lamberto, il quale assunse la podesteria \"in perpetuum\", creando le precondizioni per l'instaurazione della Signoria sulla citt\u00e0 di Ravenna.\nDiscendenza.\nGuido il Vecchio ebbe sette figli: \nNella letteratura.\nGuido da Polenta \u00e8 citato pi\u00f9 volte da Dante Alighieri, seppure in maniera indiretta. In Inferno XXVII, v. 40, il poeta dice di Ravenna che \u00absta come stata \u00e8 molt'anni\u00bb, intendendo cio\u00e8 che \u00e8 sotto il dominio dei da Polenta da ormai 25 anni (essendo il viaggio ultraterreno avvenuto teoricamente nel 1300).\nMa l'episodio pi\u00f9 celebre che lo riguarda \u00e8 sicuramente quello del quinto canto, dove Dante incontra Paolo e Francesca. Guido era il padre di Francesca e per consolidare un'alleanza con i Malatesta di Rimini diede la figlia in sposa a Gianciotto Malatesta, il figlio storpio del signore di quella citt\u00e0. Francesca per\u00f2 si invagh\u00ec del cognato Paolo Malatesta e i due ebbero una relazione che quando fu scoperta da Gianciotto venne punita con il duplice omicidio.\nNonostante questo grave episodio l'alleanza tra le due famiglie resse, anzi ne fu forse rafforzata in un patto di omert\u00e0 sulla vicenda, tanto che gli archivi tacciono dell'adulterio e dell'omicidio."}
{"id": "680494", "revid": "125133989", "url": "https://it.wikipedia.org/wiki?curid=680494", "title": "Gianciotto Malatesta", "text": "Biografia.\nNato con una malformazione fisica che lo costringeva a zoppicare (da cui il soprannome \"ciotto\", ossia \"zoppo\"), era figlio di Malatesta da Verucchio e fratello di Paolo, Malatestino e Maddalena.\nNel 1265 insieme al padre combatt\u00e9 contro i ghibellini di Guido da Montefeltro e, nello stesso anno, si scontr\u00f2 con i Traversari insieme a Guido da Polenta. Affianc\u00f2 il padre nel governo di Rimini per conto dello Stato pontificio.\nDopo che i Malatesta furono cacciati da Rimini, nel 1288, gli venne affidato l'incarico di podest\u00e0 a Pesaro.\nMor\u00ec nel 1304, dopo aver ricoperto quella carica per cinque volte. La tradizione popolare, nell'ambito della vicenda narrata nella Divina Commedia, ha contribuito a creargli la fama di uomo sanguinario e vendicativo, peraltro non storicamente documentata.\nEra marito di prime nozze di Francesca da Polenta, immortalata nei versi di Dante (Inferno, Canto V). Si racconta che la sua morte sarebbe avvenuta nel castello di Scorticata (odierna Torriana) per mano di Gianciotto , che egli aveva ucciso, insieme alla propria consorte Francesca, che era divenuta l'amante del cognato. Tuttavia nel 1304 Gianciotto era stato nuovamente designato podest\u00e0 di Pesaro, ragion per cui si ritiene che mor\u00ec in questa citt\u00e0.\nDiscendenza.\nGianciotto spos\u00f2 in seconde nozze Zambrasina dei Zambrasi di Faenza, dalla quale ebbe cinque figli:"}
{"id": "680497", "revid": "21079", "url": "https://it.wikipedia.org/wiki?curid=680497", "title": "Esponenziale di una matrice", "text": ""}
{"id": "680500", "revid": "1305772", "url": "https://it.wikipedia.org/wiki?curid=680500", "title": "Rosario Spina", "text": "Segu\u00ec gli studi a Napoli ma fu costretto a ritirarsi per una crisi finanziaria. Apr\u00ec poi un laboratorio a Catania.\nUno dei pi\u00f9 importanti pittori di Acireale, accostato a Pietro Paolo Vasta e a Giacinto Platania, partecip\u00f2 alla \"Esposizione artistica industriale didattica di Messina\" del 1882, all'\"Esposizione Nazionale di Palermo\" del 1891-1892, alla \"Esposizione d'arte e fiori di Messina\" del 1900. \u00c8 considerato un noto artista di stile verista, a met\u00e0 strada tra nuovo e tradizione. Viene ricordato l'\"Autoritratto con la moglie\", dei primi del Novecento.\nAlcune delle sue opere sono esposte alla pinacoteca zelantea (la \"Collezione Spina\") e presso il palazzo comunale di Acireale; suoi gli affreschi nella Chiesa madre di Sant'Alfio. A lui \u00e8 dedicata una via di Acireale."}
{"id": "680501", "revid": "7967", "url": "https://it.wikipedia.org/wiki?curid=680501", "title": "Saru Spina", "text": ""}
{"id": "680503", "revid": "599013", "url": "https://it.wikipedia.org/wiki?curid=680503", "title": "Egf", "text": ""}
{"id": "680504", "revid": "57342", "url": "https://it.wikipedia.org/wiki?curid=680504", "title": "Thiago Maier Dos Santos Schumacher", "text": ""}
{"id": "680505", "revid": "14691", "url": "https://it.wikipedia.org/wiki?curid=680505", "title": "Raduno Norimberga", "text": ""}
{"id": "680507", "revid": "767487", "url": "https://it.wikipedia.org/wiki?curid=680507", "title": "Buffalo Soldiers (film 2001)", "text": "Buffalo Soldiers \u00e8 un film del 2001 diretto da Gregor Jordan.\nIl soggetto \u00e8 basato sul romanzo del 1993 di Robert O'Connor.\nTrama.\nGermania Ovest, 1989, prima della caduta del muro di Berlino. Ray Elwood, soldato dell'esercito statunitense di stanza alla base Theodore Roosevelt vicino a Stoccarda, \u00e8 un componente di un gruppo di militari coinvolti in traffici illeciti, sfruttando le forniture per la base, delle quali si appropriano e che rivendono.\nUn giorno, approfittando di un incidente provocato da un carro armato, il cui equipaggio era sotto l'effetto di eroina, il gruppo si impadronisce di un carico di armi che Ray scambia con un trafficante di droga, ricevendo una fornitura di trenta chili di morfina grezza da trasformare in eroina pura, che dovrebbe essere raffinata in un capannone all'interno della base, adibito a laboratorio.\nI piani tuttavia sono compromessi dall'arrivo alla base del sergente Lee, il quale, dopo avere nutrito sospetti sulle attivit\u00e0 del gruppo, prende di mira Ray, dopo che questi ha iniziato ad uscire con la figlia.\nDistribuzione.\nData di uscita.\nL'anteprima mondiale era avvenuta al Toronto International Film Festival del 2001, a settembre. Dal momento che costituiva una critica feroce dell'esercito degli Stati Uniti, la consegna delle bobine ai cinema americani avvenne con due anni di ritardo, come conseguenza alla retorica patriottica ed al generale sentimento di dovuto rispetto per i militari al fronte, molto sentito all'interno degli Stati Uniti, sorto con le operazioni militari all'estero seguite agli attentati dell'11 settembre 2001."}
{"id": "680523", "revid": "1842072", "url": "https://it.wikipedia.org/wiki?curid=680523", "title": "Teoria della imputazione oggettiva dell'evento", "text": "La teoria dell'imputazione oggettiva dell'evento \u00e8 una teoria giuridica sorta in Germania negli anni 1930, e assume a proprio fondamento la teoria del bene giuridico protetto e del diritto penale in funzione di tutela di questo.\nDescrizione.\nLo scopo dichiarato \u00e8 quello di offrire un correttivo al principio della causalit\u00e0 condizionalistica: in particolare, la imputazione oggettiva vale ad escludere la responsabilit\u00e0 per dolo e per colpa in una serie di ipotesi che rischierebbero di rientrarvi.\nLa teoria prevede che la condotta:\nIl rischio non consentito.\nLe attivit\u00e0 rischiose vengono classificate secondo una triplice partizione:\nSono le condotte non utili e dannose, punite in s\u00e9 o in quanto causa di eventi lesivi. L'ordinamento sancisce per queste condotte l'obbligo di astenervisi, essendo queste direttamente previste dalle norme incriminatrici quali condotte illecite o quali cause di un evento illecito normativamente stabilito.\nLe condotte de qua infatti, rientrano negli scopi preventivi delle norme cautelari, sono obiettivamente prevedibili e obiettivamente evitabili.\nEsse implicano il rispetto del \"limite dell'autorizzazione\" prefissato dalla norma cautelare, minimizzando i rischi di eventi lesivi (\"leges artis\" dell'attivit\u00e0 medico chirurgica e dell'attivit\u00e0 sportiva violenta, ecc.)\n\u00c8 un dato incontestabile la non responsabilit\u00e0 nel caso di evento lesivo verificatosi nonostante il rispetto delle norme dette. In primo luogo perch\u00e9 l'ordinamento non pu\u00f2 autorizzare od addirittura imporre l'attivit\u00e0 e poi imputare gli effetti lesivi all'egente; in secondo luogo, l'ordinamento deve accollarsi il rischio dell'evento nello stesso momento in cui autorizza un'attivit\u00e0 rischiosa contenuta nei limiti del cosiddetto \"rischio consentito\".\nTaluni, conducendo alla massima estensione la teoria in argomento ritengono, nel caso in cui si operi nell'ambito dei limiti del rischio consentito, che la non punibilit\u00e0 debba fondarsi sulla mancanza di tipicit\u00e0 del fatto materiale. Infatti, se la condotta \u00e8 lecita, l'evento infausto non \u00e8 oggetto della previsione normativa ed il nesso causale ha per oggetto un evento atipico, la fattispecie di legge non \u00e8 integrata gi\u00e0 sul piano della tipicit\u00e0.\nIl risultato cui si vuole pervenire \u00e8 evidentemente quello di evitare in questi casi il riferimento alla colpevolezza, la cui valutazione non \u00e8 richiesta da parte del giudice.\nAnalisi.\nAppare chiaro che il problema della imputazione oggettiva altro non \u00e8 che un problema di sistematica del reato. Essa infatti propone un'anticipazione della risoluzione delle difficili casistiche (responsabilit\u00e0 medica, attivit\u00e0 sportiva violenta) all'elemento oggettivo, ovvero con una posticipazione dell'analisi dell'elemento soggettivo."}
{"id": "680542", "revid": "5449522", "url": "https://it.wikipedia.org/wiki?curid=680542", "title": "Funzione surgettiva", "text": ""}
{"id": "680543", "revid": "22356", "url": "https://it.wikipedia.org/wiki?curid=680543", "title": "Archaeotherium", "text": "L'archeoterio (gen. Archaeotherium) \u00e8 un mammifero estinto imparentato alla lontana con i suidi, vissuto nell'Oligocene (33 - 28 milioni di anni fa). I suoi resti sono stati ritrovati in Nordamerica.\nUn maiale con la testa da coccodrillo.\nMolti resti di questo mammifero artiodattilo sono stati rinvenuti negli Stati Uniti centrali. L'archeoterio, quindi, \u00e8 molto ben conosciuto dai paleontologi.\nIl primo a descrivere questo animale fu Joseph Leidy, nel 1850. Come il suo stretto parente \"Daeodon\", l'archeoterio apparteneva alla famiglia degli entelodontidi, grandi ungulati che percorrevano le pianure di Asia, Europa e Nordamerica nella parte centrale del Cenozoico.\nGrande all'incirca quanto un bue, l'archeoterio era caratterizzato da un corpo massiccio e robusto e da zampe molto allungate, evidentemente adatte alla corsa. La caratteristica pi\u00f9 sorprendente dell'animale riguardava per\u00f2 il cranio: enorme, lungo e robusto, questo era dotato di una quantit\u00e0 di denti appuntiti che sporgevano dalle mascelle, conferendogli un aspetto vagamente \u201cda coccodrillo\u201d. Questa strana dentatura con tutta probabilit\u00e0 era correlata a un regime alimentare molto vario: l'archeoterio probabilmente si nutriva di qualunque cosa gli capitasse a tiro, sia vegetale che animale, e evidentemente invece di cacciare le sue prede (anche se ci riusciva bene) preferiva lasciare la caccia agli altri predatori (soprattutto lo ienodonte) per poi scacciarli e prendersi la preda (questo spiegherebbe il suo corpo da battaglia).\nUna gobba come il bisonte.\nL'aspetto dell'archeoterio doveva richiamare quello del bisonte, a causa di una \u201cgobba\u201d posta proprio al di sopra delle spalle e causata dal notevole allungamento delle spine neurali. Queste spine, insieme alla scapola e a una cresta occipitale prominente alla base del cranio, servivano come zone di inserzione per potentissimi muscoli nella regione del collo e delle spalle. Questa struttura serviva a sostenere la pesante testa e a usarla come efficace mezzo di offesa.\nUna delle specie pi\u00f9 conosciute (e pi\u00f9 grosse) \u00e8 Archaeotherium mortoni, dell'Oligocene inferiore (circa 33 milioni di anni fa)."}
{"id": "680544", "revid": "486946", "url": "https://it.wikipedia.org/wiki?curid=680544", "title": "Lingua valenzana", "text": ""}
{"id": "680547", "revid": "1982", "url": "https://it.wikipedia.org/wiki?curid=680547", "title": "Franco &amp; Ciccio", "text": ""}
{"id": "680549", "revid": "123631865", "url": "https://it.wikipedia.org/wiki?curid=680549", "title": "Peter Del Monte", "text": "Biografia.\nLaureatosi in lettere alla Universit\u00e0 degli Studi di Roma \"La Sapienza\" con tesi sull'estetica cinematografica, frequent\u00f2 negli anni settanta il Centro sperimentale di cinematografia della capitale, sotto la guida di Roberto Rossellini, realizzando come saggio di diploma il lungometraggio \"Fuori campo\", presentato alla Quinzaine des R\u00e9alisateurs del Festival di Cannes 1970.\nNel 1975 realizz\u00f2 il suo primo film distribuito nei circuiti commerciali, \"Irene, Irene\"; nel 1980 conquist\u00f2 il Premio speciale della giuria alla 37\u00aa Mostra internazionale d'arte cinematografica di Venezia con \"L'altra donna\" e, nel 1982, il Premio per il miglior contributo artistico al Festival di Cannes per \"Invito al viaggio\".\nMor\u00ec il 31 maggio 2021 in una clinica romana dopo una lunga malattia.\nVita privata.\nDal 1985 al 1987 fu legato all'attrice Valeria Golino.\nRiconoscimenti.\nMostra internazionale d'arte cinematografica\nFestival di Cannes\nNastro d'argento\nGlobo d'oro\nAnnecy cin\u00e9ma italien"}
{"id": "680555", "revid": "22356", "url": "https://it.wikipedia.org/wiki?curid=680555", "title": "Dinictis", "text": "Dinictis \u00e8 un genere di mammiferi carnivori, fossili dell'Eocene e dell'Oligocene nordamericano.\nDescrizione.\nQuesto animale assomigliava moltissimo ai felidi, soprattutto per il cranio, ma in realt\u00e0 apparteneva a una famiglia estinta di carnivori ben pi\u00f9 primitivi, i nimravidi. \"Dinictis\", della taglia di un puma, possedeva un corpo snello e allungato, zampe piuttosto corte e un cranio dotato di mascelle potenti. A differenza dei veri felidi, \"Dinictis\" e i suoi parenti avevano zampe plantigrade, come quelle degli orsi e dei cani. \nCranio.\nIl cranio era pi\u00f9 allungato di quello dei felidi, e i forami della base cranica erano differenti. Era presente un canale alisfenoide per passaggio della carotide interna; le bulle timpaniche non erano ossificate, mentre le apofisi paroccipitali erano dirette all'indietro e non ravvicinate come nei felidi. L'apofisi mastoide era differente a seconda delle specie del genere, e in alcune mostrava un inizio di allungamento. La mandibola mostra una sorta di allungamento verso il basso nella zona della sinfisi, caratteristica ancor pi\u00f9 accentuata in forme simili come Hoplophoneus ed Eusmilus.\nLa formula dentaria era 3/3, 1/1, 3/3, 1/2, e mostra quindi una leggera riduzione del numero dei denti, anche se non accentuata come nei felidi. Il canino superiore era estremamente sviluppato, anche se non quanto in Hoplophoneus ed Eusmilus, ma era gi\u00e0 allungato e incurvato verso l'indietro. Il dente carnassiale superiore era privo di parastilo e presentava un forte denticolo interno; in questa caratteristica, la dentatura di Dinictis richiamava notevolmente quella dei canidi. Nella mandibola, il carnassiale era nettamente simile a quello dei felidi, ma conservava alcuni tratti primitivi, come la presenza di un metaconide e un talonide ridotto.\nScheletro postcranico.\nIl corpo e la coda di Dinictis erano allungati, le zampe erano snelle ma relativamente corte. Dinictis era dotato di cinque dita molto distanziate, che terminavano in artigli non completamente retrattili. Sulle falangi ungueali della mano erano presenti piccole callosit\u00e0, simili a quelle presenti nei felidi attuali, che le possiedono per\u00f2 anche sui piedi. \nClassificazione.\nDinictis fa parte dei nimravidi, una famiglia di carnivori estinti forse imparentati alla lontana con i veri felidi.\nQuesto carnivoro viveva nelle pianure del Nordamerica tra i 40 e i 30 milioni di anni fa, tendendo agguati agli ungulati primitivi che a quell'epoca prosperavano, come \"Protoceras\" e \"Merycoidodon\". Tra le caratteristiche di Dinictis, da ricordare l'allungamento dei canini superiori, che ricordano lo sviluppo (pur senza raggiungerlo) di quelli delle tigri dai denti a sciabola. Di Dinictis si conoscono varie specie, le pi\u00f9 note delle quali sono \"D. felina\" e \"D. squalidens\". Fossili di \"Dinictis\" sono stati rinvenuti per tutto il Nordamerica: Saskatchewan, Colorado, Montana, Nebraska, Sud Dakota, Nord Dakota, Wyoming e Oregon. Un suo parente, di dimensioni leggermente maggiori, \u00e8 \"Nimravus\"."}
{"id": "680558", "revid": "1814336", "url": "https://it.wikipedia.org/wiki?curid=680558", "title": "Hans Hass", "text": "Biografia.\n\u00c8 noto in modo particolare per le fotografie e riprese cinematografiche subacquee nel Mar Rosso e per i documentari sugli squali, che hanno contribuito a diffondere l'immersione subacquea sportiva e a far conoscere il Mar Rosso, diventato in seguito una rinomata meta turistica tra i praticanti dell'immersione.\n\u00c8 anche noto per il suo impegno nella protezione dell'ambiente.\nNel 1938, seguendo la sua passione per la pesca subacquea, si rec\u00f2 lungo le coste del Mediterraneo ed inizi\u00f2 a fotografare sott'acqua con una fotocamera di serie da lui stesso scafandrata, prima in bianco e nero e poi anni dopo, per la prima volta nella storia della fotografia subacquea, a colori. Due anni dopo, armato di una cinepresa, si impegn\u00f2 nelle riprese sottomarine lungo le coste delle Indie occidentali, proseguendo con altre spedizioni per esplorare i banchi di coralli del mar Rosso, nei Caraibi e nelle Gal\u00e1pagos. La sua attivit\u00e0 di pioniere proseguiva di pari passo a quella di ricercatore e divulgatore. Nel 1950 progett\u00f2 il primo flash subacqueo e nel 1954 la custodia Rolleimarin per la Rolleiflex, custodia che rimase per oltre un ventennio l'attrezzatura base di ogni fotosub professionista.\nScrive il suo primo articolo da professionista dopo una spedizione nei Caraibi; nel 1940 lascia gli studi di legge e, nel 1943, si laurea in zoologia. Nelle sue prime immersioni utilizza il rebreather. Nel 1947 il suo film \"Menschen unter Haien\" (\"Uomini tra gli squali\") viene proiettato a Zurigo, e nel 1948 viene pubblicato il libro omonimo. In seguito ottiene contratti con alcune case di produzione di Monaco e Vienna. Nel 1951 riceve il premio alla Biennale e nel 1959 il premio Oscar.\nNel 1950 fond\u00f2 nel Liechtenstein l'Istituto internazionale per la ricerca sottomarina.\nLa sua seconda moglie, Lotte, fu la prima modella subacquea. Con il suo aspetto grazioso e i lunghi capelli biondi fu la compagna ideale di Hass, partecipando alle spedizioni di quest'ultimo, tra cui la famosa \"Unternehmen Xarifa\", acquistando cos\u00ec una grande notoriet\u00e0 tanto che le furono offerti anche contratti a Hollywood che lei per\u00f2 rifiut\u00f2. Dal suo libro \"Ein M\u00e4dchen auf dem Meeresgrund\" (Una ragazza sul fondo del mare) \u00e8 stato tratto recentemente un film prodotto dal secondo canale tedesco ZDF in collaborazione con il canale ORF austriaco.\nRitratto di Hans Hass.\nCon Hans Hass \u00e8 morto uno degli ultimi grandi ricercatori della natura e oceanografi del ventesimo secolo. Il prominente zoologo austriaco svilupp\u00f2 negli anni '40 i metodi del nuoto subacqueo e apr\u00ec la via alla ricerca e allo sport subacqueo. Con la sua imbarcazione Xarifa, coadiuvato da famosi scienziati, intraprese negli anni '50 due spedizioni nel Pacifico e nell'Oceano Indiano.\nSuccessivamente Hass si dedic\u00f2 allo studio del comportamento umano e della biologia dell'evoluzione. Negli ultimi anni si occup\u00f2 oltre che della protezione dell'ambiente marino, anche dei problemi e delle problematiche del pianeta terra.\nHass pubblic\u00f2 32 libri e produsse 73 film e ricevette numerosi premi e riconoscimenti per le sue attivit\u00e0."}
{"id": "680568", "revid": "834", "url": "https://it.wikipedia.org/wiki?curid=680568", "title": "Cordialmente Gran Variet\u00e0", "text": ""}
{"id": "680574", "revid": "80648", "url": "https://it.wikipedia.org/wiki?curid=680574", "title": "Canarini", "text": ""}
{"id": "680575", "revid": "287204", "url": "https://it.wikipedia.org/wiki?curid=680575", "title": "Sergio Garcia", "text": ""}
{"id": "680588", "revid": "22356", "url": "https://it.wikipedia.org/wiki?curid=680588", "title": "Scipionyx", "text": ""}
{"id": "680598", "revid": "121132570", "url": "https://it.wikipedia.org/wiki?curid=680598", "title": "Oltrep\u00f2", "text": "Con il termine Oltrep\u00f2 (\"Ultrepo\" in lombardo) si indicano attualmente due zone geografiche facenti parte della Lombardia pur essendo localizzate a sud del fiume Po.\nDescrizione.\nEra politicamente costituito da una numerosa serie di marchesati, signorie e immunit\u00e0 che costituirono fino al 1770 le cosiddette \"Giurisdizioni separate\" o \"Terre diverse\" che, seppure sottoposte alla sovranit\u00e0 prima di Milano e poi dei Savoia, godevano di particolari privilegi e autonomie feudali tali da configurarsi per alcune entit\u00e0 in una vera indipendenza (vedi articolo sui feudi imperiali). Nel 1748, con i Savoia, tali terre furono organizzate nelle provincie di Voghera e Bobbio, fino a essere lentamente assorbite nel Regno di Sardegna. La zona fu poi aggregata alla provincia di Pavia nel 1859 in seguito all'unit\u00e0 d'Italia.\nOggi appartiene alla provincia di Pavia.\nOggi appartiene alla provincia di Rovigo.\nOggi queste localit\u00e0 appartengono alle province di Pavia, Lodi e Cremona."}
{"id": "680599", "revid": "287204", "url": "https://it.wikipedia.org/wiki?curid=680599", "title": "Justus M\u00f6ser", "text": "Dopo aver studiato giurisprudenza nelle Universit\u00e0 di Jena e di Gottinga, torn\u00f2 a Osnabr\u00fcck come avvocato e venne presto nominato \"advocatus patriae\", procuratore di Stato; dal 1762 al 1768 fu \"justiciarius\", ossia giudice della corte criminale di Osnabruck, e nel 1768 conciliatore di giustizia. Per 20 anni fu consulente legale del vescovo protestante di Osnabr\u00fcck, il principe Federico, duca di York e di Albany, figlio di Giorgio III d'Inghilterra e della regina Charlotte di Mecklenburg-Strelitz.\nM\u00f6ser fu anche uno storico; la sua \"Storia di Osnabr\u00fcck\", pubblicata la prima volta nel 1768 e le \"Fantasie patriottiche\", del 1786, mostrano la sua adesione verso uno sviluppo naturale e organico dello Stato in luogo di leggi imposte dall'alto dai sovrani. Le sue concezioni dell'economia politica sono considerate molto contrastanti con quelle del ben pi\u00f9 noto e apprezzato suo contemporaneo Adam Smith, e anticiperebbero alcune idee della Scuola storica tedesca e dell'economia di mercato. Per certi aspetti, M\u00f6ser pu\u00f2 essere considerato l'omologo tedesco di Edmund Burke.\nNel 1749 aveva pubblicato la tragedia \"Arminio\"; i suoi \"Vermischte Schriften\" (Scritti vari) pubblicati nel 1798, uniscono comprensione della natura umana e arguto umorismo.\nLe sue \"Opere complete\" furono pubblicate in 10 volumi nel 1844."}
{"id": "680600", "revid": "547034", "url": "https://it.wikipedia.org/wiki?curid=680600", "title": "Teorema dei lavori virtuali", "text": "In fisica ed ingegneria, il teorema dei lavori virtuali o principio dei lavori virtuali (spesso indicato come PLV) afferma che per un sistema in equilibrio statico ad ogni spostamento virtuale infinitesimo nello spazio delle fasi \u00e8 associato un lavoro meccanico nullo. Si parla in tale contesto di lavoro virtuale, il lavoro meccanico di una forza relativo ad uno spostamento virtuale infinitesimo (un cambiamento istantaneo di coordinate).\nSiano formula_1 le coordinate generalizzate del sistema e formula_2 la \"j\"-esima risultante delle formula_3 forze agenti nella direzione formula_4. Il teorema stabilisce che ad una variazione formula_5 rispetto alla posizione di equilibrio \u00e8 associato un lavoro nullo:\ndove formula_7 \u00e8 il lavoro di formula_2 relativo allo spostamento infinitesimo formula_9.\nIn altri termini, il lavoro svolto dalle forze esterne su un solido continuo deformato \u00e8 uguale a quello svolto dalle forze interne. Il termine \"virtuale\" indica che il teorema \u00e8 valido per lavori calcolati per un dato sistema qualsiasi di forze esterne (forze di superficie e di volume) equilibrato con le tensioni unitarie, e per un qualsiasi campo di spostamenti congruente con le deformazioni unitarie ma non necessariamente conseguente al sistema di forze esterne applicate.\nIl teorema dei lavori virtuali pu\u00f2 essere esteso a sistemi discreti di corpi (internamente continui) tra loro vincolati.\nLavoro virtuale.\nData una particella formula_10 che si muove lungo una traiettoria formula_11 tra i punti formula_12 e formula_13 soggetta ad una forza formula_14, il lavoro compiuto da formula_14 \u00e8:\ndove formula_17 \u00e8 l'elemento infinitesimo della curva formula_11 e formula_19 \u00e8 la velocit\u00e0 di formula_10.\nIl lavoro di formula_14 per una particella formula_22 che compie uno spostamento virtuale muovendosi lungo una traiettoria che differisce per una variazione formula_23 da formula_11, tra i punti formula_12 e formula_13 \u00e8:\nSi pu\u00f2 definire il lavoro \"virtuale\" come la differenza:\nSpostamenti rigidi.\nSi consideri una struttura non deformabile in equilibrio. Su ogni punto agiscono la risultante formula_29 dei carichi esterni, la risultante formula_30 delle forze di coesione e la risultante formula_31 delle reazioni vincolari in modo tale che:\nImponendo uno spostamento infinitesimo formula_33 alla struttura, nell'i-esimo punto si verifica che il lavoro virtuale delle forze durante il suo tragitto formula_34 \u00e8:\novvero formula_36.\nPoich\u00e9 lo spostamento \u00e8 di tipo rigido (non si hanno movimenti relativi tra i punti) per il principio di azione e reazione le forze di coesione sono uguali e contrarie tra loro, e di conseguenza lo sono anche i loro lavori. La somma \u00e8 quindi nulla: formula_37. Se si considera che i vincoli bilaterali non compiono lavoro a meno di attrito allora anche le reazioni vincolari non compiono lavoro, ovvero formula_38. L'equazione si riduce dunque a formula_39, ovvero il lavoro compiuto da un sistema di forze equilibrato in uno spostamento rigido \u00e8 nullo.\nSpostamenti con deformazione del materiale.\nSi consideri il caso in cui il campo di spostamenti comporta la deformazione del corpo. Si ha che il lavoro delle forze di coesione non pu\u00f2 essere nullo, e considerando nuovamente il postulato di Fourier si ha che:\novvero:\nPer dimostrare ci\u00f2, si considerino le tensioni agenti nel piano xy del parallelepipedo generico formula_42 del solido di Cauchy giacente nello spazio cartesiano formula_43 e le relative 3 componenti di deformazione assiale e angolare, in figura a lato.\nSi pu\u00f2 quindi determinare il lavoro interno compiuto dalle forze (tensioni moltiplicate per l'area in cui agiscono) negli spostamenti dovuti alle 6 componenti di deformazione:\nEssendo nell'ambito della cinematica linearizzata, ovvero considerando una teoria del primo ordine per cui si considerano spostamenti infinitesimi e angoli approssimati alla loro tangente, verranno trascurati gli infinitesimi del quarto ordine ovvero tutti i termini contenenti o formula_45 o formula_46 o formula_47:\nLe componenti formula_49, formula_50 e formula_51 fanno compiere un lavoro trascurabile alle tensioni su xy e valgono le stesse identiche considerazioni fatte per le formula_52, formula_53 e formula_54. Si deduce che per ogni faccia il lavoro \u00e8 dato dalla componente della tensione per la componente della deformazione associata.\nL'espressione del lavoro interno \u00e8 quindi:\nSi esprime il lavoro esterno come:\ncon formula_57, formula_58 e formula_59 gli spostamenti; formula_60, formula_61 e formula_62 sono le componenti della risultante delle forze di superficie, mentre formula_63, formula_64 e formula_65 sono le componenti della risultante delle forze di volume.\nSi devono applicare le equazioni di equilibrio, di bilancio e di congruenza del solido continuo considerando che formula_66, formula_3 e formula_68 sono i coseni direttori della normale al piano tangente alla superficie del solido e ricordando la reciprocit\u00e0 delle tensioni tangenziali e delle relative distorsioni angolari.\nEquilibrio:\nBilancio:\nCongruenza:\nSi consideri ora il primo termine dell'espressione del lavoro esterno e si sostituiscano le espressioni precedentemente scritte:\nSi trasformi ora questo integrale di superficie in un integrale di volume tramite il teorema della divergenza:\nraggruppando le funzioni \"tensione per spostamento\" e i coseni direttori e sommando poi anche la seconda parte dell'espressione del lavoro esterno:\nSi riuniscano gli integrali e si raggruppino i termini:\nI primi tre polinomi tra parentesi sono nulli:\nin quanto coincidono con quelli delle equazioni di equilibrio. Sostituendo ai restanti termini le espressioni delle equazioni di congruenza si ottiene:\novvero l'espressione del lavoro esterno \u00e8 identica a quella del lavoro interno.\nApplicazioni.\nIl teorema pu\u00f2 esser utilizzato come punto di partenza tramite il quale definire equazioni di equilibrio o di congruenza della struttura. \nCi\u00f2 permette di determinare forze o soprattutto spostamenti incogniti utilizzando la tecnica della forza fittizia unitaria applicata nello stesso punto e verso dello spostamento cercato.\nTrave piana.\nPer i sistemi di trave piana \u00e8 possibile riscrivere facilmente l'espressione del lavoro interno in termini di deformazioni e sollecitazioni.\nSi consideri un sistema di riferimento cartesiano nel quale l'asse \"x\" coincida con l'asse della trave e quindi gli assi \"y\" e \"z\" definiscano il piano su cui giacciono le infinite sezioni.\nNel caso piano si ha lo sforzo assiale formula_80 al quale corrisponde la deformazione longitudinale formula_81, la flessione formula_82 alla quale corrisponde la curvatura dell'asse della trave formula_83 e lo sforzo di taglio al quale corrisponde una distorsione media della sezione formula_84. Utilizzando le soluzioni della trave di De Saint Venant si ha:\ndove formula_87 \u00e8 il fattore di taglio, che indica la quota parte di area della sezione reagente a taglio.\nSi sostituiscano le relazioni nell'espressione del lavoro interno considerando sempre il caso piano:\nL'espressione \u00e8 scomponibile in un integrale di superficie sulla sezione della trave e in un integrale di linea lungo l'asse della trave:\nLe quantit\u00e0 formula_81 e formula_83 sono legate dalla relazione formula_92; formula_93 \u00e8 il momento di inerzia della sezione ed \u00e8 per definizione:\n\"N,M,T,A,\u03a7,q,I\" sono costanti nella sezione e per le travi la deformazione dovuta al taglio \u00e8 trascurabile. Si ha quindi:\nAbbassamenti e rotazioni.\n\u00c8 possibile conoscere direttamente l'abbassamento della trave in un punto senza calcolare l'intera equazione della linea elastica. Si consideri ad esempio il caso elementare di trave appoggiata lunga L con carico uniformemente distribuito Q. Per il calcolo dell'abbassamento massimo in mezzeria si applica il principio:\ncon formula_66 (forza fittizia unitaria applicata in mezzeria e diretta verso il basso) equilibrato con formula_82 e formula_33 (l'abbassamento incognito) congruente con formula_83. Essendo scomodo calcolare la curvatura si sfrutta il legame costitutivo per cui formula_101 dove formula_102 \u00e8 il modulo di elasticit\u00e0 del materiale della trave e formula_93 il suo momento d'inerzia. Si ha quindi la nota espressione della formula approssimata dello spostamento:\ncon formula_105 l'equazione del momento dovuto alla sola forza applicata sulla trave e formula_82 l'equazione del momento relativo allo schema reale e congruente di carico ripartito. Discorso analogo per il calcolo delle rotazioni di un punto della struttura (applicando in questo caso un momento unitario nel punto d'interesse).\nPer le travi reticolari con aste di lunghezza formula_66 e area formula_12 si pu\u00f2 calcolare direttamente:\nStrutture iperstatiche.\nPer risolvere le strutture iperstatiche oltre alle equazioni di equilibrio della statica sono necessarie anche quelle di congruenza che impongono le deformazioni nei punti corrispondenti ai vincoli sovrabbondanti considerati. Si consideri ad esempio lo schema di mensola appoggiata con carico uniformemente ripartito (struttura 1 volta iperstatica) e si consideri l'appoggio come vincolo sovrabbondante. Per la risoluzione \u00e8 necessario considerare lo schema statico equivalente di mensola appoggiata con carico uniformemente ripartito e forza formula_63 verso l'alto al posto del vincolo tale da imporre che l'abbassamento in quel punto sia nullo. Ci\u00f2 equivale a considerare una forza unitaria applicata nel vincolo diretta verso il basso scalata proprio di formula_63. Si ha quindi l'espressione:\ncon formula_113 equazione del momento dovuta alla sola presenza del carico, dalla quale si pu\u00f2 ricavare l'incognita formula_63 e risolvere quindi la struttura.\nCedimenti vincolari imposti.\nNelle strutture isostatiche i cedimenti vincolari formula_33, ovvero variazioni di posizione permanente del vincolo, vengono assorbiti tramite moti di corpo rigido (rotazione o traslazione). Nelle strutture iperstatiche la soluzione tramite PLV \u00e8 semplicemente data dalla relazione precedente ora eguagliata a formula_33 (valore noto). In assenza di carichi si ha:\novvero la sollecitazione che subisce la struttura dipende dalla sua rigidezza flessionale:\nVariazioni termiche.\nUna trave soggetta ad una variazione termica lineare tra il suo estradosso e intradosso subisce delle deformazioni lungo la sezione; la deformazione longitudinale \u00e8:\nmentre la curvatura dell'asse della trave \u00e8:\ncon formula_121 la temperatura media riferita al baricentro della sezione, formula_122 la variazione di temperatura tra estradosso e intradosso, formula_123 l'altezza della sezione e formula_124 la dilatazione termica considerata dalle normative sull'acciaio e sul c.a., pari a 10\u22125 \u00b0C\u22121.\nNelle strutture isostatiche la deformazione \u00e8 libera mentre in quelle iperstatiche \u00e8 bloccata da vincoli pertanto nasceranno delle sollecitazioni interne.\nPoich\u00e9 si conosce direttamente il termine cinematico della deformazione per le soluzioni delle travi non \u00e8 necessario calcolarsi l'formula_113 dovuto all'azione termica ma si considera direttamente formula_126 e formula_127 rispetto all'applicazione della forza unitaria nel punto di vincolo sovrabbondante:\nNel caso ad esempio della precedente mensola appoggiata ora sottoposta a semplice variazione termica si impone nell'appoggio lo spostamento nullo, ovvero:"}
{"id": "680604", "revid": "359266", "url": "https://it.wikipedia.org/wiki?curid=680604", "title": "Traffico telefonico", "text": ""}
{"id": "680605", "revid": "1181", "url": "https://it.wikipedia.org/wiki?curid=680605", "title": "Equazione dei lavori virtuali", "text": ""}
{"id": "680607", "revid": "287204", "url": "https://it.wikipedia.org/wiki?curid=680607", "title": "Principio dei lavori virtuali", "text": ""}
{"id": "680611", "revid": "2175", "url": "https://it.wikipedia.org/wiki?curid=680611", "title": "Raisa Gorbachyova", "text": ""}
{"id": "680613", "revid": "36426", "url": "https://it.wikipedia.org/wiki?curid=680613", "title": "Palio dei berberi", "text": ""}
{"id": "680617", "revid": "1318658", "url": "https://it.wikipedia.org/wiki?curid=680617", "title": "Hari Rud", "text": "Il Rudkhaneh-ye Hari Rud, chiamato anche Hari Rud o semplicemente Hari, \u00e8 un fiume lungo 1100 chilometri che scorre dalle montagne dell'Afghanistan centrale al Turkmenistan, dove scompare nel deserto Kara-Kum senza mai sfociare nel mare. In persiano la parola \"Rud\" significa \"fiume\".\nIl fiume nasce nella catena montuosa Koh-i Baba, che fa parte del sistema dell'Hindu Kush, e scorre grosso modo rettilineamente verso ovest. Nell'Afghanistan occidentale l'Hari Rud scorre a sud della citt\u00e0 di Herat, intorno a cui storicamente vi era una valle famosa per la sua fertilit\u00e0 e per essere intensamente coltivata. Il fiume incontra il Jam Rud in prossimit\u00e0 del Minareto di Jam, il secondo antico minareto pi\u00f9 alto del mondo con i suoi 65 metri e sito iscritto nella lista dei Patrimoni dell'umanit\u00e0 dell'UNESCO.\nUna volta superata Herat il fiume gira verso nord, formando la parte settentrionale del confine fra l'Afghanistan e l'Iran. Pi\u00f9 a nord esso demarca la parte sud-orientale del confine fra l'Iran e il Turkmenistan.\nIn Turkmenistan l'Hari Rud \u00e8 conosciuto col nome di Tejen o fiume Tedzhen e passa vicino alla citt\u00e0 di Tedzhen. Anticamente, questo fiume era conosciuto col nome latino di Arius."}
{"id": "680621", "revid": "287204", "url": "https://it.wikipedia.org/wiki?curid=680621", "title": "Abbazia di Sant'Angelo in Formis", "text": "Labbazia di Sant'Angelo in Formis si trova a Sant'Angelo in Formis, frazione di Capua. La chiesa abbaziale ha la dignit\u00e0 di basilica minore.\nStoria.\nLa chiesa, dedicata a San Michele Arcangelo, sorge lungo il declivio occidentale del monte Tifata.\nInizialmente nei documenti l'edificio \u00e8 indicato come \"ad arcum Dianae\" (\"presso l'arco di Diana\"), ricordando che sorgeva al di sopra dei resti del tempio dedicato a \"Diana Tifatina\", mentre successivamente ci si riferisce ad esso con le denominazioni \"ad Formas\", \"Informis\" o \"in Formis\". L'interpretazione etimologica della nuova denominazione \u00e8 controversa: da una parte si suppone che toponimo derivi dal termine latino \"forma\" (\"acquedotto\"), e che stia ad indicare la vicinanza di un condotto o di una falda; mentre secondo l'altra ipotesi - molto poco credibile - il termine sarebbe derivato dalla parola \"informis\" (\"senza forma\", e quindi \"spirituale\").\nI resti del tempio romano furono rinvenuti nel 1877, e si \u00e8 notato che la basilica ne ripercorre il perimetro, aggiungendo le absidi al termine delle navate. La prima costruzione della basilica si pu\u00f2 far risalire all'epoca longobarda, sulla base dell'ampia diffusione del culto dell'arcangelo Michele presso i Longobardi alla fine del VI secolo. Al tempo del vescovo di Capua Pietro I (925-938), la chiesa fu donata ai monaci di Montecassino, che volevano costruirvi un monastero. La chiesa fu poi tolta ai monaci e ridonata loro nel 1072 dal principe di Capua, Riccardo. L'allora abate Desiderio di Montecassino (il futuro papa Vittore III) decise di ricostruire la basilica (1072 - 1087) e ne rispett\u00f2 ancora gli elementi architettonici di origine pagana. A lui si devono gli affreschi di scuola bizantino-campana che decorano l'interno e che costituiscono uno tra i pi\u00f9 importanti e meglio conservati cicli pittorici dell'epoca nel sud Italia.\nAl XII secolo sono stati attribuiti il rifacimento del portico antistante la chiesa, con nuovi affreschi, e una ricostruzione del campanile in seguito ad un crollo.\nArchitettura.\nLa facciata \u00e8 preceduta da un porticato a cinque arcate ogivali, quella centrale pi\u00f9 alta \u00e8 realizzata con elementi marmorei di reimpiego. Le arcate sono sorrette da quattro fusti di colonna, due a destra in marmo cipollino e due a sinistra in granito grigio, con capitelli corinzi non pertinenti e diversi tra loro, e sorrette da altri elementi architettonici diversi riutilizzati in funzione di basi. Gli elementi di reimpiego provengono probabilmente da edifici facenti parte del santuario pagano. Alla destra della facciata il campanile: presenta il basamento costruito con blocchi di reimpiego, disposti in modo regolare e vi \u00e8 inserito un fregio con decorazioni zoomorfe, mentre il secondo piano \u00e8 decorato da bifore.\nDal portico, a cui si accede con quattro gradini marmorei, si accede all'interno, a pianta basilicale, senza transetto, con tre navate, ciascuna delle quali termina in un'abside. Le colonne che dividono le navate, con fusti di diverse variet\u00e0 di marmi e capitelli corinzi, sono ugualmente di riutilizzo da edifici di epoca romana.\nIn una miniatura che illustra i possedimenti dell'Abbazia di Montecassino, riferita alla donazione del 1072, la chiesa \u00e8 rappresentata ad una sola navata e con il portico a tre archi, mentre il campanile si trova a sinistra della facciata. Nell'affresco dell'abside maggiore \u00e8 raffigurato l'abate Desiderio che offre il modellino della chiesa: qui il campanile \u00e8 ancora raffigurato a sinistra, ma l'edificio presenta tre navate. La miniatura dovrebbe quindi rappresentare la chiesa come era al momento della donazione di Riccardo, mentre l'affresco dell'abside raffigurerebbe i lavori fatti compiere da Desiderio di Montecassino. La posizione del campanile a sinistra, della chiesa, diversa da quella attuale, ha fatto ipotizzare una sua ricostruzione in seguito ad un crollo, probabilmente nell'ambito dei lavori condotti nel XII secolo.\nAffreschi.\nIl ciclo di affreschi \u00e8 attribuibile alla ricostruzione della chiesa ad opera dell'abate Desiderio, come testimonia il suo ritratto nell'abside della chiesa con il nimbo quadrato (utilizzato per distinguere i personaggi viventi), mentre offre a Cristo il modello della chiesa, e l'epigrafe sul portale d'ingresso. La decorazione inoltre \u00e8 confrontabile con miniature realizzate nello \"scriptorium\" dell'abbazia di Monte Cassino. Il programma decorativo occupa le navate, le absidi e la controfacciata.\nSignificato.\nLe scene dell'Antico Testamento delle navate laterali e quelle del Nuovo Testamento nella navata centrale, costituiscono un insieme unico, il cui legame \u00e8 sottolineato dalla presenza dei Profeti e risponde alla volont\u00e0 di esplicitare e dimostrare che l'Antico Testamento era nient'altro che il \u00abNuovo coperto di un velo\u00bb, come affermavano i celebri versi di Sant\u2019Agostino.\nQuesto tema (la \"Concordanza tra i Testamenti\") si ritrovava negli affreschi della basilica di San Pietro in Vaticano, che sicuramente fu il modello di tutte le decorazioni successive di questo genere. La disposizione delle scene in Sant'Angelo \u00e8 tuttavia insolita: in genere, infatti, gli episodi dell'Antico e del Nuovo Testamento venivano raffigurati entrambi nella navata centrale (ciascuno su una delle pareti, ovvero su due registri sovrapposti). La disposizione di Sant'Angelo pu\u00f2 essere dovuta alla volont\u00e0 di far risaltare il ciclo cristologico rispetto a quello veterotestamentario: come l'Antico Testamento \u00e8 ombra del Nuovo, cos\u00ec gli episodi che lo illustrano vanno visti nell'ombra delle navate laterali, per preparare l'osservatore alla Rivelazione dispiegata invece nella luce della navata centrale.\nIl tema principale svolto dalle pitture parietali \u00e8 quello dell'abolizione dei sacrifici dell'Antico Testamento operata da Cristo per mezzo della Crocifissione: al tema si riferiscono gli episodi di Caino e Abele, di No\u00e8, di Abramo e Isacco, la cui comprensione \u00e8 facilitata dal fatto che tali scene erano ripetute spesso negli edifici e commentate altrettanto spesso nei testi. Tuttavia sono presenti anche scene meno frequenti, come quella di Gedeone, che a Sant'Angelo in Formis \u00e8 per la prima volta rappresentata nell'arte monumentale, anche se esempi precedenti possono essere rintracciati nelle illustrazioni dei manoscritti.\nL'influenza dei principali monumenti romani si pu\u00f2 notare anche nella serie dei ritratti degli abati, che richiamano i ritratti dei pontefici nei tondi della basilica di San Paolo fuori le mura.\nTra le scene quella della \"Maiestas Domini\" \u00e8 certamente uno dei brani pittorici in cui \u00e8 maggiormente evidente la formazione bizantina degli autori. Tipico dello stile bizantino \u00e8 infatti lo schematismo geometrico: ci\u00f2 si nota a partire dal volto e dalla raffigurazione dei panneggi, in cui la linea spezzata e i cerchi concentrici in corrispondenza delle ginocchia sono unico elemento dinamico dell'immagine. Forte \u00e8 il contrasto fra le tinte: sia nel Cristo che negli arcangeli i volti sbiancati sono ravvivati dal rosso sanguigno delle gote e dagli aspri contrasti delle vesti che accostano azzurri intensi, gialli e rossi. A questi contrasti cromatrici corrispondono le espressioni concitate dei personaggi."}
{"id": "680624", "revid": "767487", "url": "https://it.wikipedia.org/wiki?curid=680624", "title": "Adriano Emperado", "text": "Ha contribuito attivamente, in un gruppo di cinque artisti marziali ad elaborare un'arte marziale di autodifesa al quale \u00e8 stato attribuito il nome di Kajukenbo.\nLa sua infanzia, dura e difficile, la vive a Honolulu, capitale delle isole Hawaii . Ha praticato inizialmente l'Escrima, un'arte marziale che successivamente ha influenzato diversi aspetti del suo Kajukenbo. In seguito si \u00e8 interessato al Kempo raggiungendo il grado di cintura nera di quinto livello, sotto la direzione del maestro, William K. S. Chow.\nNel 1947, cinque artisti marziali hanno formato la Societ\u00e0 delle Cinture Nere, incontrandosi in un quartiere di Honolulu conosciuto come Borgo di Palama per elaborare un sistema supremo di autodifesa. Erano: Peter Y. Choo, maestro di tangsudo - il Karate coreano, Frank Ordonez, maestro di Jujitsu, Joseph Holck , maestro di J\u016bd\u014d, Adriano Emperado, maestro di Kenp\u014d ed Escrima, e Clarence Chang, maestro del Wushu degli Shaolin, considerato anche come il \"pugilato cinese\". Dopo due anni, questi cinque maestri marziali hanno creato un sistema molto efficace nei combattimenti di strada. Questo sistema ha derivato il suo nome, \"Kajukenbo\", dalle prime lettere dei quattro stili dai quali era stato creato. Da allora, tale arte marziale ha acquisito una reputazione come \"l'arte perfezionata di combattimento sporco su strada\", come riferito da uno dei membri del team.\nLa prima scuola di Kajukenbo viene aperta a Borgo di Palama, nella citt\u00e0 di Honolulu, diretta da Emperado e da suo fratello, Joe. Per essere invincibili sulle strade, l'allenamento che si impartiva agli studenti era realistico e brutale, il cui combattimento prevedeva un totale corpo a corpo. Le contusioni erano un evento quotidiano, per cui il numero degli studenti, presto diminu\u00ec sensibilmente. La scuola di Emperado ha insegnato a molti studenti, i quali, in futuro, avrebbero ottenuto notevoli successi, influenzando anche la comunit\u00e0 internazionale delle arti marziali: \"Sid Asuncion\", \"Tony Ramos\", \"Charles Gaylord\", \"Aleju Reyes\", \"Joe Halbuna\" ed Al Dacascos, per citarne qualcuno.\nNel 1959, Emperado inizia a fondere il Wushu con il Kajukenbo, che pone l'accento sulla tecnica dura del Karate, con una combinazione di tecniche dure e molli. Il Kajukenbo si \u00e8 evoluto in uno stile aperto al miglioramento disposto ad accettare variazioni efficaci provenienti da tutte le arti marziali.\nIl Kajukenbo moderno fa tesoro delle sue passate eredit\u00e0, ma deve la sua reputazione come arte marziale, funzionale a qualunque combattimento su strada. A causa di una vita orientata verso i contributi alle arti marziali, la rivista Black Belt Magazine, la Rivista della Cintura Neram ha nominato Adriano Emperado il suo Istruttore dell'anno nel 1991."}
{"id": "680625", "revid": "729019", "url": "https://it.wikipedia.org/wiki?curid=680625", "title": "Northrop-McDonnell Douglas YF-23 Black Widow II", "text": "Il Northrop-McDonnell Douglas YF-23 Black Widow II era il velivolo proposto dal consorzio Northrop/McDonnell Douglas per il concorso ATF (\"Advanced Tactical Fighter\") indetto dall'United States Air Force, l'aeronautica militare statunitense. Dal concorso emerse vincitore l'YF-22, prototipo dell'F-22 Raptor, entrato in servizio alla fine del dicembre 2005.\nStoria.\nSviluppo.\nIl programma ATF fu concepito nei primi anni ottanta per definire un successore dell'F-15 Eagle: nel 1986 vennero assegnati due contratti ai progetti giudicati pi\u00f9 promettenti per la realizzazione di una coppia di velivoli ciascuno che sarebbero stati confrontati successivamente durante la fase dimostrativa. L'altro consorzio selezionato fu quello costituito da Lockheed/Boeing/General Dynamics, il cui prototipo era designato YF-22 e fin\u00ec per aggiudicarsi nel 1991 la commessa, che in principio prevedeva la realizzazione di 648 velivoli.\nIl primo prototipo dell'YF-23 (PAV-1, soprannominato \"Spider\" ed equipaggiato con motori Pratt &amp; Whitney YF119) venne completato nel 1989 e vol\u00f2 il 27 agosto 1990, con un mese circa di anticipo rispetto all'YF-22, con il capo collaudatore Paul Metz ai comandi. Il secondo prototipo (PAV-2, detto \"Gray Ghost\" e propulso da una coppia di General Electric YF120) vol\u00f2 il 26 ottobre con il pilota Jim Sandberg. I voli di test, per un totale di 65 ore, si protrassero fino al 18 dicembre. A parte i due gi\u00e0 citati della Northrop, altri 3 piloti si alternarono durante le 50 missioni: Bill Lowe (McDonnel Douglas), Ronald Johnston (USAF AFFTC), Con Thueson (USAF AFOTEC).\nNell'aprile 1991 il segretario dell'aeronautica Donald Rice annunci\u00f2 il vincitore, ovvero l'accoppiata YF-22/YF119. Alla fine della fase dimostrativa, i due prototipi vennero consegnati dalla Northrop al Dryden Flight Research Center della NASA, dove rimasero inutilizzati fino al 1996, anno nel quale vennero trasferiti ai musei.\nIl PAV-1 \u00e8 stato restaurato recentemente presso il museo USAF di Dayton (Ohio); il PAV-2, dopo essere stato per anni esposto al Western Museum of Flight di Hawthorne (California) in condizioni di rapido deterioramento, \u00e8 stato rimesso a nuovo negli stabilimenti Northrop Grumman di El Segundo e poi restituito alla nuova sede del museo nell'aeroporto di Torrance.\nDescrizione tecnica.\nIdeato da Bob Sandusky, l'YF-23 era un aereo dalle linee non convenzionali, caratterizzato in pianta da una forma trapezoidale e da piani di coda \"a V\" completamente mobili, che assolvevano sia le funzioni di controllo sull'asse di imbardata con movimento antisimmetrico, che quelle sull'asse di beccheggio con movimento simmetrico. Il controllo sull'asse di rollio veniva invece demandato all'azione differenziale delle 4 superfici sul bordo di uscita delle semiali, dette flaperon, che compensavano anche il momento indotto dalla coda sull'asse longitudinale durante l'imbardata. Il freno aerodinamico veniva generato muovendo verso il basso i flaperon interni e verso l'alto quelli esterni, o viceversa. Tutte le superfici erano controllate dal sistema VMS (Vehicle Management System) digitale a quadrupla ridondanza con funzioni di controllo e aumento della stabilit\u00e0. Le prese d'aria dei motori erano situate sotto le semiali, poco dietro il bordo di attacco, e i condotti a forma di S che convogliavano il flusso ai propulsori permettevano di schermare frontalmente il compressore per migliorare le caratteristiche stealth. Gli scarichi erano posti sulla parte superiore della fusoliera, muniti di tunnel di uscita ricoperti di materiale ceramico che consentiva di abbassare la temperatura di uscita dei gas dalla turbina, mascherando la traccia infrarossa.\nL'YF-23 rispondeva in pieno ai requisiti USAF, come ebbe a dichiarare lo stesso Rice, per quanto riguarda le caratteristiche di supercrociera (volo supersonico senza l'ausilio dei postbruciatori), invisibilit\u00e0 radar, capacit\u00e0 di sopravvivenza e facilit\u00e0 di manutenzione. Inoltre, a quanto si sa, l'YF-23 si era dimostrato superiore all'YF-22 in termini di velocit\u00e0 (particolarmente il prototipo con i motori YF120), capacit\u00e0 di carico, autonomia e furtivit\u00e0:\n\u00ab\"It went much faster than the YF-22. But I can't tell you how fast it actually went.\"\u00bb Paul Tackabury, Flight Test. \u00ab\"We knew the RCS (Radar Cross Section) numbers they accomplished compared to ours, and there's no reason why we would lose.\"\u00bb Yu Ping Liu, Northrop's Chief Scientist\nEra per\u00f2 meno manovrabile dell'YF-22, che dalla sua aveva la possibilit\u00e0 di controllo vettoriale della spinta, ed inoltre il sistema di stivaggio dei missili nell'unico vano ventrale destava qualche perplessit\u00e0, poich\u00e9 un guasto nel meccanismo di sgancio di uno di questi avrebbe compromesso l'utilizzo delle armi restanti (di fatto l'YF-23, al contrario del suo rivale, non effettu\u00f2 mai il lancio di armi nella fase dimostrativa). Quello che penalizz\u00f2 maggiormente l'YF-23 fu il fatto che fosse poco pi\u00f9 di un dimostratore di tecnologia: l'avionica prevista non era installata nella carlinga dei prototipi, anche se fu testata su un velivolo BAC 111 che fungeva da banco di prova; il carrello anteriore era quello dell'F-15, quello principale mutuato dall'F-18, le gondole motrici non vennero ridisegnate quando fu eliminato il requisito dell'inversore di spinta. Tutto questo diede all'USAF l'impressione che l'YF-22 fosse pi\u00f9 vicino allo standard di produzione e quindi il suo sviluppo sarebbe stato meno oneroso.\nIn ogni caso, la scelta dell'YF-22 \u00e8 stata molto controversa ed \u00e8 probabilmente da attribuirsi anche al fatto che all'epoca la Northrop era sotto pressione per i ritardi ed i costi del progetto del bombardiere B-2, mentre la Lockheed si era distinta bene nella gestione del programma F-117. L'YF-23, come anche il turboventola a ciclo variabile YF120, essendo un progetto estremamente innovativo costituiva un'opzione pi\u00f9 rischiosa per l'USAF, che prefer\u00ec non sottovalutare i costi industriali connessi."}
{"id": "680643", "revid": "287204", "url": "https://it.wikipedia.org/wiki?curid=680643", "title": "Contea di Somerset (New Jersey)", "text": "La contea di Somerset, in inglese Somerset County, \u00e8 una contea del New Jersey negli Stati Uniti. \u00c8 parte dell'area metropolitana di New York.\nGeografia fisica.\nLa contea confina a nord con la contea di Morris, ad est con le contee di Union e di Middlesex, a sud con la contea di Mercer ed a ovest con la contea di Hunterdon.\nIl territorio \u00e8 prevalentemente pianeggiante nell'area centro-meridionale. A nord \u00e8 maggiormente collinare essendo interessato dai rilievi delle \"Watchung Mountains\" e raggiunge la massima altezza di 262 con la \"Mine Mountain\". Al centro della contea scorre il fiume Raritan che riceve da nord il fiume Lamington (che segna il confine nord-occidentale). Il fiume Passaic segna il confine nord-orientale.\nNell'area sud-orientale scorre da sud a nord il fiume Millstone che sfocia nel Raritan.\nIl capoluogo di contea \u00e8 la citt\u00e0 di Somerville, posta nell'area centrale.\nStoria.\nI primi abitanti del territorio della contea furono gli indiani Lenape. La contea fu istituita nel 1688. La maggior parte dei primi coloni era olandese. Il 13 aprile del 1777 l'esercito americano fu sconfitto nella \"battaglia di Bound Brook\" dagli inglesi. Nell'estate dello stesso anno Washington si accamp\u00f2 con l'esercit\u00f2 continentale a Middlebrook, nel territorio della \"township\" di Bridgewater. Secondo la tradizione la bandiera americana con 13 stelle fu issata per la prima volta all'accampamento di Middlebrook."}
{"id": "680651", "revid": "125927812", "url": "https://it.wikipedia.org/wiki?curid=680651", "title": "Enigma (gruppo musicale)", "text": "Il progetto musicale Enigma nasce nel 1990 da un'idea di Michael Cretu (Mihai Cre\u0163u, noto anche come Curly M.C.), artista rumeno residente in Germania dall'et\u00e0 di cinque anni.\nLo stile degli Enigma, spesso classificato come new age e ambient pop, fonde canti gregoriani a ritmi dance adottando un consistente numero di campionamenti di musica etnica. Cretu decide di sperimentare un tipo di musica che possa far pensare contemporaneamente all'amore e all'odio, alla gioia e alla tristezza, ballabile e sensuale. Grazie anche alla collaborazione di sua moglie Sandra riesce a pubblicare il suo primo singolo, \"Sadeness\" giunto al primo posto nelle classifiche di circa 20 paesi.\nBiografia.\nCretu nasce a Bucarest, in Romania, il 18 maggio 1957. Dall'et\u00e0 di cinque anni studia pianoforte e consegue il diploma al conservatorio di Francoforte, in Germania, dove nel 1975 si era trasferito con la famiglia. Trova lavoro in diversi studi di registrazione e gi\u00e0 nel 1979 esce il suo primo album \"Moon, Light &amp; Flowers\", di cui \u00e8 produttore, arrangiatore, tastierista, cantante, tecnico del suono ed anche autore di musiche e testi. Dopo alcune collaborazioni con vari artisti, nel 1985 esce il secondo album, \"Die Chinesische Mauer\" (poi riedito col titolo \"The Invisible Man\"), contenente l'hit Samurai che giunge in testa in molte classifiche europee. Un successo che prosegue con la produzione della compagna Sandra nel suo singolo d'esordio, \"(I'll Never Be) Maria Magdalena\".\nCinque anni pi\u00f9 tardi pubblica il primo singolo del suo progetto musicale Enigma \"Sadeness\". Un brano inusuale per l'epoca, contenente elementi dance unitamente ai canti gregoriani. Il grande successo riscosso dal brano fa da traino all'album \"MCMXC a.D.\" contenente sette brani senza nessuna soluzione di continuit\u00e0. Si tratta di un concept album basato principalmente sul contrasto tra musica etnica, con sonorit\u00e0 cupe, spirituali, con elementi di musica sacra, il canto gregoriano (come in \"Sadeness (Part I)\" o \"Mea culpa (Part II)\"), classica, le sonorita della musica ambient e i ritmi della musica house, dance e pop. L'album, privo di chiare indicazioni sull'artefice del progetto (Michael Cretu compare con lo pseudonimo \"Curly M.C\"), riscuote un'enorme accoglienza di pubblico e critica e resta per due anni uno dei duecento album pi\u00f9 venduti negli Stati Uniti.\nNel 1993 Cretu pubblica il secondo album, intitolato \"The Cross of Changes\", contenente altri singoli di successo: su tutti\" Return to Innocence \", uno dei brani pi\u00f9 noti di Enigma. L'album segue le linee guida del precedente rimpiazzando in parte i canti gregoriani a favore di sonorit\u00e0 etniche (\"The Eyes of Truth\") e rallentando il ritmo proponendo atmosfere pi\u00f9 eleganti e riflessive (\"The Dream of the Dolphin\").\nNel 1996 viene pubblicato il terzo album, intitolato \"Le roi est mort, vive le roi!.\"\nNel 2000 esce \"The Screen Behind the Mirror\", l'album che chiude il primo ciclo del progetto Enigma. Ai canti gregoriani ed etnici degli album precedenti si aggiungono passaggi della cantata scenica \"Carmina Burana\" di Carl Orff, presente in cinque degli undici brani dell'album, il pi\u00f9 noto dei quali \u00e8 \"Gravity of Love\". In questo album sono presenti vari artisti come Andru Donalds e Ruth Ann (cantante del gruppo Olive). L'album segna uno stacco rispetto ai primi tre, passando a uno stile di musica pi\u00f9 ritmata e pop.\nNel 2001 esce \"\" (il cui acronimo risulta essere \"LSD\"), il primo Greatest Hits ufficiale contenente brani scelti dei quattro precedenti album. Di esso viene distribuita anche una versione \"remix\". In entrambi gli album compare anche un brano inedito: \"Turn Around\".\nNel 2003 arriva \"Voyageur\", e nettamente diverso dai precedenti e definito dallo stesso artista un disco di \"pop sofisticato e altamente ricercato\". Stando alle parole di Cretu:\nNel 2006 esce il nuovo album di Enigma, \"A posteriori\", con il quale Cretu si dichiara intenzionato a \"esplorare il futuro\" (da cui il titolo dell'album). Ancora una volta gli elementi musicali sono nuovi: i pezzi sono composti ed eseguiti prevalentemente con sintetizzatori, sono presenti narrazioni sussurrate dalla voce di \"Louise Stanley\", un coro \"elettronico\" e le performance canore dello stesso Cretu. L'album si caratterizza inoltre per le \"atmosfere electro-chill\" unite alle sonorit\u00e0 etniche dei primi album degli Enigma. A due anni di distanza anni da \"A posteriori\" esce il doppio disco singolo \"La puerta del cielo / Seven lives\"; due tracce diverse tra loro ma che anticipano il nuovo album uscito a settembre 2008 \"Seven Lives Many Faces\". Il \"sound\" \u00e8 fortemente influenzato da ritmi \"hip pop\" e generi derivati, all'interno dell'album vi \u00e8 una traccia cantata per la prima volta dai figli di Cretu \"The Same Parents\" che sar\u00e0 in seguito pubblicata come singolo. Con il settimo album c'\u00e8 anche una nuova voce quella di Margalida Roig (cantante etnica di origine ibizenca) oltre a quella di Andru Donalds presente anche negli album precedenti.\nA fine 2009 il progetto \"Enigma\" si avvicina a compiere venti anni e in novembre 2009 esce la sua \"Platinum colletion\" composta da tre cd che includono i maggiori successi del gruppo, inclusi alcuni remix e brani pi\u00f9 sperimentali provenienti dalle sessioni di prova durante la composizione dell'album \"Seven lives, many faces\".\nEnigma negli ultimi mesi del 2010 avvia un progetto chiamato \"Enigma social song\", finalizzato alla realizzazione di un nuovo brano gratuito con la collaborazione di alcuni fan uscito il 15 dicembre 2010: \"MMX The Social Song.\"\nDopo la cessione della EMI Music al colosso Universal, nel novembre del 2013 la nuova etichetta fa uscire, in edizione limitata, un box composto dai primi cinque album da studio del progetto musicale di Michael Cretu, intitolata \"Classic Album Selections\". In pochi mesi va a ruba terminando ogni scorta di magazzino.\nNel mese di novembre 2016 l'ottavo album intitolato \"The Fall of a Rebel Angel\". In questo nuovo capitolo del progetto Cretu si avvale della presenza della famosa cantante Anggun, il cantante brasiliano Mark Joshua, la band inglese Aquilo. Ad anticiparne l'uscita il singolo \"Sadeness Part II\", il seguito al primo singolo di successo che ha consacrato il nome di Enigma nelle classifiche internazionali."}
{"id": "680657", "revid": "1226", "url": "https://it.wikipedia.org/wiki?curid=680657", "title": "Saga di Dune", "text": ""}
{"id": "680661", "revid": "287204", "url": "https://it.wikipedia.org/wiki?curid=680661", "title": "Roberto Carnevale", "text": "Biografia.\nHa studiato pianoforte con Roberto Bianco; composizione con Angela Giuffrida e per quattro anni con Franco Donatoni presso l'Accademia Musicale Chigiana di Siena; direzione d'orchestra con Ferdinand Leitner. Si \u00e8 diplomato in pianoforte e si \u00e8 laureato col massimo dei voti e la lode in Lettere moderne presso l'Universit\u00e0 degli Studi di Catania.\nAutore e curatore di testi musicologici, dal 1995 dirige le collane \"Saggistica\", \"Manualistica\" e \"MVSICES\" per la NEN. Dal 1996 al 1997 ha diretto le redazioni delle riviste discografiche \"CD Classica\" (Firenze) e \"Orfeo - Il mensile di musica antica e barocca\" (Firenze); ha inoltre collaborato con le riviste \"Piano Time\" e \"Latinoamerica - Analisi testi e dibattiti\".\nLo stile compositivo di Roberto Carnevale si distingue per la fusione di spunti post-minimalisti con elementi derivati dalla tradizione barocca e dal jazz. Renzo Cresti ha scritto di lui: \"Roberto Carnevale ama la materia nel suo stato di quiete, la quale, definisce la plasticit\u00e0 in figure, poi si mette in moto e diviene, senza mai perdere la sua sostanza\".\nIl suo catalogo annovera pi\u00f9 di cento composizioni eseguite presso istituzioni concertistiche nazionali ed internazionali (Casa de Las Am\u00e9ricas di L'Avana, The Tower Tavern di Londra, Purcell Room Londra, Teatro Nazionale di Vilnius, Foerstr Hall di Praga, Amici della Musica di Palermo, Teatro Massimo di Palermo, Amici della Musica di Agrigento, Orestiadi di Gibellina, Fondazione Teatro La Fenice di Venezia, Amici della Musica di Pistoia, Accademia Musicale Chigiana di Siena, Festival Taormina Arte Teatro Antico di Taormina, The International Festival of Chamber Music \"Le Vie del Barocco\" Genova, Amici del Teatro Carlo Felice di Genova, Associazione Musicale Etnea Catania, Festival \"Magie Barocche\", Luglio Musicale Trapanese, Accademia Filarmonica, Chiostro del Bramante di Roma, RivoliMusica Festival, Teatro Greco Siracusa, ecc.).\nHa collaborato con numerosi musicisti e formazioni cameristiche e orchestrali quali Claudia Antonelli, Marco Betta, Giorgio Magnanensi, Henk Guittart, Vera Beths, Marina Leonardi, Giovanni Sollima, Graziella Concas, Maurizio Ben Omar, Silvia Belfiore, Logos Ensemble, Ensemble Octandre, Klami Ensemble, Keldisc Group, L'Offerta Musicale Ensemble, Solisti dell'Accademia di Santa Cecilia, Solisti del Teatro La Fenice, London Chamber Group, West Chester University Orchestra, Orchestra regionale toscana (ORT), Ploesti Philharmonic, Vilnius State Orchestra, ecc.\nNel 2014 ha ideato per il Festival \u201cMagie Barocche\u201d l'opera collettiva sui \"Verschiedene Canones \u00fcber die ersten acht Fundamental-Noten vorheriger Arie \"(BWV1087) di Bach, a cui hanno anche aderito Samuel Adler, il Premio \u2018Pulitzer\u2019 Paul Moravec, Alessandro Solbiati, Yoichi Sugiyama, Massimiliano Damerini, Marco Betta, Marina Leonardi, Augusto Vismara.\nHa pubblicato per le case editrici LIM (Lucca), Suvini-Zerboni (Milano), Verlag Neue Musik (Berlino), NEN (Palermo), Maimone Editore (Catania), CULC (Catania), TEM-Taukay Edizioni Musicali (Udine), Diaphonia (Barcellona).\nNel 1988 ha ricevuto il Premio internazionale Consiglio d'Europa (Roma).\n\u00c8 ordinario di didattica della musica presso l'Istituto Superiore di Studi Musicali \"Vincenzo Bellini\" di Catania, di cui \u00e8 vicedirettore. \u00c8 stato direttore dei corsi di musica presso il CEU, e docente di storia e analisi del repertorio presso l'Istituto Bellini di Catania."}
{"id": "680669", "revid": "125914770", "url": "https://it.wikipedia.org/wiki?curid=680669", "title": "Festival dell'Aurora", "text": "Il Festival dell'Aurora (FdA) \u00e8 una rassegna musicale internazionale nata nel 1997 che si svolge a Crotone da oltre vent'anni con diciannove edizioni all'attivo. Viene considerato come uno dei pi\u00f9 importanti festival internazionali musicali del Sud Italia ed ha ottenuto il riconoscimento di \"evento storicizzato\" dalla Regione Calabria con DD n. 7654 del 22 luglio 2015. Il Festival dell'Aurora viene organizzato da Fondazione Odyssea e Fabbrica delle Arti, ed \u00e8 diretto dal compositore di colonne sonore Franco Eco.\nInizialmente il FdA nasce come rassegna dedicata esclusivamente alla musica colta. Con la nuova direzione artistica la rassegna ha abbracciato nuove fasce di pubblico divenendo pi\u00f9 popolare grazie alla contaminazione con la musica d'autore, e aprendo il proprio cartellone ad altre discipline come il cinema e il teatro, mantenendo sempre intatta l'originaria poetica della rassegna dedicata ai principi pitagorici. Fu proprio a Crotone, sede del Festival, che Pitagora fond\u00f2 la propria scuola pitagorica e dove la rassegna trova ogni anno la sua naturale collocazione presso il parco archeologico di Capo Colonna.\nNella lunga storia del FdA si sono esibiti artisti, musicisti e direttori d'orchestra di fama internazionale e nazionale come , Goran Bregovi\u0107, Michael Nyman, Luis Bacalov, Lucio Dalla, Ludovico Einaudi, Gino Paoli, Salvatore Accardo, Uto Ughi, Michele Campanella, Alfred Mitterhofer, Katia Ricciarelli, Alexander Romanovsky Cristiano De Andr\u00e9, Simone Cristicchi, Antonella Ruggiero, Sergio Cammariere, Morgan, Avion Travel, Mario Venuti, Irene Grandi, Danilo Rea, Ramin Bahrami, Rita Marcotulli, Solis String Quartet, Peppe Voltarelli, Alberto Pizzo, Bruno Canino, Federica Fornabaio, Cecilia Chailly, Enrico Dindo, Eman; direttori d'orchestra come Alberto Veronesi, Francesco Maria Colombo, Johannes Hiemetsberger, Michael Radulescu, i Galata Mevlevi Ensemble (dervisci rotanti patrimonio dell'UNESCO, Turchia), Adjogbo (Benin), l'Orchestra di Piazza Vittorio; oltre a intellettuali, registi, attori e scrittori come Dacia Maraini, Valerio Massimo Manfredi, Moni Ovadia, Mimmo Calopresti, Piergiorgio Odifreddi, Benedetto Scimemi, Piero Lo Sardo, Predrag Matvejevic, Filippo La Porta, Francesco Maino, Gian Maria Cervo, Milena Vukotic, Ugo Pagliai, Michele Placido, Carlo Buccirosso, Sebastiano Somma, David Riondino, Tiziano Scarpa\nTra le recenti attivit\u00e0 collaterali il FdA porta avanti diverse produzioni originali di discografia musicale, spettacoli di teatro, cinema documentaristico, e pubblicazioni nell'ambito della saggistica facendo del Festival dell'Aurora uno dei pi\u00f9 completi e complessi festival italiani per quanto riguarda l'offerta e la produzione di contenuti culturali originali. Inoltre il FdA ha prodotto Il colore del sole tratto dall'opera di Andrea Camilleri con la prima nazionale presso il Piccolo Teatro di Milano. Il FdA ha collaborato con il British Council, Teatro Stabile D'Abruzzo, Centro Sperimentale di Cinematografia, e il Festival di Teatro Internazionale \"Quartieri dell'Arte\".\nUna delle politiche culturali pi\u00f9 importanti della rassegna \u00e8 quella di promuovere i talenti della citt\u00e0 di Crotone inserendoli nel cartellone ufficiale e incentivando l'avvicinamento dei giovani alla musica e alla cultura."}
{"id": "680670", "revid": "125879066", "url": "https://it.wikipedia.org/wiki?curid=680670", "title": "Paolo Dellafiore", "text": "Caratteristiche tecniche.\nCentrale difensivo, pu\u00f2 adattarsi all'occorrenza al ruolo di laterale destro.\nCarriera.\nClub.\nInter, Spezia e Treviso.\nNato in Argentina da famiglia italiana, cresce nel settore giovanile dell'Inter militando in Primavera dal 1999 al 2004: debutta ufficialmente il 7 dicembre 2004, subentrando a Martins nei 20' finali della partita di Champions League vinta per 3-0 contro l'Anderlecht.\nCeduto in prestito allo Spezia nel gennaio 2005, in estate si trasferisce sempre a titolo temporaneo al Treviso: coi veneti, ripescati e all'esordio assoluto in massima categoria, referta la prima presenza in A proprio contro i nerazzurri il 28 agosto 2005. Il 15 gennaio 2006 \u00e8 autore del primo gol, in occasione del pareggio per 2-2 con l'Udinese.\nPalermo e Torino.\nNel giugno 2006 viene acquistato dal Palermo nell'ambito della trattativa che porta Fabio Grosso a Milano: il 28 settembre 2006 compie l'esordio nelle manifestazioni europee, disputando la ripresa dell'incontro col West Ham valido per la Coppa UEFA. \nTesserato con la formula del prestito dal Torino per la stagione 2007-08, il 27 aprile 2008 \u2014 in occasione della gara persa contro la Roma \u2014 riceve una doppia ammonizione dall'arbitro Celi senza tuttavia incorrere nell'espulsione: il giudice di gara ammise di aver compiuto un errore materiale, imputando erroneamente a Pisano il primo cartellino giallo. Accolto il parere del \"fischietto\", Dellafiore fu regolarmente squalificato per la gara successiva.\nBrevemente rientrato in rosanero durante la prima parte del campionato seguente \u2014 complice il riscatto esercitato dal club palermitano \u2014 nel gennaio 2009 fa ancora ritorno in granata: autore di un gol al Lecce il 25 gennaio 2009, il 22 febbraio seguente marca all'Udinese la rete che vale il primo successo sabaudo nell'anno solare. Il torneo si conclude con la retrocessione dei piemontesi in B.\nParma e Cesena.\nIl giocatore ritorna al Palermo, ma solo di passaggio poich\u00e9 il 3 luglio 2009 viene ceduto al in prestito con diritto di riscatto della met\u00e0 del cartellino. Iniziale riserva, con la rescissione di contratto di Christian Panucci a stagione in corso Dellafiore diventa uno dei titolari della difesa crociata. A fine stagione il diritto di riscatto non viene esercitato ma il 20 agosto 2010 il Parma comunica di aver raggiunto un nuovo accordo con il Palermo con la stessa formula della stagione precedente. L'esordio nella stagione 2010-2011 arriva alla 13\u00aa giornata di campionato il 21 novembre 2010, entrando in campo all'88' di Parma-Lazio (1-1). Con il tecnico Pasquale Marino gioca quest'unica partita in campionato pi\u00f9, da titolare, l'ottavo di finale di Coppa Italia vinto per 2-1 ai supplementari contro la Fiorentina il 14 dicembre, e nel mercato di riparazione di gennaio passa in prestito al . Il 16 gennaio esordisce in maglia bianconera giocando da titolare in Cesena-Roma (0-1). Conclude la stagione con 7 presenze, con l'ultima apparizione all'ultima giornata di campionato che arriva a tre mesi di distanza dalla sesta.\nNovara, Siena, Padova e Latina.\nRiscattato interamente dal Parma, il 5 agosto 2011 viene ceduto in compartecipazione al Novara, neopromosso in Serie A. Con gli azzurri gioca 17 partite in campionato, retrocedendo a fine stagione. A fine stagione si aggrega all'Inter, sua ex squadra, per una tourn\u00e9e in Indonesia. Il 22 giugno 2012 il Parma risolve a proprio favore la compartecipazione con il Novara. Il 6 luglio seguente passa in compartecipazione al , con cui gioca 2 partite in campionato e una in Coppa Italia.\nIl 25 gennaio 2013 passa al Padova, in Serie B, in prestito dal e che ne detengono in compartecipazione il cartellino. Debutta il 2 febbraio nella sfida contro il pareggiata (0-0).\nIl 26 giugno 2014 la compartecipazione fra Siena e Parma viene rinnovata. Il 22 luglio seguente, dopo la mancata iscrizione del al campionato di Serie B, si svincola dalla societ\u00e0 bianconera \nIl giorno successivo viene ingaggiato a titolo definitivo dal , con cui firma un contratto triennale. Il 13 agosto 2016 prolunga fino al 2019. Il 17 maggio 2017 subisce un grave infortunio al ginocchio destro, procurandosi la rottura del legamento crociato anteriore in seguito ad uno scontro di gioco in allenamento. Il 29 maggio viene svincolato d'ufficio in seguito al fallimento della societ\u00e0 pontina.\nPerugia.\nIl 16 gennaio 2018 viene tesserato dal Perugia, con cui firma fino al termine della stagione con opzione per un altro anno.\nPaganese.\nIl 5 febbraio 2019 viene ingaggiato dalla fino al termine della stagione.\nMantova.\nIl 6 dicembre 2019 viene ufficializzato il passaggio al , con cui firma fino al termine della stagione.\nNazionale.\nIn possesso del doppio passaporto per via dei natali argentini, a livello internazionale ha scelto di rappresentare l'. Ha giocato alcune partite con le nazionali giovanili, fino alla nazionale Under-21 e a quella Olimpica.\nStatistiche.\nPresenze e reti nei club.\n\"Statistiche aggiornate al 20 aprile 2019.\""}
{"id": "680671", "revid": "1652635", "url": "https://it.wikipedia.org/wiki?curid=680671", "title": "Ciro Capuano", "text": "Biografia.\n\u00c8 sposato con Lisa Cardelli, conosciuta nel 2000, da cui ha avuto due figlie, Matilde ed Ester. Dal 5 novembre 2012 \u00e8 un atleta di Cristo, battezzato dal compagno di squadra Nicola Legrottaglie.\nCaratteristiche tecniche.\n\u00c8 un terzino sinistro che pu\u00f2 anche giocare come centrale di una difesa a tre o esterno di centrocampo.\nCarriera.\nClub.\nAcquistato giovanissimo dall'Empoli nel 1999 come giovane promessa dal Sant'Anastasia, dopo non aver mai esordito in B con i toscani, trova spazio come professionista nel in Serie C1, dove gioca quattro stagioni. Con i toscani sfiora la promozione in Serie B nel campionato 2002-2003, perdendo la finale play-off contro l'Albinoleffe.\nNella stagione 2004-2005 passa in Serie A nelle file del Bologna, dove subentra pi\u00f9 volte a gara iniziata. Nella stagione seguente (2005-2006) in Serie B \u00e8 invece titolare.\nAcquistato dal Palermo nell'estate del 2006 per 1.800.000 \u20ac, trova un discreto spazio nell'undici titolare, contendendosi spesso il posto con Marco Pisano. Il 20 dicembre 2006, dopo essere subentrato dalla panchina nella gara contro l', sigla il suo primo gol e il 700\u00ba del Palermo in Serie A. Il 19 febbraio 2008, durante un allenamento, riporta una lussazione gleno-omerale come quella avuta all'inizio della stagione, nella vittoriosa partita del 2 settembre contro il Livorno (sostituito al 13' da Pisano): la sua stagione si conclude quindi cos\u00ec. Dopo un controllo medico a Milano, il giocatore \u00e8 stato operato il 29 febbraio: l'operazione \u00e8 perfettamente riuscita. Torna in campo per una partita ufficiale il 23 novembre 2008 contro il (1-1). In questa nuova stagione con la maglia rosanero riesce a giocare solo un'altra partita (contro l'Atalanta), prima di essere ceduto in prestito con diritto di riscatto al il 20 gennaio 2009.\nSegna la prima rete con la maglia rossoazzurra il 22 febbraio in Catania- (2-0), con un sinistro da fuori area. Conclude la stagione con 20 presenze totali. Il 22 giugno 2009 il suo cartellino viene interamente riscattato dalla societ\u00e0 etnea per 3 milioni di euro. Il primo gol nella stagione 2010-2011(ed unico stagionale) arriva contro il , il 18 settembre 2010, con un gran tiro di sinistro al volo che sblocca la partita poi conclusa sull'1-1. Al termine della stagione 2014-2015 finisce la sua avventura alla pendici dell'Etna con 134 partite giocate e 2 gol all'attivo.\nScende quindi a giocare in Lega Pro, nel 2015-2016 con l'Akragas e nel 2016-2017 con la Lucchese.\nIl 24 maggio 2018 annuncia il ritiro dall'attivit\u00e0 agonistica, diventando il nuovo direttore sportivo del settore giovanile dello Sporting Pietrasanta, squadra di Prima Categoria.\nNazionale.\nNel maggio del 2002, mentre giocava nel Pisa, \u00e8 stato convocato cinque volte dalla Nazionale Under-20, esordendo nella partita contro il Sud Africa, vinta dagli azzurri per 4-0."}
{"id": "680673", "revid": "18086967", "url": "https://it.wikipedia.org/wiki?curid=680673", "title": "Remus (Star Trek)", "text": ""}
{"id": "680674", "revid": "2213031", "url": "https://it.wikipedia.org/wiki?curid=680674", "title": "Giulio Ferroni", "text": "Biografia.\nDal 1982 al 2012 \u00e8 stato professore ordinario di letteratura italiana presso l'Universit\u00e0 \"La Sapienza\" di Roma; in precedenza, dal 1975, aveva insegnato presso l'Universit\u00e0 della Calabria. Ha scritto numerosi saggi di letteratura: su Machiavelli, sull'Aretino, sul Novecento e su molti scrittori contemporanei.\nCollabora con riviste e quotidiani, fra cui \"l'Unit\u00e0\". Nel 2020 vince il Premio Viareggio per la saggistica.\nControversie.\nNel corso degli anni novanta \u00e8 stato protagonista di un aspro confronto con Alberto Asor Rosa, suo collega alla Sapienza. Tale contrapposizione, non esente da toni personalistici, condusse prima alla spaccatura in due dell'allora Dipartimento di Italianistica e Spettacolo, poi dell'intera Facolt\u00e0 di Lettere e Filosofia della Sapienza."}
{"id": "680682", "revid": "29706133", "url": "https://it.wikipedia.org/wiki?curid=680682", "title": "Ventile", "text": ""}
{"id": "680688", "revid": "767487", "url": "https://it.wikipedia.org/wiki?curid=680688", "title": "Baciami piccina", "text": "Baciami piccina \u00e8 un film del 2006 diretto da Roberto Cimpanelli.\nIl titolo deriva dalla nota canzone \"Ba ba baciami piccina\", successo degli anni in cui \u00e8 ambientato il film, lanciato da Alberto Rabagliati (e scritto da Riccardo Morbelli per il testo e da Luigi Astore per la musica)\nTrama.\nIl brigadiere Umberto Petroni, nei giorni a cavallo dell'8 settembre del 1943, deve consegnare al Comando dei Carabinieri il truffatore Raoul Nuvolini. Alla spedizione, incautamente, si accoda la fidanzata del carabiniere, contro il parere di quest'ultimo, convinta di andare a fare una gita a Venezia.\nL'uomo in divisa non si pone altro problema, in quel marasma generale, che portare a compimento il proprio dovere. Senza nulla altro voler vedere, n\u00e9 capire, perseverando a portare una divisa che equivaleva ad una condanna a morte, nonostante tutti gli consiglino di disfarsene. Con l'aiuto della sua fidanzata e dello straripante truffatore capir\u00e0 che l'abito non fa il monaco, n\u00e9 tantomeno il carabiniere.\nIl film.\nCast.\nLa pellicola ricorda nell'intreccio Il federale, di Luciano Salce. Ma l\u00ec dove Arcovazzi Ugo Tognazzi era convinto fascista, qui Marcor\u00e8 tratteggia un uomo timido, fermo nelle proprie convinzioni fino all'ottusit\u00e0, ma sempre mosso da sincera coerenza. Il suo inconscio bisogno di ordine \u00e8 rappresentato dall'involontariamente comico \"refrain\" del rapporto, che il carabiniere stende passo dopo passo, ignaro del fatto che nessuno lo legger\u00e0 mai.\nElena Russo \u00e8 una presenza femminile capricciosa e ingenua, e rappresenta la dolcezza e l'armonia anche laddove tutto sembra perduto. Marco Messeri tratteggia in un cameo un ricco agente di commercio. Nell'interpretazione di Mariella Valentini c'\u00e8 un evidente errore nei dialoghi, quando parla di s\u00e9 come di una \"insegnante precaria\", termine del tutto inverosimile all'epoca dato che il film \u00e8 ambientato nel 1943.\nAmbientazione.\nL'Italia attraversata dai tre \u00e8 una coreografia studiata e sfuggente degli inganni propagandisti pi\u00f9 subdoli che \u2013 nella desolante realt\u00e0 dell'epoca \u2013 mostrano da s\u00e9 l'assurdit\u00e0 dei proclami stessi. Si notano, difatti, scritte altisonanti (\"Lampade Impero\", \"Pensione Savoia\") sui muri semidistrutti, e le bandiere tricolori non garriscono pi\u00f9 al vento, ma penzolano a malapena, scucite e logore, e rappresentano cinicamente un mondo dove idealisti e sognatori non hanno vita facile, e spesso neppure un futuro.\nAlcune riprese sono state effettuate in Puglia, a Locorotondo nel 2006: altre scene sono state girate lungo la linea ferroviaria Orte-Civitavecchia, precisamente nella stazione di Ronciglione (il punto di partenza della traduzione e in una delle scene successive si vede anche il caratteristico ponte in ferro). Sono state effettuate alcune riprese a Crespino in provincia di Rovigo."}
{"id": "680691", "revid": "889336", "url": "https://it.wikipedia.org/wiki?curid=680691", "title": "Somapura Mahavihara", "text": "Somapura Mahavihara (sanscrito; bengalese: \u09b8\u09cb\u09ae\u09aa\u09c1\u09b0 \u09ae\u09b9\u09be\u09ac\u09bf\u09b9\u09be\u09b0 \"Shompur M\u00f4habihar\") nei pressi del villaggio di Paharpur, nel Distretto di Nagaon, Bangladesh \u00e8 tra i pi\u00f9 celebri vihara buddhisti del subcontinente indiano. Fu dichiarato patrimonio dell'umanit\u00e0 dall'UNESCO nel 1985.\nStoria.\nI primi studi archeologici dell'area del complesso monastico nei pressi di Paharpur furono condotti dall'archeologo K.N. Dikhist e si conclusero nel 1938. In seguito altri studi furono condotti da Prudence R. Myer nel 1969 e ulteriori ricerche furono condotte da Mohammed Ali Naqi, della Khulna University, nel 1999.\nL'importanza del luogo era gi\u00e0 nota dalle fonti tibetane, e fu confermata dal ritrovamento di iscrizioni \"in situ\", comprendenti sigilli ufficiali che recitano \"Shri-Somapure-Shri-Dharmapaladeva-Mahavihariyarya-bhiksu-sangghasya\". Questo permise di confermare l'identit\u00e0 dei resti archeologici con il grande vihara di Somapura, una delle cinque pi\u00f9 importanti universit\u00e0 buddhiste della dinastia P\u0101la, assieme a N\u0101land\u0101, Vikrama\u015b\u012bla, Odantapur\u0101 e Jaggadala.\nSomapura fu fondato dal re Dharmapala (\"floruit\": 781-821), secondo sovrano della dinastia P\u0101la (750\u20131174), che fu un grande mecenate del sangha buddhista e regn\u00f2 per 40 anni sull'India settentrionale. Oltre a Somapura Dharmapala fece anche edificare l'universit\u00e0 di Vikrama\u015b\u012bla. Da un'iscrizione su un pilastro si evince che il monastero fu ristrutturato durante il regno del quinto sovrano P\u0101la, Mahendrapala (\"circa\" 850\u2014854), mentre dall'opera di Taranatha, rimasta solo in tibetano come \"Pag Sam Jon Zang\", si ricava che un'ulteriore opera di riparazione e rinnovamento fu condotta durante il regno di Mahipala (\"circa\" 995\u20141043).\nDal IX al XII secolo Somapura attir\u00f2 numerosi studiosi e traduttori tibetani, all'epoca particolarmente attivi nella \"seconda conversione\" al buddhismo del Tibet. Il pi\u00f9 celebre studioso attivo a Somapura fu Ati\u015ba, nativo della zona ma che in Tibet pass\u00f2 l'ultima parte della sua vita, che qui tradusse il \"Madhyamaka Ratnapradipa\" in tibetano. Altri maestri celebri che frequentarono Somapura furono Karunashrimitra, Vipulashrimitra, Kalamahapada e Viryendra.\nNell'XI secolo la guerra port\u00f2 alla morte del maestro Karunashrimitra e all'incendio di Somapura, che fu restaurato immediatamente dopo, proseguendo la sua attivit\u00e0 anche durante la dinastia Sena, per poi cadere nell'oblio e nell'abbandono in seguito alle invasioni islamiche del XIII secolo.\nArchitettura.\nL'area archeologica di Somapura, che copre 110,000 m2, presenta al centro un grande complesso rettangolare, in cui 177 celle monastiche circondano lo stupa principale, posto al centro. La curiosa pianta cruciforme dello stupa principale \u00e8 un \"unicum\" nell'architettura buddhista indiana. Ma, forse a causa della posizione orientale rispetto al subcontinente indiano, e grazie ai contatti con Giava, che dalla biografia di Ati\u015ba sono conosciuti per certi, questa forma godette di ampia diffusione e fortuna nelle costruzioni buddhiste in Birmania, Cambogia e Giava."}
{"id": "680701", "revid": "2175", "url": "https://it.wikipedia.org/wiki?curid=680701", "title": "Stavropol", "text": ""}
{"id": "680709", "revid": "599013", "url": "https://it.wikipedia.org/wiki?curid=680709", "title": "Sidney Govou", "text": "Carriera.\nClub.\nGovou \u00e8 sempre stato in ritardo nel mondo sportivo: finisce infatti di studiare a un'et\u00e0 relativamente tarda, entra delle giovanili del Lione solo a 17 anni. Il suo debutto nel calcio professionistico risale al 15 gennaio 2000 nel campionato francese in Auxerre - Lione: 2-0; ma la consacrazione arriva nella partita di Champions League contro il , nella quale segna due gol. Contribuir\u00e0 al secondo posto finale del Lione in Ligue 1 tanto da vincere il premio di Giovane calciatore dell'anno in Ligue 1.\nGovou \u00e8 stato spesso criticato per la sua mancanza di freddezza in zona gol, motivo che lo ha portato a giocare come ala piuttosto che come prima punta. Inoltre il suo ruolo offensivo non gli impedisce di essere fondamentale nel recupero del possesso palla, questo grazie anche alle sue grandi capacit\u00e0 atletiche.\nDurante la stagione 2004-2005 l'allenatore Paul Le Guen, a causa della lunga assenza per infortunio del capitano Ca\u00e7apa, gli consegna la fascia di capitano. Questa scelta era motivata soprattutto dalla grande fedelt\u00e0 dimostrata da Govou nei confronti della squadra. Nelle ultime stagioni infatti si erano ripetute numerose voci che lo vedevano pronto per partire verso una squadra estera.\nLe difficolt\u00e0 tra Govou e il Lione iniziano nella stagione 2009-2010, Govou colleziona infatti 30 presenze (22 dall'inizio) segnando per\u00f2 solo 2 gol e distribuendo solo 2 assist concludendo il campionato con il Lione in seconda posizione dietro al Marsiglia. Nel novembre del 2009 segna contro il Marsiglia un gol memorabile al portiere Steve Mandanda dopo aver corso per tutto il campo, portando il Lione sul 2-1 (5-5 il risultato finale) in una partita che passer\u00e0 alla storia.\nCon il Lione Govou ha conquistato per 7 anni consecutivi (dal 2002 al 2008) la Ligue 1. diventando anche un perno fondamentale della Francia (43 presenze e 10 gol).\nIl 3 luglio 2010 viene ufficializzato il suo passaggio al , con cui firma un contratto da 1,5 milioni di euro all'anno e dove trova i connazionali Djibril Ciss\u00e9 e Jean-Alain Boumsong. Segna il primo gol con il club greco in Champions League contro il Barcellona. Il gol per\u00f2 non sar\u00e0 sufficiente per vincere, i catalani vinceranno infatti 5-1. Il 2 luglio 2011 rescinde consensualmente il contratto che lo legava al Panathinaikos fino al 30 giugno 2013. Alla base del suo addio ci sarebbero stati i problemi economici in cui versava il club, motivi per i quali ha lasciato il Panathinaikos anche Ciss\u00e8 ed \u00e8 stato vicino all'addio Boumsong. Durante la sua esperienza con il Panathinaikos \u00e8 stato multato due volte per \"attivit\u00e0 a tarda notte\". Con la squadra greca Govou ha totalizzato complessivamente 23 presenze e 3 gol.\nIl 5 luglio 2011 torna in patria firmando un contratto biennale con l'. Ha fatto il suo debutto con la squadra francese nel 2-2 contro il Brest permettendole di guadagnare il suo primo punto di sempre in Ligue 1.\nDopo essere svincolato dall'\u00c9vian, \u00e8 stato ingaggiato dalla squadra delle riserve del Lione, facendo cos\u00ec ritorno al club nel quale ha giocato dal 1999 al 2010.\nIl 27 gennaio 2014 \u00e8 stato ingaggiato dalla squadra dilettantistica del Monts d'Or Azergues, nella quale ritrova l'ex compagno di nazionale Ludovic Giuly.\nIl 1\u00ba giugno 2015 viene ingaggiato dal Miami City, club militante nella USL Premier Development League, il quarto livello del campionato statunitense di calcio.\nNazionale.\nPartecip\u00f2 alla Confederations Cup 2003 segnando un gol alla Colombia, venendo poi convocato per l'Europeo 2004 in sostituzione dell'infortunato Giuly. Fece quindi parte della spedizione transalpina per i Mondiali 2006, rimpiazzando in tal caso Djibril Ciss\u00e9.\nIl 6 settembre 2006 \u2014 nel corso delle qualificazioni all'Europeo 2008 \u2014 realizz\u00f2 una doppietta nel 3-1 all'Italia, da poco laureatasi campione del mondo. Presente infine ai Mondiali 2010, abbandon\u00f2 l'attivit\u00e0 internazionale dopo la rassegna iridata.\nStatistiche.\nPresenze e reti nei club.\n\"Statistiche aggiornate al 30 giugno 2015.\""}
{"id": "680712", "revid": "767487", "url": "https://it.wikipedia.org/wiki?curid=680712", "title": "Ford Sierra", "text": "La Ford Sierra \u00e8 un'autovettura di classe media prodotta dalla casa automobilistica statunitense Ford tra il 1982 ed il 1993.\nPrima serie (1982-1987).\nErede della Ford Taunus TC e della Ford Cortina nei Paesi anglosassoni, la Sierra si presentava sul mercato come modello totalmente nuovo, sebbene ne ereditasse molti motori e l'impostazione tecnica di base: motore anteriore longitudinale e trazione posteriore. Il pianale (chiamato \"DE-1\") era completamente nuovo e lo dimostra lo schema della sospensione posteriore multilink a ruote indipendenti anzich\u00e9 ad assale rigido. Altra novit\u00e0 tecnica di rilievo fu l'adozione del cambio a 5 marce di serie o in opzione su tutte le versioni della gamma.\nMa pi\u00f9 che la tecnica, ad essere rivoluzionaria (non solo rispetto alla Taunus) era la linea della vettura (direttamente derivata da un prototipo da salone, la Probe III esposta al Salone di Francoforte 1981, fatto raro nel mondo dell'automobile), che riprendeva il concetto di due volumi e mezzo con portellone (vale a dire una due volumi con accenno di coda), introdotta con la Escort Mk3, reinterpretandola per\u00f2 in chiave assai pi\u00f9 tondeggiante e aerodinamica Il coefficiente di penetrazione aerodinamica si attestava a 0,34 per le versioni standard (0,32 per la XR4i) e contribuiva a garantire consumi ridotti e velocit\u00e0 di punta elevate in rapporto alla potenza massima disponibile.\nLa vettura suscit\u00f2 subito molto interesse in Europa anche se in alcuni paesi, fra cui l'Italia, la sua carrozzeria fu giudicata inizialmente troppo \"avveniristica\" dalla tradizionale clientela della Taunus e i migliori risultati di vendita vennero raggiunti dopo qualche anno dall'introduzione sul mercato.\nLa gamma dei motori includeva i classici 4 cilindri monoalbero in testa di 1293\u00a0cm\u00b3 (60cv), 1593\u00a0cm\u00b3 da 75 CV e 1993\u00a0cm\u00b3 da 105\u00a0CV, derivati da quelli in uso sulla gamma Taunus, cui si aggiunsero il 2.8 V6 ad iniezione elettronica da 150\u00a0CV, gi\u00e0 in forza sulla Ford Granada 2.8i, ed il 4 cilindri Diesel di origine Peugeot da 2304\u00a0cm\u00b3 da 67 CV. Completavano poi la gamma i V6 a carburatore: il 1998\u00a0cm\u00b3 da 90\u00a0CV, disponibile come opzione al posto del 4 cilindri, e il 2293\u00a0cm\u00b3 da 114\u00a0CV. Dal 1985 venne poi introdotto il motore 1.8 a carburatore da 90\u00a0cv, ripreso dalla nuova ammiraglia Scorpio, destinato in Italia a diventare presto la versione a benzina pi\u00f9 diffusa grazie anche alla politica commerciale che lo propose in alcuni periodi a pari prezzo del 1.6 da 75\u00a0CV.\nAmpia, come sempre, la gamma derivante dalla combinazione di quattro tipi di carrozzeria (berlina a 3 porte, berlina a 3 porte con doppio montante e terzo finestrino laterale, berlina a 5 porte e Station wagon), 5 allestimenti (base, L, GL, Ghia e XR4) e, come visto, 6 motorizzazioni (5 benzina e un diesel).\nNella gamma per l'Italia non era inizialmente disponibile la berlina 3 porte, mentre l'originale carrozzeria a 3 porte con tre finestrini laterali era riservata alla sportiva \"XR4i\", mossa dal V6 di 2,8 litri da 150\u00a0cv. In particolare sul mercato italiano erano disponibili le versioni:\nGli allestimenti differivano, oltre che per il livello di finiture interne e dotazioni di bordo (con la base piuttosto essenziale e la Ghia particolarmente lussuosa), anche per alcuni particolari della carrozzeria. Ghia ed XR4i avevano un frontale con 4 fari ricoperti da un guscio rettangolare, mascherina liscia e paraurti con fendinebbia integrati, mentre L e GL avevano una mascherina in tinta a listelli orizzontali, fari singoli e assenza di fendinebbia. Sulla base la mascherina era nera. Anche altri particolari variavano da versione a versione: gli specchietti erano in tinta su Ghia e XR4i, neri sulle altre, le calotte copriruota o copricerchi integrali e altri dettagli. La XR4i, inoltre, era caratterizzata sportivamente, con fascioni laterali, minigonne, spoiler posteriore biplano, codolini passaruota, cerchi in lega, interni sportivi.\nLa presentazione dell'ammiraglia Scorpio nel 1985 port\u00f2 nella gamma Sierra anche la motorizzazione 2.0 4 cilindri a iniezione elettronica da 115\u00a0CV ed il nuovo allestimento \"S\", prodotto a 3 e 5 porte. Tale versione riprendeva sostanzialmente l'allestimento \"L\" integrandolo per\u00f2 con la mascherina lenticolare come sulle \"Ghia\", sospensioni sportive, paraurti in tinta con la carrozzeria, fari fendinebbia e contagiri. Il lancio di questa variante fu occasione anche per una razionalizzazione del listino sul mercato italiano, dal quale uscirono le versioni e gli allestimenti meno richiesti: il motori 1.3 e V6 a carburatore, l'allestimento \"base\" e la variante \"Economy\" del 1.6 75\u00a0CV. Sempre nel 1985, venne introdotta la trazione integrale sulle versioni 2.8 V6, che adesso diventano Sierra XR4x4, mantenendo comunque la caratteristica carrozzeria a tre porte e due vetri laterali. Nonostante ci\u00f2, la Sierra XR4x4 venne prodotta anche come hatchback.\nSierra XR4i e XR4x4.\nNel 1983 Ford lanci\u00f2 sul mercato le versioni sportive della sua berlina media Ford Sierra, mosse dal motore 2.8 V6 ad iniezione elettronica da 150\u00a0CV della famiglia \"Cologne\" gi\u00e0 montato, tra l'altro, dalla Ford Capri \"Injection\" dello stesso periodo. Questa versione della Ford Sierra era caratterizzata, oltre che dai doppi fari e dalla calandra senza prese d'aria tipiche delle versioni \"Ghia\", anche dai paraurti sportivi con profili rossi, dai cerchi in lega specifici e dagli interni con sellerie e caratterizzazioni specifiche, anche da alcuni particolari evidenti, come i caratteristici due vetri laterali situati dopo il montante B (di cui il primo apribile a compasso) e il doppio spoiler posteriore, che copriva anche il lunotto. Queste particolarit\u00e0 stilistiche, per\u00f2, non resero questo modello iconico come le sorelle Fiesta XR2 ed Escort XR3. Nel 1985 Ford lanci\u00f2 la Sierra XR4x4, una versione aggiornata e dotata di trazione integrale della Sierra XR4i. Il motore rimase sempre lo stesso, ma la novit\u00e0 fu proprio l'adozione della trazione integrale. Altra novit\u00e0 fu l'introduzione nella gamma della Sierra XR4x4 delle versioni a cinque porte. La Sierra XR4i fu venduta negli Stati Uniti d'America come Merkur XR4Ti dal 1985 al 1989, riscuotendo per\u00f2 poco successo.\nSierra RS Cosworth.\nIl progetto venne definito da Stuart Turner nella primavera del 1983. Turner entr\u00f2 in contatto con Walter Hayes, al tempo vice presidente della sezione Pubbliche Relazioni della Ford, per avere supporto per il progetto e ottenne il consenso.\nNel frattempo, la Cosworth present\u00f2 la sua nuova creazione, ovvero il motore YAA. Quest'ultimo era dotato di un doppio albero a camme, 16 valvole ed era basato sul blocco motore T88 della Ford, meglio conosciuto come Pinto. Questo prototipo, forn\u00ec a Turner la base necessaria per il suo progetto. Infatti, venne in seguito richiesta una versione turbo (Cosworth YBB) con 182 CV per la versione stradale e 304\u00a0CV per le versioni da corsa. La Cosworth accett\u00f2, ma incluse due clausole nel contratto: il motore in versione stradale doveva avere almeno 206 CV e la Ford avrebbe dovuto comprare non meno di 15.000 motori. Per la futura Sierra RS, erano state stimate appena 5000 unit\u00e0, ma la Ford accett\u00f2 comunque le condizioni. I 10.000 motori rimanenti, diventarono una delle ragioni per cui venne prodotta anche una seconda versione a quattro porte della Sierra RS Cosworth.\nCome trasmissione, venne scelta la Borg-Warner T5 utilizzata pure dalla Ford Mustang, ma a causa delle caratteristiche della Sierra, vi furono dei problemi. La Borg-Warner dovette quindi realizzare una linea di produzione speciale per le trasmissioni da utilizzare nella Sierra RS Cosworth.\nLothar Pinske, responsabile del corpo vettura, ottenne carta bianca per cercare di rendere la Sierra stabile ad alte velocit\u00e0. L'esperienza mostr\u00f2 che la versione coup\u00e9 della vettura possedeva perdite di aderenza significative addirittura a velocit\u00e0 moderate.\nDopo numerosi test nella galleria del vento e nel circuito di Nard\u00f2 in Italia, un prototipo venne presentato al management. Quest'ultimo era basato sulla XR4i con modifiche aerodinamiche in fibra di vetro e alluminio. Pinske insistette dicendo che le modifiche estetiche erano necessarie per la riuscita del progetto. L'alettone posteriore era necessario per garantire la stabilit\u00e0 anche a 300\u00a0km/h, mentre la presa d'aria tra i fanali anteriori serviva per fornire l'intercooler di aria.\nNel 1984 Walter Hayes visit\u00f2 i rivenditori Ford europei, per sondare le potenzialit\u00e0 del mercato. I risultati furono deprimenti: si stim\u00f2 approssimativamente la vendita di sole 1500 vetture.\nHayes non si arrese e continu\u00f2 a seguire il marketing del progetto. I rivenditori vennero invitati a sessioni di prova della vettura e in questo modo aument\u00f2 l'entusiasmo per la nuova Sierra RS Cosworth. Inoltre, la Ford adott\u00f2 alcune misure per ridurre il prezzo della vettura. Ad esempio, i colori disponibili furono solo tre (nero, bianco e blu pietra lunare) abbinati agli interni di colore grigio. La Sierra RS poteva essere acquistata con o senza la chiusura centralizzata e i finestrini elettrici. Infine, tipica caratteristica di tutte le Ford Cosworth fu l'alettone a coda di balena (\"whale tail\"), che si ritrover\u00e0 negli anni novanta nelle Escort Cosworth, tra l'altro derivate proprio dalla Sierra Cosworth.\nSierra RS500 Cosworth.\nMike Moreton fu il capo del team che pianific\u00f2 di sviluppare un'edizione limitata della Sierra. Nel marzo 1987, l'Aston Martin venne incaricata per svolgere il compito.\nLa Cosworth RS500 venne annunciata nel luglio 1987 e venne omologata nell'agosto dello stesso anno.\nLa differenza principale rispetto alla RS Cosworth fu il motore da competizione. Le sue caratteristiche erano:\nL'RS500 possedeva anche delle piccole differenze estetiche, ovvero:\nVennero prodotte esattamente 500 RS500, tutte quante vendute nel mercato inglese. In teoria le RS500 dovevano essere tutte di colore nero, ma in pratica ne vennero realizzate alcune bianche e altre blu pietra lunare, tutte esclusivamente dotate di volante a destra.\nAlcuni preparatori europei, orfani di una versione LHD della RS500, allestirono delle versioni elaborate della Sierra RS Cosworth per i clienti privati, replicando alcune soluzioni tecniche ed estetiche proprie della RS500. Il tuner pi\u00f9 famoso che si dedic\u00f2 a questo progetto fu Wolf Racing [1], che proprio con la Sierra -tra il 1986 e il 1989- gareggiava e vinceva come team ufficiale nel campionato turismo tedesco DTM [2]. Grazie all'esperienza della squadra corse e visto l'entusiasmo suscitato dai successi in pista, la realizzazione di una versione street-legal della RS500 con guida a sinistra sembr\u00f2 quasi obbligata.\nIl kit ufficiale della preparazione prevedeva per la parte motore:\nPer quanto riguardava l'estetica:\nLa potenza dichiarata era di 260 CV, anche se alcuni proprietari affermano di aver registrato al banco almeno 40 CV in pi\u00f9. Tra il 1986 e il 1989 (quasi due anni dopo l'uscita di produzione della Prima serie), vennero allestiti 10 esemplari street-legal RS500 replica, caratterizzati dal colore Ford Moonstone Blue.\nSeconda serie (1987-1993).\nNel febbraio 1987 venne presentata la nuova generazione della Sierra. Assieme alle versioni berlina, station-wagon e coup\u00e9, venne introdotta la berlina tre volumi 4 porte (senza portellone, che sul mercato britannico prendeva il nome \"Sierra Sapphire\"). Le principali caratteristiche della nuova Sierra furono una superficie vetrata maggiorata, in grado di garantire una migliore visibilit\u00e0, una nuova fanaleria, sia anteriore che posteriore, dalle linee pi\u00f9 morbide e avvolgenti (con frecce di direzione integrate in alcune versioni) e fasce paracolpi laterali pi\u00f9 ampie.\nInoltre, venne anche introdotto un programma di revisione e la possibilit\u00e0 di equipaggiare la vettura con l'ABS e il parabrezza riscaldato. Gli allestimenti erano sei, ovvero il modello base CL, la GL, l'elegante Ghia, la sportiva S, la XR4x4 e la Ghia 4x4 station-wagon.\nTutti gli allestimenti erano dotati di telaio con sospensioni indipendenti e trazione posteriore, o integrale nel caso dei modelli 4x4.\nIn questa serie in vendita dal 1987 fu introdotto il nuovo motore 1.8 a carburatore da 90 CV, disponibile in Italia nelle versioni 1.8 GL e 1.8 Ghia.\nNel marzo 1987, venne anche presentata la nuova Sierra RS Cosworth, la quale era dotata di un 2,0 litri turbo con 2 alberi a camme, 16 valvole, intercooler e 205 CV. Tuttavia, la sua consegna inizi\u00f2 l'anno successivo.\nNel marzo 1989 il nuovo 2,9 litri V6 da 144\u00a0CV con convertitore catalitico sostitu\u00ec il V6 da 2,8 litri. Le versioni dotate del nuovo motore possedevano anche dei freni a disco e degli pneumatici 195/65 VR. Venne anche introdotta una nuova trasmissione MT75 a cinque velocit\u00e0 con prestazioni molto pi\u00f9 elevate rispetto alla vecchia N9, soprattutto perch\u00e9 pi\u00f9 leggera, grazie all'alluminio, di oltre 7 chili rispetto alla sua progenitrice.\nSeconda serie facelift: 1990-1993.\nNel marzo 1990 venne effettuato un facelift su tutte le varianti della Sierra. Le nuove versioni erano la CLX, la Ghia, la XR4i e la Cosworth 4x4. A parte il turbo diesel, furono cinque i motori benzina disponibili: il 1,6 litri da 80 CV, il 2,0 litri da 100 CV e 120 CV, il 2,0 litri Turbo da 218cv e il 2,9 litri da 145 CV.\nAbbinata al motore DOHC, venne anche proposta una nuova trasmissione automatica a quattro rapporti A4LDE.\nEsteticamente, vennero introdotte una nuova calandra e una nuova fanaleria, mentre negli interni venne ridisegnato il volante, il quale venne anche dotato di altezza e inclinazione regolabili.\nNel 1992 fu poi introdotta nella gamma Sierra la Serie GT, che oltre a beneficiare dei miglioramenti gi\u00e0 precedentemente inseriti dalla FORD nel 1989 prima (con il motore 2.0i twin cam da 125 CV) e del restyling operato dalla FORD nel 1990 sopra citato, fu dotata di nuovi allestimenti particolarmente eleganti ma allo stesso tempo di design sportivo e con optional sempre la selleria in pelle: detta versione fu dotata altres\u00ec di alimentazione a benzina verde e di nuovi cerchi in lega disegnati per quella serie, come pure di specifici cerchi copriruota sempre fatti per quella serie.\nFu migliorato sulla GT anche l'impianto di climatizzazione rispetto alle versioni precedenti, con introduzione del pi\u00f9 moderno tipo di gas refrigerante ecologico.\nLa serie GT rimase in produzione fino ai primi mesi del 1993. Si pose come una ottima vettura di fascia medio/alta appena al di sotto la Sierra Cosworth, anch'essa alimentata con benzina verde negli ultimi esplari prodotti nel 1992/93.\nNel 1993 la Sierra venne rimpiazzata dalla Ford Mondeo.\nSierra RS Cosworth 4x4.\nNel gennaio 1990, venne lanciata la terza versione della Sierra RS Cosworth. Gi\u00e0 nel 1987, Mike Moreton e la Ford pensarono a una versione integrale della vettura per renderla competitiva nel WRC, ma l'essenziale trasmissione Borg-Warner T75 non fu disponibile fino al 1989.\nPer questa versione della Sierra venne scelta la 4 porte, solamente perch\u00e9 aveva un potenziale di vendita maggiore rispetto alle altre varianti. Venne deciso in seguito che la nuova Sierra RS doveva essere la naturale evoluzione della progenitrice ed essere lanciata assieme al facelift del 1990.\nIl tempo di attesa diede alla Ford una buona opportunit\u00e0 per condurre numerosi test e miglioramenti. I motori potenziati vennero designati YBJ per le vetture senza catalizzatore e YBG per quelle dotate del componente. Queste ultime avevano il coprivalvola di colore verde anzich\u00e9 rosso, per enfatizzare il rispetto per l'ambiente. Nonostante gli scarsissimi risultati in fatto di sicurezza, data la grande pericolosit\u00e0 della vettura in qualsiasi tipo di urto, non vennero introdotti degli airbag che equipaggiavano le vetture di quel segmento. La trazione integrale aument\u00f2 il peso di 100\u00a0kg, ma in compenso la potenza venne aumentata.\nCompetizioni sportive.\nIn campo sportivo la Sierra si \u00e8 ben distinta nelle competizioni per auto gran turismo derivate dalla serie, in particolare ha dominato vari British Touring Car Championship e l'edizione 1988 del Deutsche Tourenwagen Masters. Ha partecipato anche al Campionato del mondo rally con alla guida piloti come Carlos Sainz, Massimo Biasion, Fran\u00e7ois Delecour e Juha Kankkunen."}
{"id": "680714", "revid": "2103863", "url": "https://it.wikipedia.org/wiki?curid=680714", "title": "Egesippo", "text": "Viene considerato il primo autore post-apostolico, probabilmente originario della Palestina e conoscitore del greco, dell'ebraico e del siriaco. Visse a Roma durante il papato di Aniceto fino a quello di Eleuterio e sembra abbia scritto la \"Storia degli Atti Ecclesiastici\".\nLe sue opere sono andate perdute, a parte alcuni passaggi citati da Eusebio, che ci dice che scrisse Hypomnemata (\"Annotazioni\") in cinque libri, in uno stile semplicissimo sulla tradizione della predicazione Apostolica. Egesippo era anche conosciuto da San Girolamo. I suoi scritti intendevano confutare lo gnosticismo e l'eresia di Marcione. Si rifer\u00ec principalmente alla tradizione come parte integrante degli insegnamenti che erano stati tramandati dalla successione dei vescovi, dando cos\u00ec molte informazioni sui primi vescovi che altrimenti sarebbero andate perdute.\nEusebio dice che Egesippo era un ebreo convertito, poich\u00e9 citava dall'ebraico, conosceva il Vangelo degli Ebrei e un Vangelo siriaco, e cit\u00f2 anche delle tradizioni giudaiche non scritte. Sembra che sia stato a Corinto e a Roma, raccogliendo di volta in volta le dottrine delle varie chiese che visitava, e accertandosi che fossero in conformit\u00e0 con Roma, cos\u00ec come riporta quest'estratto: \"E la Chiesa di Corinto rimase nella vera Parola finch\u00e9 Primus fu vescovo dei Corinti, questi li conobbi durante il mio viaggio verso Roma, e rimasi con i Corinti per molti giorni, durante i quali fummo rinfrescati con la vera Parola. Quando arrivai a Roma, ho scritto la successione dei vescovi fino ad Aniceto, e a Sotero Eleutero. E in ogni successione e in ogni citt\u00e0 tutto funziona secondo le ordinanze della Legge, e i Profeti, e il Signore\".\nCon grande ingegnosit\u00e0, il teologo inglese Joseph Barber Lightfoot, in \"Clemente di Roma\" (Londra, 1890), dice di aver trovato tracce di una lista di Papi in Epifanio di Salamina, dove lo scrittore del IV secolo disattentamente scrive: \"Marcellina arriv\u00f2 in seguito e distrusse molto, nel tempo di Aniceto, Vescovo di Roma\", e poi si riferisce al \"catalogo suddetto\", sebbene non ce ne sia alcuno. Stava certamente citando uno scrittore che era a Roma al tempo di Aniceto e che compil\u00f2 una lista di papi cominciando da Pietro e Paolo, martirizzato nel dodicesimo anno del governo di Nerone. Una lista che ha alcune coincidenze curiose con quella di Epifanio, e allo stesso modo si ferma ad Aniceto, \u00e8 stata trovata nel poema di uno pseudo-Tertulliano contro Marcione; l'autore ha scambiato Marcellina con Marcione. La stessa lista \u00e8 alla base della prima parte del Catalogo Liberiano, indubbiamente presa da Ippolito di Roma. Sembra piuttosto certo che la lista di Egesippo sia stata anche usata da Ireneo, Sesto Giulio Africano, ed Eusebio nel compilare le loro. Bisogna dire, per\u00f2, che un certo numero di studiosi respinse la teoria di Lightfoot, anche se con deboli argomentazioni. \u00c8 probabile che Eusebio abbia ripreso da Egesippo la sua lista dei primi vescovi di Gerusalemme.\nEusebio riprende da Egesippo un lungo e forse in parte leggendario racconto della morte di Giacomo il Giusto, \"il fratello del Signore\", e anche il racconto dell'elezione del suo successore Simeone, e inoltre la convocazione dei discendenti di Giuda a Roma ad opera di Domiziano. Vi si cita anche una lista delle eresie contro le quali scrisse Egesippo. Un altro teologo, Hugh J. Lawlor sostiene che tutti questi passaggi citati da Eusebio erano connessi nell'originale, ed erano nel quinto libro di Egesippo. Ha anche sostenuto la probabilit\u00e0 che Eusebio abbia preso da Egesippo l'affermazione che Giovanni fu mandato in esilio a Patmos da Domiziano. Egesippo menzion\u00f2 la lettera di Clemente ai Corinti, sembra in riferimento alla persecuzione di Domiziano. \u00c8 molto probabile che la datazione degli eretici in base ai papati in Ireneo ed Epifanio\u2014per esempio, che i discepoli di Marcione di Sinope, Cerdone e Valentino, fossero arrivati a Roma durante il papato di Aniceto\u2014fu presa da Egesippo, e pu\u00f2 essere successo lo stesso per l'affermazione che Hermas, autore del Pastore di Erma, fosse il fratello di papa Pio (come riportato sia nel Catalogo Liberiano, il poema contro Marcione, che nel Canone muratoriano).\nLa \"Storia della Chiesa\" di Egesippo appare in un inventario di libri nell'Abbazia di Corbie; l'inventario \u00e8 di data incerta, spesso denominato XII secolo. Theodor Zahn ha dimostrato che le opere di Egesippo esistevano ancora nel XVI e XVII secolo nelle tre biblioteche orientali.\nEgesippo non va confuso con l'autore del IV secolo della traduzione-rifacimento del Bellum Iudaicum di Giuseppe, lo Pseudo-Egesippo."}
{"id": "680722", "revid": "599013", "url": "https://it.wikipedia.org/wiki?curid=680722", "title": "Antonio Nocerino", "text": "Con la nazionale italiana \u00e8 stato vicecampione d'Europa a .\nBiografia.\n\u00c8 originario del Pallonetto di Santa Lucia. Il 3 luglio 2010 sposa Federica, conosciuta tra i banchi di scuola e con cui \u00e8 stato fidanzato per otto anni. Prima del matrimonio la coppia aveva gi\u00e0 un figlio di nome Francesco, nato il 6 maggio 2009. Il 5 ottobre 2011 nasce anche la secondogenita Cecilia. Nel 2014 nasce la loro terza bambina di nome Beatrice. Nel gennaio 2018 nasce il loro quarto figlio Mattia.\nHa conseguito il diploma di ragioniere.\nCaratteristiche tecniche.\nCentrocampista con doti da incontrista, durante la sua permanenza alla Juventus viene impiegato anche come esterno destro di centrocampo o come regista.\nResistente, veloce e determinato, possiede corsa, spinta ed abilit\u00e0 nel pressing. \u00c8 spesso presente in zona-gol, provando tiri da fuori area, pericolosi inserimenti con e senza palla o realizzando assist per i compagni.\nAffina queste sue caratteristiche con il Palermo nella stagione 2010-2011, in cui si completa tatticamente e migliora in fase offensiva.\nCarriera.\nClub.\nInizi ed esordi.\nHa iniziato a giocare a calcio all'et\u00e0 di 5 anni in una piccola squadra del suo quartiere, allenata dal padre. Il calciatore napoletano \u00e8 poi cresciuto nelle giovanili della Juventus all'et\u00e0 di tredici anni. Esordisce tra i professionisti l'11 settembre 2003 con la maglia dell' in Serie B, nel pareggio a reti inviolate contro il Palermo. In tre stagioni e mezzo giocate nella serie cadetta, colleziona 111 presenze.\nDopo aver giocato anche con Genoa, e Crotone, il 12 febbraio 2006 esordisce in Serie A con il nella partita persa per 4-2 contro la Sampdoria. Con la squadra siciliana segna il suo primo gol in massima serie, il 7 maggio 2006 al San Filippo contro l'Empoli, rete che non gli verr\u00e0 legittimata in quanto quella partita fu alla fine persa a tavolino per 3-0.\nNella stagione 2006-2007 passa in compartecipazione al Piacenza, dove totalizza 37 partite e 6 gol contribuendo al quarto posto degli emiliani.\nJuventus.\nNell'estate del 2007 la Juventus, ancora detentrice della met\u00e0 del cartellino del calciatore, ne riscatta il rimanente 50% dalla formazione emiliana per 3,7 milioni di euro.\nFa il suo esordio ufficiale con la maglia bianconera nella prima giornata di campionato contro il Livorno, partita terminata con il punteggio di 5-1 a favore della squadra torinese. Nel girone di ritorno, con l'arrivo a Torino di Mohamed Sissoko, Nocerino non viene impiegato pi\u00f9 con continuit\u00e0 ma riesce comunque a concludere in maniera positiva la sua esperienza alla Juventus - iniziata nelle giovanili - con 32 presenze in campionato e 4 in Coppa Italia.\nPalermo.\nIl 30 maggio 2008 si trasferisce a titolo definitivo al Palermo, nell'ambito dell'operazione che porta Amauri alla Juventus. Esordisce con la maglia rosanero il 13 settembre seguente al Barbera nella vittoria contro la Roma per 3-1. Nocerino riesce a trovare continuit\u00e0 nelle presenze, giocando titolare per quasi tutta la stagione ma termina la stessa come riserva venendo talvolta utilizzato dal mister Davide Ballardini nel ruolo di mediano. Colleziona 33 presenze finali (tutte in campionato) senza mai andare in rete; giocando accanto al compagno di squadra Mark Bresciano, pi\u00f9 offensivo di Nocerino, egli aveva compiti difensivi e di rottura del gioco.\nNella stagione 2009-2010, con Walter Zenga in panchina, parte nuovamente titolare, ma nel breve termine diventa una riserva. Il 23 settembre segna il suo primo gol sia in Serie A sia con la maglia rosanero nella quinta giornata di campionato disputata al Barbera contro la Roma, terminata sul punteggio di 3-3. Con l'arrivo di Delio Rossi sulla panchina siciliana al posto di Zenga, torna titolare inamovibile e gli vengono maggiormente affidati compiti, oltre ai soliti di interdizione, di finalizzazione e di accompagnamento della manovra d'attacco, lasciando cos\u00ec la fase difensiva a Giulio Migliaccio anche in considerazione del fatto che Bresciano non \u00e8 stato pi\u00f9 titolare nella formazione. Tatticamente \u00e8 stato utilizzato anche in fase di copertura della fascia sinistra nelle occasioni in cui il terzino Federico Balzaretti si \u00e8 spinto in avanti. Chiude la sua seconda stagione a Palermo con 35 presenze e 2 reti in campionato pi\u00f9 3 presenze in Coppa Italia.\nPer la stagione 2010-2011 ha lasciato il numero 9 ad Abel Hern\u00e1ndez, scegliendo per s\u00e9 il 23, giorno della morte di Padre Pio, al quale si dichiara devoto. La partita di andata degli spareggi di Europa League contro gli sloveni del Maribor (vittoria per 3-0), che apre la stagione, \u00e8 stato il suo esordio in una competizione internazionale per club. Raggiunge il traguardo delle 100 presenze con la maglia del Palermo tra Serie A (89 apparizioni), Coppa Italia (5) ed Europa League (6) nei quarti di finale di Coppa Italia vinti ai tiri di rigore contro il . Il 3 febbraio 2011, in Palermo- (2-4), segna la sua terza rete in un campionato di massima serie, stabilendo un personale primato. Il 10 aprile successivo, in Palermo- (2-2), gioca la centesima partita in Serie A con il Palermo. Chiude l'ottima stagione con 49 presenze e 4 gol tra campionato, Coppa Italia ed Europa League, risultando il calciatore pi\u00f9 utilizzato della squadra (ha giocato tutte le 5 partite che hanno visto coinvolti i rosanero nella coppa nazionale persa in finale contro l'Inter per 3-1), di cui \u00e8 stato uno degli uomini pi\u00f9 importanti.\nNella stagione 2011-2012, dopo aver disputato le due partite del terzo turno preliminare di Europa League contro gli svizzeri del Thun, lascia la squadra siciliana dopo averne vestito la maglia per 122 volte complessivamente, con 6 reti all'attivo.\nMilan.\nIn scadenza di contratto con il Palermo alla fine della stagione 2011-2012, il 31 agosto 2011, ultimo giorno della sessione estiva di calciomercato, passa a titolo definitivo al Milan per 500.000 euro; con la societ\u00e0 rossonera firma un contratto quinquennale e indossa la casacca numero 22. Voluto dall'allenatore Massimiliano Allegri, esordisce in maglia rossonera il 9 settembre 2011 nella partita di campionato contro la Lazio terminata 2-2, subentrando ad Alberto Aquilani. Quattro giorni dopo, il 13 settembre 2011, esordisce in Champions League nella prima partita della fase a gironi, disputando l'intero incontro pareggiato per 2-2 in trasferta contro il Barcellona.\nSegna il suo primo gol in maglia rossonera il 15 ottobre seguente a San Siro nel 3-0 contro la sua ex squadra, il Palermo. Il 26 ottobre seguente, in Milan- (4-1) della nona giornata di campionato, realizza la sua prima tripletta in carriera, eguagliando il suo record di 4 reti in Serie A ottenuto nella stagione precedente con il Palermo. Il 2 dicembre successivo supera questo primato, andando a segno nella vittoriosa trasferta contro il Genoa, fissando il punteggio sul definitivo 0-2.\nIl 29 gennaio successivo segna contro il Cagliari a San Siro, gara terminata 3-0, eguagliando il record di gol stagionali realizzati in campionato da un mediano con la maglia del Milan, appartenuto a Romeo Benetti.\nChiude la sua prima stagione in rossonero con 35 partite in campionato, 3 in Coppa Italia e 10 in Champions League, con 11 reti complessive.\nPer l'annata seguente cambia maglia, prendendo la numero 8 che nell'annata precedente era stata indossata da Gennaro Gattuso. Segna la sua prima rete stagionale il 9 dicembre 2012, in occasione della partita vinta per 4-2 in casa del Torino. Chiude la sua seconda stagione in rossonero con 26 presenze in campionato, accompagnate da 2 gol (l'altra rete la segna contro il nel 4-1 del turno successivo a quello contro il Torino), e 3 presenze in Champions League. Nella stagione 2013-2014 cambia nuovamente il numero di maglia, passando al 23 lasciato libero dopo la partenza di Massimo Ambrosini; nella prima parte dell'annata scende in campo undici volte, senza trovare la via della rete.\nPrestiti a West Ham, Torino e Parma.\nIl 25 gennaio 2014 passa in prestito fino a fine stagione al West Ham, in Premier League. Gli viene assegnata la maglia numero 47, indossata per la prima volta in gare ufficiali il 29 gennaio seguente, in occasione della partita esterna di campionato pareggiata per 0-0 contro il Chelsea.\nDi ritorno dal prestito in Inghilterra, il 2 luglio viene ceduto, sempre con la formula del prestito, al Torino, con cui debutta il 31 luglio seguente nella partita di andata del terzo turno preliminare di Europa League, vinta in trasferta per 3-0 contro gli svedesi del Brommapojkarna.\nIl 15 gennaio 2015, dopo 5 partite di campionato e 6 di Europa League, il Torino decide di terminare il prestito di Nocerino ed il centrocampista viene girato al fino a fine stagione.\nSegna il suo primo gol con la maglia degli emiliani il 1\u00ba febbraio proprio contro il Milan. Gioca 20 partite e segna 3 gol ma il Parma fallisce e a fine stagione fa ritorno al Milan. Il 16 febbraio 2016 risolve consensualmente il suo contratto con i rossoneri.\nOrlando City.\nRimasto svincolato, Nocerino si accorda con la squadra statunitense degli Orlando City, dove ritrova anche il suo ex compagno di squadra Kak\u00e1. Si svincola il 31 dicembre 2017.\nBenevento.\nDopo sei mesi trascorsi senza squadra, il 6 luglio 2018 firma un contratto biennale (con opzione per un ulteriore anno) con il Benevento e ritorna a giocare in Italia. Il 19 dicembre rescinde consensualmente il contratto.. Il 23 gennaio 2020, dopo un anno da svincolato, si ritira dal calcio professionistico all'et\u00e0 di 34 anni.\nNazionale.\nNocerino ha preso parte al Mondiale Under-20 del 2005, mentre con la Nazionale Under-21, con la quale ha esordito il 15 agosto 2006, ha disputato l'Europeo di categoria del 2007, giocando tutte le partite da titolare.\nHa esordito in Nazionale maggiore il 17 ottobre 2007, a 22 anni, nella partita amichevole Italia-Sudafrica (2-0).\nNell'estate del 2008 viene convocato dal CT Pierluigi Casiraghi nella Nazionale Olimpica per partecipare ai Giochi olimpici di Pechino, dove veste la fascia di capitano della squadra.\nIl 6 febbraio 2011, a pi\u00f9 di tre anni di distanza dall'ultima volta che ha vestito la maglia azzurra, ottiene la convocazione da parte di Cesare Prandelli per la partita amichevole contro la del 9 febbraio seguente, senza per\u00f2 scendere in campo. Il 20 marzo successivo, invece, riceve la convocazione in vista delle partite contro (qualificazione agli Europei 2012) ed (amichevole): nella prima partita (disputata il 25 marzo e vinta in trasferta per 1-0) subentra a Stefano Mauri al 63', mentre nella seconda (un'altra vittoria in trasferta per 2-0 quattro giorni dopo) gioca per la prima volta da titolare e per tutta la partita.\nIl 13 maggio 2012 viene inserito dal CT Prandelli nella lista dei 32 calciatori pre-convocati per la fase di preparazione in vista dell'Europeo 2012, venendo poi incluso nella lista definitiva consegnata il 29 maggio seguente. Dopo aver debuttato nella manifestazione il 10 giugno 2012 subentrando al 90' a Thiago Motta durante la partita d'esordio contro la Spagna, il 24 giugno successivo, nella partita dei quarti di finale contro l'Inghilterra terminata sul punteggio di 0-0 dopo i supplementari, tira e realizza uno dei quattro rigori decisivi per il passaggio degli Azzurri in semifinale. Nel corso della manifestazione, chiusa dall'Italia al secondo posto dopo la sconfitta in finale per 4-0 contro la Spagna, Nocerino disputa in totale queste due partite citate.\nAllenatore.\nNel gennaio 2020 viene nominato allenatore delle selezione Under 15 e assistente-allenatore della selezione Under 17 dell'.\nA settembre inizia a frequentare a Coverciano il corso UEFA A per poter allenare le prime squadre fino alla Serie C ed essere allenatori in seconda in Serie A e B.\nStatistiche.\nPresenze e reti nei club.\n\"Statistiche aggiornate al 4 dicembre 2018.\""}
{"id": "680726", "revid": "88740", "url": "https://it.wikipedia.org/wiki?curid=680726", "title": "Gaetano Pascarella", "text": "Laureato in medicina nel 1976, ha esercitato per anni la professione di medico ospedaliero, in quanto specialista in pneumologia. Esponente del Partito Comunista Italiano e successivamente del Partito Democratico della Sinistra e dei Democratici di Sinistra, \u00e8 stato consigliere comunale di Maddaloni dal 1979 al 1988, consigliere provinciale di Caserta dal 1990 al 1996 e sindaco del paese natio dal 1994 al 2001.\nAlle elezioni politiche del 2001 viene eletto senatore: nella XIV legislatura ha fatto parte della commissione Difesa, di cui sar\u00e0 vicepresidente dal 2003 al 2006. Dal 18 maggio del 2006 fa parte del secondo governo Prodi in qualit\u00e0 di sottosegretario al Ministero della Pubblica Istruzione."}
{"id": "680730", "revid": "729019", "url": "https://it.wikipedia.org/wiki?curid=680730", "title": "Storia della Slovacchia", "text": "La storia della Slovacchia \u00e8 strettamente dipendente dalla definizione che si assume come corretta per collocare storicamente la \"Slovacchia\" stessa. Una \"storia della Slovacchia\", infatti, pu\u00f2 essere rintracciata solo in modo piuttosto retrospettivo, poich\u00e9, come stato nazionale, la Slovacchia non esiste fino al 1939, per poi essere nuovamente inglobata nella Cecoslovacchia e tornare indipendente nel 1993. In precedenza, infatti, la Slovacchia poteva essere vista unicamente come una regione facente parte di altre entit\u00e0 politiche, a lungo priva di una decisiva e consapevole omogeneit\u00e0 culturale \"slovacca\", bens\u00ec abitata da numerose minoranze, soprattutto magiare, ceche, austriache e tedesche. Si presenta qui la storia del territorio che rientra nei confini dell'attuale Repubblica Slovacca.\nNel corso della storia, diverse parti del territorio attuale appartennero al Regno di Samo (il primo ente politico conosciuto degli Slavi), al Principato di Nitra, alla Grande Moravia, al Regno d'Ungheria, all'Impero austro-ungarico e alla Cecoslovacchia. Uno stato slovacco indipendente \u00e8 esistito brevemente durante la seconda guerra mondiale, quale stato fantoccio della Germania nazista dal 1939 al 1944. Dal 1945 la Slovacchia torn\u00f2 a far parte nuovamente della Cecoslovacchia. La Repubblica Slovacca e la Repubblica Ceca sono nate il 1\u00ba gennaio 1993 dalla divisione, sancita dal parlamento, della Cecoslovacchia, che gi\u00e0 dal 1990 aveva assunto il nome di Repubblica Federale Ceca e Slovacca.\nPreistoria.\nI pi\u00f9 antichi reperti trovati in territorio slovacco, in particolare nella zona a nord di Bratislava, fanno risalire la presenza umana in questa regione al Paleolitico inferiore. Si tratta per lo pi\u00f9 di pietre lavorate in tecnica olduvaiana databili fra 600.000 e 300.000 anni fa.\nLa transizione al neolitico in Europa centro-orientale avvenne a partire dall'inizio del VI millennio a.C., con l'avvento delle prime tecniche agricole e della pastorizia (cultura danubiana) \nPi\u00f9 in particolare, la Slovacchia occidentale speriment\u00f2 la cultura della ceramica lineare (occidentale), mentre in Slovacchia orientale la cultura Star\u010devo-K\u00f6r\u00f6s, sviluppatasi lungo il fiume Tisza, cedette il passo alla cultura dell'Alf\u00f6ld, prima variante della cultura della ceramica lineare orientale.\nIl neolitico intermedio (dalla fine del VI millennio a.C. alla met\u00e0 del V millennio a.C.) nella Slovacchia occidentale vide l'apice della cultura della ceramica lineare. Si diffuse l'uso della \"casa lunga\" come tipica struttura abitativa e le sepolture iniziarono ad essere raggruppate in necropoli. Nella produzione ceramica si diffuse l'uso di decorazioni \"a note musicali\" (cultura della ceramica a note musicali).\nDurante l'et\u00e0 del rame in Slovacchia si verificarono cambiamenti radicali delle strutture economiche e sociali, con conseguenze sull'insediamento, sul commercio, sui modelli culturali e religiosi. Vennero introdotte nuove tecniche agricole (primordiali aratri, gioghi, l'uso di buoi da tiro...). Lo sviluppo della manifattura locale del rame, soprattutto nella Slovacchia centrale ed occidentale, divenne presto un'importante fonte di ricchezza per le popolazioni locali. L'uso dei metalli velocizz\u00f2 il processo di differenziazione delle propriet\u00e0 e rinforz\u00f2 la posizione sociale maschile, con il passaggio a strutture marcatamente patriarcali. Assieme ad insediamenti fortificati su zone elevate coesistevano comunit\u00e0 agricole sparse nelle zone pianeggianti.\nNella parte occidentale del paese permase inizialmente la cultura di Lengyel, sebbene gli insediamenti si spostarono verso le zone elevate e verso nord. Nella zona orientale del paese si registra una continuit\u00e0 con la cultura tardo-neolitica di Tiszapolg\u00e1r, la quale giunse progressivamente ad altissime quantit\u00e0 di produzione di rame. \nA partire dalla seconda met\u00e0 del IV millennio a.C., e per quasi mille anni, l'intera Slovacchia venne unificata sotto la Cultura di Baden.\nL'et\u00e0 del Bronzo in Slovacchia \u00e8 datata fra il 2300 a.C. e il 750 a.C. A questo periodo appartiene la cultura funeraria dei tumuli, presenti nel territorio slovacco nelle varianti carpatica e del medio Danubio.\nIl potere locale dei principi della Cultura di Hallstatt scomparve nel territorio slovacco durante l'ultimo periodo dell'et\u00e0 del Ferro, dopo i conflitti scoppiati tra il popolo Scito-Trace e le trib\u00f9 celtiche che avanzavano da sud verso nord seguendo i corsi d'acqua della regione. La vittoria finale dei Celti segn\u00f2 l'inizio della tarda et\u00e0 del Ferro. Intorno al 200 a.C. la trib\u00f9 celtica dei Boii fond\u00f2 il primo insediamento significativo nei pressi di Bratislava, una fortificazione (\"oppidum\") e stabil\u00ec anche una zecca, che coni\u00f2 monete d'argento conosciute come biatecs.\nLa loro occupazione del territorio slovacco ebbe termine con l'inizio delle incursioni delle popolazioni germaniche e con l'espansione dell'Impero Romano.\nDominazione romana.\nIl periodo di dominazione romana inizi\u00f2 nel 6 d.C. con l'arrivo delle legioni per sconfiggere i Marcomanni ed i Quadi. \nLa regione slovacca cadde sotto l'influenza dei Romani dal I al IV secolo e fu parte del \"Limes Romanus\", sistema difensivo di confine. Dal I al V secolo il confine dell'Impero Romano coincise con il fiume Danubio. Una citt\u00e0 romana chiamata Gerulata, con un \"castellum\" (fortezza militare) era posizionata dove ora c'\u00e8 \"Rusovce\", nella zona sud di Bratislava. Qui stazion\u00f2 sotto Domiziano l\"Ala I Cannanefatium civium romanorum\". A Dev\u00edn fu costruita una fortezza; varie costruzioni di origine romana sono state scoperte in diverse parti della citt\u00e0. I romani introdussero la coltivazione della vite e quindi cominciarono la tradizione della viticoltura, tuttora presente. Tuttavia, nonostante le loro vittorie sulle trib\u00f9 barbare, i Romani occuparono solo una piccola parte del territorio slovacco. Solo nel 174 l'imperatore Marco Aurelio penetr\u00f2 pi\u00f9 all'interno nelle vallate di V\u00e1h, Nitra e Hron.\nDurante la seconda spedizione nel 179, la legione II Adiutrix lasci\u00f2 un'iscrizione sulla roccia del castello di Tren\u010d\u00edn, chiamando il luogo \"Laugaricio\" e lasciando cos\u00ec la testimonianza del punto pi\u00f9 estremo raggiunto dalla presenza romana.\nL'arrivo degli Slavi.\nLa prima testimonianza che fa riferimento agli Slavi (\"Venedes\") appare nell'opera di Erodoto di Alicarnasso intorno al 400 a.C. La menzione di una presenza slava si trova nell'opera di Plinio il Vecchio e di Tacito. La prima forma latinizzata per le popolazioni slave, \"Souveni\", appare negli scritti di Claudio Tolomeo nel 160. Le popolazioni slave che vivevano nel corso centrale del Danubio prima dell'VIII secolo usavano la forma \"Sloveni\" (Slov\u011bne). Gli Slovacchi e gli Sloveni che emersero da queste popolazioni continuarono a usare questa denominazione.\nRicerche recenti hanno scoperto prove che dimostrano la coesistenza di popolazioni slave e celtiche nella regione di Liptov nel nord della Slovacchia, nell'area di Liptovsk\u00e1 Mara. Nel II e nel III secolo le popolazioni unne iniziarono ad abbandonare le steppe dell'Asia Centrale ed attraversarono il Danubio nel 377, occupando la Pannonia che usarono per circa 70 anni come base per le loro scorrerie in Europa. Nel 451, sotto il comando di Attila essi attraversarono il Reno devastando la Gallia e poi i Pirenei devastando la Catalogna. Tuttavia la morte di Attila nel 453 port\u00f2 alla graduale scomparsa degli Unni e nel 568 la popolazione semi-Mongola degli Avari inizi\u00f2 a calare in Europa Centrale.\nIl regno di Samo e il principato di Nitra.\nGli Slavi arrivarono dopo gli Avari, tra il V ed il VI secolo nel periodo della migrazione. La locale trib\u00f9 slava si ribell\u00f2 e stabil\u00ec il Regno di Samo (623-658), la prima entit\u00e0 politica slava conosciuta, che ottenne l'autonomia da Franchi e Avari, sconfiggendo l'esercito franco di re Dagoberto I nella battaglia di Wogastisburg nel 631. Tuttavia, il regno non sopravvisse alla morte di Samo, avvenuta fra il 658 ed il 660.\nLa supremazia degli Avari venne definitivamente spezzata nell'803 quando Carlo Magno li sconfisse con l'aiuto degli Slavi a nord del Danubio e del principato di Nitra.\nLa prima testimonianza scritta di sovrani slavi in Pannonia risale all'803. Nell'805 la presenza del principe Vratislav, signore del castello di Bratislava, marca il secondo periodo della presenza slava nella regione.\nIl documento dell'anonimo geografo bavarese dal titolo \"Descriptio Civitatum et Regionum ad septemtrionalem plagam Danubiti\" fa menzione nell'817 di 30 castelli nel territorio del principato di Nitra e di 11 castelli nel territorio del principato di Moravia.\nL'epoca della Grande Moravia.\nAlla fine dell'VIII secolo si costitu\u00ec il \"Principato di Moravia\", nell'area corrispondente all'odierna Moravia sud-orientale, a Z\u00e1horie nella Slovacchia sud-occidentale e a parti dell'Austria Inferiore. Nell'833 questo divenne lo Stato della Grande Moravia, con la conquista del Principato di Nitra (l'odierna Slovacchia e parti dell'Ungheria settentrionale). La Grande Moravia raggiunse la sua massima espansione territoriale negli anni 890, sotto il regno di Svatopluk I. A quell'epoca l'impero occupava il territorio delle odierne Repubblica Ceca e Slovacchia, la parte occidentale dell'odierna Ungheria (Pannonia), oltre alla Lusazia (nell'odierna Germania) e alla Slesia e al bacino dell'alta Vistola (nella Polonia Meridionale). Dopo la morte di Svatopluk, nell'895, i principi moravi lasciarono il regno per diventare vassalli di Arnulfo di Carinzia, e lo Stato moravo cess\u00f2 di esistere dopo essere stato schiacciato dagli invasori Magiari nel 906-7.\nNel IX secolo i castelli di Bratislava (\"Brezalauspurc\") e di Dev\u00edn (\"Dowina\") furono importanti centri degli stati slavi dei principati di Nitra e della Grande Moravia. \nAlla fine del IX secolo un'ulteriore trib\u00f9 nomade, i Magiari, fecero il loro ingresso nella pianure della Pannonia.\nCirillo e Metodio.\nDopo aver invano cercato la protezione del Papa, nel 862-283 il principe Rastislav (Ratislao), duca della Grande Moravia, chiese al \"basileus\" bizantino Michele III di inviargli una missione evangelizzatrice per sottrarsi all'imperialismo di Ludovico il Germanico, re di Baviera, che aveva iniziato un'opera di penetrazione culturale tramite l'evangelizzazione dei missionari franco-germanici provenienti dalle diocesi di Salisburgo e Passavia. Con l'appoggio del patriarca di Costantinopoli Fozio, il \"basileus\" invi\u00f2 in Moravia Cirillo e Metodio. L\u00ec i due iniziarono la traduzione dei testi liturgici e biblici in lingua paleoslava (detta anche glagolitico). I missionari franco-germanici li accusarono di eresia e nell'867 li costrinsero a giustificare il proprio operato davanti a papa Adriano II. Il papa, che non vedeva di buon occhio l'egemonia culturale del regno di Baviera in Europa centrale, appoggi\u00f2 l'iniziativa dei due missionari bizantini, permettendo loro di ordinare sacerdoti, e ripristin\u00f2 la giurisdizione ecclesiastica di Sirmio sulla Moravia e sulla Pannonia, consacrando Metodio come legato pontificio per i popoli slavi (Cirillo morir\u00e0 a Roma nell'869 a causa di una malattia). Al suo ritorno, Metodio fu arrestato e incarcerato per tre anni da un sinodo di vescovi bavaresi per invasione di giurisdizione ecclesiastica; il papa non vi si oppose, per via delle crescenti dispute teologiche tra Roma e Bisanzio.\nIl nuovo papa Giovanni VIII intercedette per la sua liberazione e ritorno in Moravia, dove continu\u00f2 l'opera di evangelizzazione fino al 855. Alla sua morte il principe Sv\u00e4topluk, che ne osteggiava l'opera, reintrodusse la liturgia latina del vescovo germanico Wiching. I discepoli di Metodio dovettero cos\u00ec abbandonare la Grande Moravia e cercare rifugio nei regni circostanti. L'indebolimento dello stato moravo apr\u00ec la strada all'invasione dei magiari, che lo occuparono nel 906 per poi essere cristianizzati dai germanici secondo il rito latino. L'ultima roccaforte della liturgia slava della Grande Moravia venne latinizzata nel 1096. Il nuovo principe ungherese Stefano V proib\u00ec definitivamente l'uso dello slavo ecclesiastico. L'opera di Cirillo e Metodio trover\u00e0 invece terreno fertile presso i Bulgari; la fondazione della Chiesa bulgara in lingua slava provocher\u00e0 il primo acuto conflitto tra Roma e Costantinopoli noto con il nome di \"Strappo di Fozio\".\nLa Slovacchia nel Regno d'Ungheria.\nNel X secolo Presburgo divenne parte dell'Ungheria (Regno d'Ungheria dall'anno 1000) e divenne un centro chiave sulla frontiera del Regno dal punto di vista economico ed amministrativo. Per la posizione strategica la citt\u00e0 fu oggetto di frequenti attacchi e fu teatro di battaglie, ma port\u00f2 anche al suo sviluppo economico e ad un importante \"status\" politico, dovuto ai privilegi concessi alla citt\u00e0 nel 1291 dal re Andrea III. Presburgo fu dichiarata 'libera citt\u00e0 regale' nel 1405 dal re Sigismondo di Lussemburgo, che nel 1436 le consent\u00ec di usare il suo stemma.\nNel XV secolo \u00e8 ricco centro commerciale e culturale. Il re umanista Mattia Corvino nel 1467 vi fonda l\"Universitas Istropolitana\" e l\"Accademia Istropolitana\", centro di studi umanistici.\nLa Slovacchia nel Regno d'Ungheria asburgico.\nA seguito della battaglia di Moh\u00e1cs (1526) i Turchi assediarono e danneggiarono Presburgo, senza conquistarla. Con il trattato di Gran Varadino del 1538, Ferdinando I d'Asburgo ottenne tutta l'Ungheria a nord ed a ovest del paese (Ungheria Reale), con capitale posta a Presburgo (\"Pozsony\", oggi Bratislava).\nA causa dell'avanzata turca nel territorio ungherese, la citt\u00e0 fu designata capitale dell'Ungheria nel 1536, diventando parte della monarchia Asburgica e dando inizio ad una nuova era. La citt\u00e0 divenne sede del re, dell'arcivescovo di Strigonio (1543), della nobilt\u00e0, delle principali organizzazioni e degli uffici. Dal 1536 al 1830 undici re e regine furono incoronati nella cattedrale di San Martino. Il XVII secolo fu segnato da disordini antiasburgici, lotte contro i Turchi, inondazioni, pestilenze.\nA Presburgo fior\u00ec nel XVIII secolo il regno di Maria Teresa d'Austria, che la trasform\u00f2 nella pi\u00f9 grande e importante citt\u00e0 del territorio corrispondente all'unione dei territori dell'attuale Slovacchia e Ungheria. La popolazione triplic\u00f2; furono costruiti nuovi palazzi, monasteri e strade e la citt\u00e0 fu centro socio-culturale della regione. La citt\u00e0 inizi\u00f2 a perdere la sua importanza con il regno del figlio di Maria Teresa Giuseppe II, specie quando i gioielli della corona furono trasferiti a Vienna, nel 1783, nel tentativo di rafforzare l'unione tra Austria e Ungheria. Molti uffici centrali furono trasferiti a Buda, seguiti da gran parte della nobilt\u00e0. Qui furono pubblicati i primi giornali in ungherese, \"Magyar h\u00edrmond\u00f3\" nel 1780 e in slovacco, \"Presspurske Nowiny\" nel 1783. Nel XVIII secolo la citt\u00e0 divenne centro del movimento nazionale slovacco. Sempre nel XVIII secolo si afferm\u00f2 la figura dell'eroe nazionale slovacco Juraj J\u00e1no\u0161\u00edk. Nel XIX secolo si distinse, tra gli altri, sia sul piano politico che su quello culturale la figura di \u013dudov\u00edt \u0160t\u00far.\nIl Risorgimento slovacco.\nNel 1831 scoppi\u00f2 un'epidemia di colera nella Slovacchia orientale, che fu l'occasione per fare nascere una rivolta di contadini, che fu il primo segno di insorgenza nella nazione.\nFra il 26 e il 28 agosto 1844 si tenne un incontro a Liptovsk\u00fd Mikul\u00e1\u0161 fra esponenti cattolici e protestanti, nonch\u00e9 rappresentanti di altre fazioni. Liptovsk\u00fd Mikul\u00e1\u0161, cittadina della regione di \u017dilina, era la base del patriota slovacco Michal Miloslav Hod\u017ea. La riunione, sebbene la partecipazione dei cattolici fosse minore del previsto, diede origine a un'associazione aconfessionale chiamata \"Tatr\u00edn\", con lo scopo di unire tutti gli slovacchi in un unico blocco nazionale. I cattolici furono maggiormente coinvolti a partire dal 1847, a seguito della loro accettazione della codificazione della lingua slovacca proposta da \u013dudov\u00edt \u0160t\u00far. \nOltre all'unione degli slovacchi in un unico blocco nazionale, altri fattori contribuirono alla formazione della coscienza nazionale slovacca prima del 1848. Nel 1845, le autorit\u00e0 permisero per la prima volta la stampa di giornali slovacchi. Il primo fu il foglio di \u013dudov\u00edt \u0160t\u00far \"Slovenskje n\u00e1rod\u0148je novini\", il cui primo numero usc\u00ec il 1\u00ba agosto 1845. Fu presto seguito dal giornale di Jozef Miloslav Hurban \"Slovenskje pohladi na vedi, ume\u0148ja a literat\u00faru\", che tuttavia non riscosse lo stesso successo del giornale di \u0160t\u00far. Oltre alla stampa, i rappresentanti del movimento nazionale slovacco operavano fra il popolo per promuovere l'istruzione, le scuole domenicali, le biblioteche, il teatro amatoriale, i \"circoli della temperanza\" in cui si combatteva la piaga dell'alcolismo e altre formazioni sociali. In agricoltura, Samuel Jurkovi\u010d fond\u00f2 una cooperativa di credito nel villaggio di Soboti\u0161te, che fu la prima del suo genere in Europa.\nNel novembre del 1847 \u013dudov\u00edt \u0160t\u00far, delegato di Zvolen alla Dieta ungherese, parl\u00f2 innanzi ai suoi colleghi a Presburgo, l'odierna Bratislava. Nel suo discorso, \u0160t\u00far espose una piattaforma in sei punti per affrontare le questioni politiche ed economiche.\nAccanto a questi punti, di cui parecchi incontrarono l'elogio di Kossuth, \u0160t\u00far pose la questione dell'uso della lingua slovacca nella pubblica amministrazione e dell'interferenza magiara in molti aspetti della vita slovacca, fra cui la religione.\nNel 1848 Hod\u017ea insieme con venti delegati redasse le \"Petizioni del popolo slovacco\", che in 14 punti fissavano gli obiettivi nazionali e sociali per la nazione slovacca. Questo documento fu accolto con freddezza da Budapest, che in risposta impose la legge marziale in Slovacchia ed emise mandati di cattura per \u0160t\u00far, Hurban e Hod\u017ea il 12 maggio 1848.\nFu istituito a Vienna un Consiglio nazionale slovacco. Il consiglio era composto da \u0160t\u00far, Hurban e Hod\u017ea, le tre personalit\u00e0 principali del Risorgimento slovacco, con il ceco come Franti\u0161ek Zach comandante militare. Questo Consiglio nazionale guider\u00e0 l'Insurrezione slovacca del 1848-1849 un insieme di campagne di volontari che reagivano alla Rivoluzione ungherese del 1848, che mirava a fare del Regno d'Ungheria uno stato nazionale magiaro, in cui le altre nazionalit\u00e0 non avrebbero avuto diritti all'uso della propria lingua nell'istruzione e nella pubblica amministrazione. I volontari slovacchi ebbero il supporto dell'Esercito imperiale austriaco dopo che la Dieta ungherese dichiar\u00f2 l'indipendenza dalla monarchia asburgica. Quando tuttavia la Rivoluzione ungherese del 1848 ebbe termine, il corpo dei volontari slovacchi fu sciolto, senza che gli slovacchi avessero ottenuto alcuna autonomia n\u00e9 garanzie per la propria identit\u00e0 nazionale.\nL'imperatore Francesco Giuseppe che \u2013 facendo seguito alle petizioni del 1861 contenute nel Memorandum della nazione slovacca (\"Memorandum n\u00e1roda slovensk\u00e9ho\") - concesse agli Slovacchi di fondare un'istituzione culturale nazionale, \"un'unione di amatori della vita e della nazione slovacche\". La \"Matica slovensk\u00e1\" fu fondata il 4 agosto 1863 in un'adunata di circa 5000 patrioti slovacchi riuniti a Tur\u010diansky Sv\u00e4t\u00fd Martin (oggi Martin). La \"Matica\" aveva sede nella stessa citt\u00e0 ed era finanziata esclusivamente con donazioni di slovacchi e dell'Imperatore. Il primo presidente fu \u0160tefan Moyzes, vescovo di Bansk\u00e1 Bystrica, e vicepresidenti furono Karol Kuzm\u00e1ny, J\u00e1n Orsz\u00e1gh e J\u00e1n Francisci-Rimavsk\u00fd. Ci\u00f2 dimostra l'accordo sostanziale fra cattolici e luterani sulla questione nazionale: infatti \u0160tefan Moyzes e J\u00e1n Orsz\u00e1gh appartenevano al clero cattolico, mentre Karol Kuzm\u00e1ny e J\u00e1n Francisci-Rimavsk\u00fd erano dignitari luterani. Il Memorandum della nazione slovacca esprimeva il programma politico della Vecchia scuola slovacca, che propugnava per la nazione slovacca un'autonomia nell'ambito della monarchia asburgica.\nA seguito dell'accordo bipartito con l'Ungheria del 1867 (\"Ausgleich\"), la Slovacchia pass\u00f2 sotto diretto controllo del parlamento di Budapest, all'interno della Corona di Santo Stefano (Transleitania), mentre Boemia e Moravia restavano nella parte austriaca della duplice monarchia (Cisleitania). In questo periodo si afferma la tendenza della Nuova scuola slovacca. Nei successivi cinquant'anni, la Slovacchia subisce una pesante politica di assimilazione linguistica e culturale. In opposizione alla magiarizzazione, gli intellettuali slovacchi sviluppano i contatti con il mondo dei liberali cechi e con le correnti panslaviste, tra cui austroslavismo e trialismo, partecipando anche al congresso panslavo di Praga nel luglio 1908.\nLa Cecoslovacchia interbellica.\nLa lunga battaglia dei cechi contro i governatori austriaci e degli slovacchi contro gli ungheresi culmin\u00f2 durante la prima guerra mondiale, nel 1916, quando venne creato il Consiglio Nazionale Cecoslovacco.\nL'indipendenza della Cecoslovacchia fu proclamata ufficialmente a Praga il 28 ottobre 1918. Gli slovacchi, rappresentati da un Consiglio nazionale, si unirono ufficialmente al nuovo stato due giorni dopo nella citt\u00e0 di Martin, approvando la Dichiarazione di Martin. Fu adottata una costituzione temporanea e lo slovacco Tom\u00e1\u0161 Masaryk fu dichiarato Presidente il 14 novembre. Il Trattato di Saint Germain, firmato nel 1919, riconobbe formalmente la nuova repubblica.\nDal 16 giugno al 7 luglio 1919 un attacco della Guardia Rossa della Repubblica Sovietica Ungherese port\u00f2 all'occupazione di una grande parte della Slovacchia e la fondazione della Repubblica Sovietica Slovacca, con capitale Pre\u0161ov, e comandata dal giornalista ceco Anton\u00edn Janou\u0161ek. In seguito, l'esercito ungherese lasci\u00f2 il Paese, e l'esercito cecoslovacco occup\u00f2 la zona, con l'aiuto di milizie italiane e poi francesi.\nLa nuova nazione aveva una popolazione di pi\u00f9 di 13,5 milioni di abitanti. Ereditando il 70-80% delle industrie dell'Impero austro-ungarico (principalmente nelle terre ceche), la Cecoslovacchia si ritrovava una delle dieci nazioni pi\u00f9 industrializzate al mondo.\nLo stato cecoslovacco era una democrazia parlamentare e stabil\u00ec che il ceco e lo slovacco fossero lingue ufficiali; il nuovo governo fu caratterizzato dalla stabilit\u00e0: la presidenza Masaryk dur\u00f2 ben diciassette anni; a lui succedette nel 1935 Edvard Bene\u0161.\nNegli anni '30 la Cecoslovacchia, per via delle sue minoranze germanofone (tedeschi dei Sudeti) divenne uno dei nuovi obiettivi dell'irredentismo nazista. Alla Conferenza di Monaco del settembre 1938 Praga dovette cedere alla Germania nazista parti della Boemia, della Moravia e della Slesia. Neanche due mesi dopo il Primo Arbitrato di Vienna la costrinse a cedere anche la Slovacchia meridionale, a maggioranza magiara, all'Ungheria.\nLa Prima Repubblica Slovacca, stato fantoccio nazifascista.\nIl 14 marzo 1939 la Slovacchia di Jozef Tiso ottenne l'indipendenza come stato satellite nazista. Hitler entr\u00f2 quindi a Praga, stabilendo il Protettorato di Boemia e Moravia.\nAlleata di fatto con il Terzo Reich (se non Stato satellite della Germania) sin dalla sua costituzione, la Slovacchia ader\u00ec ufficialmente al Patto tripartito il 24 novembre 1940 e al Patto anticomintern il 25 novembre 1941. Gi\u00e0 nel 1939, tuttavia, in seguito al sopra citato accordo con il Reich, la Slovacchia serv\u00ec da area di schieramento per la XIV Armata tedesca impegnata nelle operazioni contro la Polonia (a cui parteciparono anche truppe slovacche, il che frutt\u00f2 al regime di Tiso una serie di guadagni territoriali a spese dei polacchi). Con l'avvio dell'Operazione Barbarossa (giugno 1941), la Repubblica interruppe i rapporti diplomatici con l'Unione Sovietica e mise a disposizione dei tedeschi tre divisioni dell'esercito (per complessivi 50.000 uomini), tra cui la cosiddetta \"divisione veloce\" (interamente motorizzata), che partecip\u00f2 all'avanzata verso il Caucaso, e una \"divisione di sicurezza\" impiegata nella repressione della guerriglia partigiana.\nA partire dall'ottobre 1943 la II Divisione tecnica slovacca oper\u00f2 in Italia a fianco delle truppe tedesche. Impiegata inizialmente al fronte, venne successivamente utilizzata nelle retrovie con compiti di polizia e presidio. Dislocata nel Pavese a partire dalla fine di ottobre 1944 diversi soldati presero segreti contatti con le forze della Resistenza italiana.\nDopo la rivolta antinazista dell'agosto 1944, che prese il via su iniziativa di alcune guarnigioni dell'esercito (Insurrezione nazionale slovacca, SNP), i tedeschi, chiamati in soccorso da Tiso, repressero l'insurrezione e occuparono militarmente il Paese, ma nei mesi successivi le truppe della Wehrmacht furono gradualmente sospinte al di fuori dei confini dall'Armata Rossa e da reparti rumeni e cecoslovacchi che giungevano da est. La Repubblica Slovacca cess\u00f2 di esistere definitivamente \"de facto\" il 4 aprile 1945, quando l'Armata Rossa prese Bratislava e occup\u00f2 tutta la Slovacchia. Fin\u00ec di esistere \"de jure\" quando il governo slovacco in esilio capitol\u00f2 di fronte al generale Walton Walker che comandava il XX Corpo della Terza Armata USA, l'8 maggio 1945, nel villaggio di Kremsm\u00fcnster, in Alta Austria. Diversi esponenti di spicco del regime (tra cui lo stesso Tiso) furono processati e condannati nel dopoguerra per collaborazionismo dai tribunali della ricostituita Cecoslovacchia.\nLa Cecoslovacchia socialista.\nGli esiliati cecoslovacchi a Londra organizzarono il governo cecoslovacco in esilio, che fu riconosciuto dagli Alleati e riprese controllo della Cecoslovacchia liberata a partire dal 1944. La fine della guerra vide l'espulsione dei tedeschi dei Sudeti (2,9 milioni), mentre la maggior parte degli ungheresi in Slovacchia decise di restare. La Rutenia subcarpatica fu inoltre ceduta all'URSS. Il governo cecoslovacco post-bellico era formato da una coalizione del Fronte Nazionale tra Comunisti, Social Democratici e Socialisti, oltre al Partito Popolare Cattolico (in Moravia) e il Partito Democratico.\nAlle elezioni del 1946 il Partito Comunista di Cecoslovacchia (KS\u010c) si assicur\u00f2 una larga maggioranza, anche se restarono minoritari in Slovacchia. Edvard Bene\u0161 continu\u00f2 a detenere la carica di Presidente, mentre il leader comunista Klement Gottwald divenne Primo Ministro. In base agli ordini di Stalin, nel 1948 il partito comunista cecoslovacco assunse il potere tramite la minaccia di un golpe armato e di un intervento sovietico, ed espulse i non-comunisti dal governo. Per vent'anni la Cecoslovacchia rimase a guida stalinista.\nNel 1968 con la primavera di Praga il partito, ora guidato da Alexander Dub\u010dek, tenta di introdurre una liberalizzazione della vita politica, culturale ed economica per realizzare \u201cun socialismo dal volto umano\u201d, ma in agosto l'intervento militare sovietico mette fine al nuovo corso. Dub\u010dek e i suoi collaboratori devono prima capitolare alle condizioni sovietiche (ripristino della censura, reintegrazione dei vecchi dirigenti, allontanamento degli intellettuali e degli uomini non graditi all'URSS) e sono quindi destituiti ed espulsi. Con la normalizzazione per altri vent'anni la Cecoslovacchia resta nell'ortodossia sovietica.\nManifestazioni anti-comuniste hanno inizio dal 1988 a Bratislava, allargandosi quindi al resto del paese. La repressione della rivolta studentesca da parte della polizia porta alla formazione del Forum Civico, guidato dallo scrittore e dissidente V\u00e1clav Havel, che ottenne il sostegno popolare di milioni di cechi e di slovacchi che formarono il Pubblico contro la violenza. Nella Rivoluzione di Velluto il partito comunista cecoslovacco accett\u00f2 di condividere il potere. \nHavel fu eletto Presidente della Cecoslovacchia il 29 dicembre e fu formato un governo di coalizione, in cui il Partito Comunista ebbe la minoranza dei ministeri. Le prime elezioni libere dal 1946 in Cecoslovacchia si tennero nel 1990, senza incidenti, con la vittoria del Forum Civico e del Pubblico contro la violenza. \nNel 1992 gli slovacchi chiesero maggiore autonomia bloccando il funzionamento del governo federale. Nelle elezioni del 1992, il Partito Democratico Civico di V\u00e1clav Klaus vinse nelle terre ceche, con la proposta di una riforma economica. Nell'ultima met\u00e0 dell'anno Klaus e Me\u010diar giunsero a un accordo secondo il quale le due repubbliche si sarebbero separate alla fine dell'anno.\nLa Slovacchia indipendente.\nProtagonista del processo che port\u00f2 all'indipendenza slovacca fu Vladim\u00edr Me\u010diar, a lungo anche Primo ministro del giovane Stato. Spesso accusato di demagogia, Me\u010diar cadde nel 1999. Si ripropose poi nelle elezioni presidenziali del 2004 perdendole per\u00f2 al ballottaggio in favore del nuovo uomo politico emergente Ivan Ga\u0161parovi\u010d. La Slovacchia ha vissuto in un ambiguo clima generale, che oscillava tra l'euforia e la preoccupazione per le crescenti disparit\u00e0 sociali; \u00e8 in piena ascesa dopo l'entrata nell'Unione europea e successivamente nell'euro.\nSecondo il nazionalismo slovacco avrebbe nel sentimento antiungherese uno dei suoi pilastri pi\u00f9 grossi. Questo sarebbe stato palese anche alla comunit\u00e0 internazionale che preoccupata del rischio di un fallimento del processo di integrazione del paese nell'UE ha cercato di mitigarne le concrete manifestazioni discriminatorie. Nel 1995 si arriv\u00f2 ad un \u201ctrattato di buon vicinato e amichevole collaborazione\u201d tra Ungheria e Slovacchia. Quest'ultima per\u00f2 ne dette un'interpretazione restrittiva, mantenendo lo slovacco come lingua ufficiale del paese, in netto contrasto con l'impegno - assunto nell'accordo - di difendere i diritti della minoranza ungherese, fra i quali il pieno riconoscimento del diritto all'insegnamento nella propria lingua madre, oltre che all'uso nei procedimenti amministrativi e nei documenti. La riorganizzazione del territorio operata dalla legge del primo gennaio 1997 - che ha portato il numero delle regioni da 4 a 8 (con 79 province) - ha poi inciso negativamente sulla possibilit\u00e0 di ottenere qualche diritto in pi\u00f9 da parte della minoranza ungherese, che - pur abitando un blocco territoriale omogeneo (pi\u00f9 del 50% di abitanti) - adesso si trova divisa in quattro regioni in cui non raggiunge la percentuale richiesta dalla legge per implementare la tutela prevista sulla carta.\nTale carattere antiungherese \u00e8 stato poi successivamente rinnovato, per esempio dalla nuova legge sulle lingue minoritarie, il cui uso pubblico \u00e8 stato vietato e sanzionato con pesanti multe (fino a 5000 euro), e, in risposta alla legge ungherese che considera cittadini della nazione anche coloro che vivono al di fuori del paese, con l'annullamento della cittadinanza slovacca se un cittadino della nazione ne richiede un'altra."}
{"id": "680736", "revid": "599013", "url": "https://it.wikipedia.org/wiki?curid=680736", "title": "Kim K\u00e4llstr\u00f6m", "text": "Biografia.\n\u00c8 figlio di Mikael K\u00e4llstr\u00f6m, un ex centrocampista offensivo che tra gli anni '70 e '90 ha giocato con Sandviken, Gefle e H\u00e4cken. Anche lo zio paterno, Jonas K\u00e4llstr\u00f6m, \u00e8 stato un calciatore, tanto da aver collezionato due presenze nella Coppa UEFA 1988-1989 con la maglia del Brage.\nNel 1989 Kim si \u00e8 trasferito con la famiglia a Partille, nei pressi di G\u00f6teborg.\nCaratteristiche tecniche.\nNel 2001 \u00e8 stato inserito nella lista dei migliori giovani calciatori stilata da Don Bal\u00f3n.\nCarriera.\nClub.\nI primi anni in Svezia.\nKim K\u00e4llstr\u00f6m ha debuttato a 16 anni nella prima squadra del BK H\u00e4cken, un'altra delle squadre della citt\u00e0 di G\u00f6teborg. Nello stesso anno, il 1999, il club ha vinto il girone sud del campionato di seconda serie (che all'epoca era denominato \"Division 1\") ed \u00e8 stato promosso in Allsvenskan. Al termine della stagione 2001 i gialloneri sono stati retrocessi nonostante gli 8 gol messi a segno da K\u00e4llstr\u00f6m, ma la cessione del giocatore ha permesso di incassare 5 milioni di corone.\nDurante la prima stagione al Djurg\u00e5rden, K\u00e4llstr\u00f6m ha potuto vincere sia la Allsvenskan che la Coppa di Svezia, risultando anche il miglior marcatore della squadra con 12 reti nel solo campionato. Il bottino offensivo \u00e8 stato migliorato nel corso della stagione seguente, con i 14 gol in 24 presenze che hanno permesso al Djurg\u00e5rden di bissare la conquista del titolo nazionale. In quest'occasione si \u00e8 laureato anche vice capocannoniere del torneo, dietro a Niklas Skoog del Malm\u00f6.\nRennes.\nNella finestra di mercato del gennaio 2004, K\u00e4llstr\u00f6m \u00e8 stato acquistato dai francesi del Rennes con cui ha giocato due stagioni e mezzo. Il 17 gennaio 2004, alla seconda presenza con i rossoneri, ha realizzato il primo gol in Ligue 1, nel 4-0 casalingo sul Sochaux. Poco pi\u00f9 di un mese pi\u00f9 tardi, il 21 febbraio, ha segnato la sua prima doppietta francese contro l'Ajaccio. Un'altra doppietta l'ha segnata il 15 maggio in trasferta sul campo dell'AS Monaco (1-4), squadra che di l\u00ec a pochi giorni avrebbe giocato la finale della Champions League 2003-2004. Nel corso dell'anno successivo, K\u00e4llstr\u00f6m ha aiutato il Rennes a raggiungere il 4\u00ba posto in classifica nella Ligue 1 2004-2005, con la conseguente qualificazione alla Coppa UEFA. La stagione 2005-2006 \u00e8 stata la sua ultima in rossonero, chiusa con 8 reti in 34 partite, alcune di queste siglate contro squadre importanti come Marsiglia, AS Monaco, Bordeaux, Lione e Paris Saint-Germain.\nOlympique Lione.\nNel giugno del 2006 il Rennes ha accettato un'offerta di 8 milioni di euro da parte dell'Olympique Lione, squadra reduce dalla vittoria del quinto titolo nazionale consecutivo. Il debutto ufficiale con la maglia dell\"'OL\" \u00e8 avvenuto il 30 luglio 2006, in occasione della Supercoppa di Francia vinta ai rigori contro il Paris Saint-Germain. Cinque giorni dopo K\u00e4llstr\u00f6m ha giocato la prima giornata di campionato, vinta 3-1 sul terreno del Nantes. Il 17 ottobre 2006 ha segnato il suo primo gol in Champions League, nel successo per 3-0 in Ucraina contro la Dinamo Kiev. In Europa la squadra viene eliminata dalla Roma agli ottavi di finale, ma in patria vince il sesto campionato di fila. Nell'estate 2007 il giocatore sembrava vicino ad un passaggio al Valencia, ma l'offerta degli spagnoli sarebbe stata rifiutata. L'esito della stagione 2007-2008 ha ricalcato quello dell'anno precedente: eliminazione agli ottavi di Champions League (questa volta per mano del Manchester United) e nuovo titolo nazionale francese, con l'aggiunta per\u00f2 della Coppa di Francia. K\u00e4llstr\u00f6m ha continuato a giocare nel Lione per altre stagioni, arrivando a giocare le semifinali della Champions League 2009-2010 contro il Bayern Monaco in un'edizione poi vinta dall'Inter (in cui i francesi hanno anche eliminato il Real Madrid agli ottavi).\nL'egemonia della squadra in Ligue 1 era invece giunta al termine, visto che la striscia di titoli nazionali si \u00e8 fermata al settimo, vinto nel 2007-2008. Durante la stagione 2010-2011 K\u00e4llstr\u00f6m \u00e8 stato schierato all'occorrenza anche come terzino sinistro, oltre al consueto ruolo di centrocampista centrale.\nSpartak Mosca e il prestito all'Arsenal.\nDopo i 6 anni trascorsi al Lione, il 28 luglio 2012 i russi dello Spartak Mosca hanno annunciato di aver acquistato il giocatore svedese per 3 milioni di euro pi\u00f9 600.000 di bonus.\nIl 15 settembre 2012 ha giocato la sua prima partita nella Prem'er-Liga russa nel 2-2 contro il Kuban' Krasnodar, mentre la prima marcatura personale \u00e8 arrivata il 29 settembre nella vittoria per 3-1 sull'Amkar Perm'.\nK\u00e4llstr\u00f6m \u00e8 sceso in campo in tutte e 6 le partite disputate dallo Spartak nella fase a gironi della Champions League 2012-2013, ricevendo per\u00f2 un cartellino rosso nell'ultima sfida persa contro il Celtic.\nIl 31 gennaio 2014 K\u00e4llstr\u00f6m \u00e8 passato agli inglesi dell'Arsenal con la formula del prestito. Il trasferimento \u00e8 avvenuto nonostante gli esami medici abbiano rivelato un infortunio a una vertebra che avrebbe tenuto lo svedese fuori dai giochi per alcune settimane. Il 25 marzo 2014 \u00e8 subentrato a Tom\u00e1\u0161 Rosick\u00fd contro lo Swansea, collezionando cos\u00ec la prima presenza in Premier League. La sua successiva partita \u00e8 stata giocata il 12 aprile, quando \u00e8 entrato nel corso dei tempi supplementari della semifinale di FA Cup contro i detentori del trofeo del Wigan: l'Arsenal ha vinto ai calci di rigore, uno di questi \u00e8 stato trasformato dallo stesso K\u00e4llstr\u00f6m. Tre giorni pi\u00f9 tardi \u00e8 partito titolare per la prima volta con la maglia dei \"Gunners\", in occasione della vittoria per 3-1 sul West Ham. Sul finire della stagione l'allenatore Ars\u00e8ne Wenger ha annunciato che lo svedese non sarebbe rimasto in rosa una volta terminato il prestito. K\u00e4llstr\u00f6m \u00e8 rientrato quindi in Russia per giocare un'altra stagione con lo Spartak.\nGrasshoppers.\nIl 5 giugno 2015, in scadenza di contratto, si \u00e8 accordato con il club svizzero del Grasshoppers, con cui ha firmato un triennale, per trasferirsi a partire dal 1\u00ba luglio seguente. Il suo unico gol lo segner\u00e0 il 29 novembre 2015 nel derby cittadino contro l'FC Zurigo largamente vinto con il punteggio di 5-0. Dopo circa un anno e mezzo, il 31 gennaio 2017 ha ottenuto la rescissione contrattuale, richiesta adducendo motivi personali e malumori per l'andamento della squadra.\nIl ritorno al Djurg\u00e5rden e il ritiro.\nA pochi giorni dalla rescissione con gli svizzeri, \u00e8 stato ufficializzato il suo ritorno al Djurg\u00e5rden, dopo oltre 13 anni passati nei campionati esteri. La squadra, che includeva altri due veterani della Nazionale svedese come Andreas Isaksson e Jonas Olsson, ha chiuso l'Allsvenskan 2017 al 3\u00ba posto e si \u00e8 qualificata cos\u00ec per le coppe europee dopo 10 anni di assenza.\nIl 15 dicembre 2017 K\u00e4llstr\u00f6m ha convocato una conferenza stampa per annunciare il proprio ritiro dall'attivit\u00e0 agonistica, nonostante avesse ancora un anno di contratto.\nNazionale.\nDopo la trafila nelle selezioni minori, ha esordito in Nazionale maggiore il 1\u00ba febbraio 2001 in amichevole contro la .\nCon la Nazionale svedese ha preso parte a 4 Europei e un Mondiale. A Euro 2004 ha collezionato quattro presenze di cui tre dalla panchina, mentre al campionato del mondo 2006 \u00e8 stato promosso titolare, mettendo a referto tre presenze dal primo minuto e una subentrando. Ha giocato anche a Euro 2008 e a Euro 2012.\n\u00c8 stato convocato per gli Europei 2016, ma al tempo stesso ha annunciato l'addio alla Nazionale una volta terminata la competizione continentale.\nCon 131 presenze \u00e8 uno dei calciatori pi\u00f9 presenti nella storia della Nazionale svedese, e vanta anche 16 goal segnati con essa (il primo di questi contro San Marino nel 2003 e l'ultimo contro i Paesi Bassi nel 2011).\nStatistiche.\nPresenze e reti nei club.\n\"Statistiche aggiornate al 1\u00ba febbraio 2017.\""}
{"id": "680746", "revid": "1543377", "url": "https://it.wikipedia.org/wiki?curid=680746", "title": "Ambrogio di Optina", "text": "Canonizzato nel 1988 dal sinodo locale della Chiesa ortodossa russa, \u00e8 ricordato il 10 ottobre.\nBiografia.\nAlessandro nacque da Marfa Nikolayevna Grenkova e Mikhail Fyodorovich Grenkov, lettore delle sacre scritture presso la parrocchia del villaggio di Bolshaya Lipovitsa.\nAll'et\u00e0 di dodici anni entr\u00f2 nella scuola clericale di Tambov e, successivamente, nel seminario teologico della stessa, terminato il quale non volle tuttavia prendere i voti, impegnandosi dapprima come precettore in una famiglia di possedienti e, in seguito, come maestro di scuola del suo villaggio natale. Solo nel 1839 decise di dedicarsi alla vita ecclesiastica, entrando nel monastero di Optina sito nel governatorato di Kaluga prima come monaco addetto alla cucina e, in seguito, come Lettore di sacre scritture. Pochi anni pi\u00f9 tardi fu consacrato ierodiacono con il nome di Ambrosius, in onore di Sant'Ambrogio, vescovo di Milano. Successivamente alla sua consacrazione si ammal\u00f2 gravemente, tanto che, anche una volta guarito, rimase infermo e impossibilitato per la debolezza che lo perseguitava a celebrare la liturgia. Da allora si dedic\u00f2 alla preghiera interiore e alla traduzione dei testi patristici. Quando il reverendo Macario mor\u00ec nel settembre del 1860 Ambrogio divent\u00f2 monaco superiore del monastero.\nMor\u00ec nell'ottobre 1891 e fu seppellito nel deserto intorno a Optina. Viene venerato dalla Chiesa ortodossa il 23 ottobre (10 ottobre del calendario giuliano). Alcuni critici letterari hanno in passato avanzato l'ipotesi che la sua figura abbia potuto ispirare F\u00ebdor Dostoevskij nel delineare il personaggio di Padre Zosima nell'opera \"i fratelli Karamazov\"."}
{"id": "680753", "revid": "827882", "url": "https://it.wikipedia.org/wiki?curid=680753", "title": "Diy", "text": ""}
{"id": "680765", "revid": "76655", "url": "https://it.wikipedia.org/wiki?curid=680765", "title": "Liberal-socialista", "text": ""}
{"id": "680768", "revid": "1272592", "url": "https://it.wikipedia.org/wiki?curid=680768", "title": "Pippi Calzelunghe (serie televisiva)", "text": "Pippi Calzelunghe (in svedese \"Pippi L\u00e5ngstrump\") \u00e8 stata una serie televisiva svedese prodotta da Sveriges Radio, basata sul personaggio di Pippi Calzelunghe del romanzo per ragazzi \"Pippi Calzelunghe\" (in svedese \"Pippi L\u00e5ngstrump\", 1945) della scrittrice svedese Astrid Lindgren.\n\u00c8 stata prodotta anche una serie animata.\nIn Italia i DVD della serie sono stati distribuiti da DeAgostini.\nTrama.\nLa serie prende il nome dalla protagonista bambina, che in forma completa si chiama \"Pippilotta Viktualia Rullgardina Succiamenta Efraisilla Calzelunghe\" (\"Pippilotta Viktualia Rullgardina Krusmynta Efraimsdotter L\u00e5ngstrump\" nella versione originale svedese). \u00c8 la storia di una bambina che dalla prima puntata va a vivere nella piccola citt\u00e0 di Visby sull'isola svedese di Gotland, all'interno di una grande villa, poich\u00e9 sua ereditiera e possidente, \"Villa Villacolle\" dai colori molto vivaci e suggestivi con l'unica compagnia di un cavallo bianco e nero chiamato \"Zietto\" e una scimmietta di nome \"Signor Nilsson\" presa nelle isole dei mari del Sud, quando ancora girava il mondo. Pippi \u00e8 figlia del pirata vedovo ed onesto Efraim Calzelunghe, capitano della Saltamatta, una nave di corsari spesso in giro nei mari del Sud ed egli \u00e8, inoltre, il re dell'isola immaginaria di Taka Tuka, nel Corno d'Africa, per togliere la pirateria cattiva, ancora attiva negli anni '40. Pippi possiede una forza sovrumana e anche una grandissima umanit\u00e0 che dimostra nell'eccessiva generosit\u00e0 verso gli altri, specialmente quando paga le spese con le monete d'oro inviatele da suo padre. I protagonisti della serie televisiva, oltre a Pippi, sono i fratelli Tommy ed Annika, che abitano non troppo lontano da Pippi.\nEpisodi e film.\nI tredici episodi che compongono la serie televisiva furono distribuiti nel 1969 anche sotto forma di due lungometraggi: \"Pippi Calzelunghe e il tesoro di Capitan Kid\" (\"Pippi L\u00e5ngstrump\") e \"Pippi a bordo!\" (\"H\u00e4r kommer Pippi L\u00e5ngstrump\").\nOltre ai tredici episodi furono prodotti anche ulteriori due film, distribuiti in Svezia nel corso del 1970: \"Pippi Calzelunghe e i pirati di Taka-tuka\" (\"Pippi L\u00e5ngstrump p\u00e5 de sju haven\") e \"Quella strega di Pippi Calzelunghe\" (\"P\u00e5 rymmen med Pippi L\u00e5ngstrump\").\nNel 1988 \u00e8 uscito un ultimo film con un nuovo cast, \"Le nuove avventure di Pippi Calzelunghe\".\nProduzione.\nIl doppiaggio in lingua italiana fu curato dalla C.D. nel 1970.\nIn Italia la serie \u00e8 andata in onda in prima visione il 6 settembre 1970 su Rai 1, allora nota come Programma Nazionale; in seguito ha avuto varie repliche su vari canali, tra cui Rai 2 nel 1994, Disney Channel nel 2004 e Italia 1 nella stagione 2006-07. Nel 2002 la serie \u00e8 stata restaurata con le tecniche di preservazione digitale in alta definizione e quindi commercializzata in DVD. In anni recenti, la serie \u00e8 ancora restaurata in lingua originale sulla piattaforma SVT Play.\nLa sigla.\nLa sigla, \"H\u00e4r kommer Pippi L\u00e5ngstrump\" in svedese (\"Ecco arriva Pippi Calzelunghe\"), \u00e8 stata composta dal famoso pianista jazz svedese Jan Johansson, mentre il testo \u00e8 stato scritto dalla stessa Astrid Lindgren, creatrice del personaggio. Il testo italiano \u00e8 stato scritto da Phersu (uno pseudonimo dello scrittore Luciano Sterpellone). La versione originale in svedese \u00e8 cantata da Inger Nilsson, mentre la versione italiana \u00e8 doppiata da Isa Di Marzio (sua doppiatrice nel canto)."}
{"id": "680777", "revid": "77639", "url": "https://it.wikipedia.org/wiki?curid=680777", "title": "Pippi calzelunghe", "text": ""}
{"id": "680778", "revid": "58420", "url": "https://it.wikipedia.org/wiki?curid=680778", "title": "Stadio La Favorita di Palermo", "text": ""}
{"id": "680787", "revid": "640277", "url": "https://it.wikipedia.org/wiki?curid=680787", "title": "Casumaro", "text": "Casumaro \u00e8 una frazione del comune di Cento, in provincia di Ferrara. Distante 15\u00a0km da Cento, la sua caratteristica \u00e8 di essere posta esattamente al confine tra le province di Ferrara e di Modena, mentre il suo territorio cade sotto l'amministrazione di ben tre comuni, quello di Cento, di Bondeno e di Finale Emilia (la parte di Finale Emilia prende il nome di Casumaro Finalese). Dal punto di vista amministrativo e strettamente formale, la popolazione della frazione \u00e8 di circa 2000 abitanti, in quanto viene presa in considerazione nei censimenti solo la popolazione che risiede sotto il comune di Cento; tuttavia, considerando anche le amministrazioni di Bondeno e Finale Emilia, nel territorio della frazione vivono circa 3000 abitanti\nStoria.\nNon c'\u00e8 certezza assoluta sull'origine del nome del paese; una leggenda vuole che Matilde di Canossa perse un figlio annegatosi dalle parti di Casumaro, e diede il nome al luogo di \"Caso amaro\". Tuttavia, \u00e8 molto pi\u00f9 probabile che il toponimo derivi da \"Casimari\", o \"casamari\", termine con il quale si indicavano piccole capanne di contadini di valle, presenti in quella zona. Le prime menzioni sul territorio sono dell'VIII secolo, quando Casumaro viene menzionato far parte della \"Corte di Trecentola\" (che comprendeva anche Finale Emilia e Santa Bianca), e dove fu edificato Ponte Duce, una fortezza situata al confine tra il Regno longobardo e l'Esarcato di Ravenna, allora parte dell'Impero bizantino. Nel 1017, la contessa longobarda Richilca, conosciuta come Beatrice di Lotaringia e madre di Matilde di Canossa, don\u00f2 parte del territorio della Corte di Trecentola all'abbazia di Nonantola, mentre l'altra parte era sotto controllo della curia bolognese.\nAlla fine del XII secolo su richiesta al vescovo di Bologna di alcune famiglie centesi, era nata la partecipanza agraria, una divisione collettiva dei terreni per consentire la bonifica e lo sfruttamento delle terre da parte degli abitanti stabili di quei territori. Tale forma di propriet\u00e0 collettiva, che rimane tuttora in vigore, prese forma a Casumaro nel 1358, quando la parte meridionale del paese viene definitivamente restituita al comune di Cento, mentre quella settentrionale rimaneva sotto controllo degli Estensi. Casumaro rimase nei secoli successivi territorio di confine tra Ducato di Modena e Reggio e Stato Pontificio, fino all'unificazione d'Italia.\nNel 1451 iniziarono i lavori di costruzione della chiesa parrocchiale, su richiesta e a spese dei casumaresi alla curia di Modena, alla quale faceva parte la comunit\u00e0; in quel periodo infatti, il corso del fiume Reno era diverso da quello attuale, e le frequenti inondazioni impedivano spesso ai fedeli di spostarsi a Finale Emilia per la messa domenicale."}
{"id": "680797", "revid": "118115", "url": "https://it.wikipedia.org/wiki?curid=680797", "title": "A1 Team Italy", "text": ""}
{"id": "680812", "revid": "88740", "url": "https://it.wikipedia.org/wiki?curid=680812", "title": "Lanza", "text": ""}
{"id": "680815", "revid": "74801", "url": "https://it.wikipedia.org/wiki?curid=680815", "title": "Oblast' di Tjumen'", "text": "Loblast di Tjumen' () \u00e8 un'oblast' della Russia, la terza per superficie, e si estende dal confine con il Kazakistan fin oltre il circolo polare artico. L'oblast' racchiude entro i suoi confini due circondari autonomi, quello dei Chanty-Mansi-Jugra e quello di Jamalia. Il capoluogo dell'oblast' \u00e8 Tjumen', che con oltre abitanti ne \u00e8 la citt\u00e0 pi\u00f9 popolosa.\nGeografia antropica.\nSuddivisioni amministrative.\nSono compresi nella oblast' di Tjumen', anche se con un certo grado di autonomia, il Circondario autonomo Jamalo-Nenec e il Circondario autonomo degli Chanty-Mansi-Jugra.\nLa \"oblast\" di Tjumen' (senza considerare i due circondari autonomi) si divide in:\n\"Rajon\".\nLa \"oblast\" di Tjumen' comprende 22 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 5, tutte poste sotto la diretta giurisdizione della \"oblast'\" e che costituiscono pertanto una divisione amministrativa di secondo livello):\nInsediamenti di tipo urbano.\nNella oblast' di Tjumen' non sono compresi insediamenti con \"status\" di insediamento di tipo urbano.\nFuso orario.\nL'oblast' di Tjumen' si trova nel Fuso Orario di Ekaterinburg (YEKT). Lo scarto dall'UTC \u00e8 +0500."}
{"id": "680816", "revid": "11497", "url": "https://it.wikipedia.org/wiki?curid=680816", "title": "Coloreterapia", "text": ""}
{"id": "680817", "revid": "1858", "url": "https://it.wikipedia.org/wiki?curid=680817", "title": "Berretto rosso", "text": ""}
{"id": "680822", "revid": "9697519", "url": "https://it.wikipedia.org/wiki?curid=680822", "title": "Staminali", "text": "Link utili.\nIAPB Italia"}
{"id": "680823", "revid": "729019", "url": "https://it.wikipedia.org/wiki?curid=680823", "title": "Spada da lato", "text": "Spada da lato \u00e8 il nome che prende in Italia la spada di uso civile nel XV e XVI secolo. L'arma presenta ancora numerose similitudini con la pesante spada da fante, o con lo stocco da fanteria utilizzati in ambito militare, ma, rispetto a questi, comincia ad utilizzare i primi ponticelli e anelli a protezione delle dita della mano. Questo proprio in virt\u00f9 della mancanza di protezioni metalliche (guanti di ferro) tipiche del combattimento in guerra.\nIl nome deriva dall'abitudine civile di portare tale spada al proprio fianco. In lingua spagnola viene definita \"Espada ropera\", letteralmente \"spada da soprabito\", ove \"ropa\" \u00e8 equivalente dell'italiano roba, soprabito maschile in uso nel Tardo Medioevo e nella prima Et\u00e0 Moderna. Dallo spagnolo deriv\u00f2 il vocabolo \"rapier\" in lingua francese e lingua inglese, indicante sia la spada da lato che la successiva striscia seicentesca.\nIn base al periodo storico o alle esigenze dello spadaccino vennero realizzate spade da lato di foggia e dimensioni molto variabili, per cui non \u00e8 possibile definire una spada da lato standard. Gli esemplari museali arrivati fino a noi variano dagli 1,7 ai 0,75\u00a0kg.\nStoria.\nLa spada da lato venne sviluppata nel XV secolo nei paesi dell'Europa mediterranea interessanti da un'endemica diffusione delle compagnie di ventura e dal persistere di una generale situazione di violenza ed insicurezza civile, cio\u00e8 i regni della Spagna e le signorie d'Italia:\nPer tutto il Quattrocento, i migliori maestri nell'utilizzo di quest'arma furono gli italiani. Come conseguenza, si gener\u00f2 un vero e proprio \"mercato della spada\" che port\u00f2 vari maestri italiani a recarsi quali ospiti presso le corti d'Europa mentre studenti provenienti da Oltralpe raggiungevano le corti italiane per imparare l'uso della nuova tipologia di spada. La prima scuola precipuamente dedicata all'uso della spada da lato fu quella bolognese del maestro Lippo Bartolomeo Dardi (l\u00e0 dove il maestro Fiore dei Liberi prediligeva ancora la spada a due mani), attiva sin dal 1415 e poi nota come \"Scuola Bolognese\".\nComplice questo mercato della spada, il nuovo modello di arma si diffuse al di fuori dell'areale mediterraneo, toccando la Francia gi\u00e0 nel 1475 e da l\u00ec passando in Inghilterra.\nPer tutto il XVI secolo, la spada da lato subisce variazioni che ne vedono l'aumentare delle protezioni per la mano e l'aumento della lunghezza. Questo ne porta gradualmente la trasformazione verso la \"spada da lato a striscia\" o semplicemente striscia che sar\u00e0 l'arma per eccellenza del XVII secolo.\nCostruzione.\nIn base al periodo storico o alle esigenze dello spadaccino vennero realizzate spade da lato di foggia e dimensioni molto variabili, per cui non \u00e8 possibile definire una spada da lato standard. Gli esemplari museali arrivati fino a noi variano dagli 1,7 ai 0,75\u00a0kg.\nCaratteristiche fondamentali della spada da lato, rispetto alla normale spada ad una mano ed allo stocco sono:\nGiunta alla sua piena espressione nel Cinquecento, secolo artisticamente caratterizzato dalle bizzarrie del Manierismo, il modello della spada da lato \u00e8 stato variamente interpretato dai maestri armaioli europei. Tra i reperti museali giunti sino a noi figurano infatti esemplari quanto meno bizzarri:\nUtilizzo.\nLa spada da lato sfrutta un'abbondante combinazione di attacchi di taglio e di punta e utilizza un attacco di tipo circolare.\nSolitamente viene accompagnata da una seconda arma, impugnata con la mano sinistra. Esistono numerose armi, sia offensive sia difensive da utilizzare a tale scopo. Le pi\u00f9 utilizzate sono pugnale, cappa, scudo rotondo (rotella), scudo piccolo impugnato (targa o brocchiero), scudo grande (targone) o altra spada.\nSolo con l'avvicinarsi del XVII secolo l'utilizzo viene sempre pi\u00f9 ristretto al gioco non accompagnato o al massimo con l'ausilio di un pugnale, codificandone l'uso in duello."}
{"id": "680825", "revid": "228587", "url": "https://it.wikipedia.org/wiki?curid=680825", "title": "Passo", "text": ""}
{"id": "680832", "revid": "287204", "url": "https://it.wikipedia.org/wiki?curid=680832", "title": "Grotta Paglicci", "text": "Grotta Paglicci \u00e8 una grotta situata in localit\u00e0 Paglicci (Rignano Garganico).\nDescrizione.\nGiacimento risalente al Paleolitico (inferiore, medio e superiore) e ricca di graffiti, rudimentali pitture parietali e impronte di mani, in essa sono stati scoperti pi\u00f9 di 45.000 reperti, quasi tutti conservati presso gli archivi della Soprintendenza archeologica di Taranto e nella mostra-museo di Rignano Garganico. Molto simile alla Grotta Romanelli in pitture e graffiti, \u00e8 uno dei siti di interesse archeologico di maggior rilievo in Italia.\nNella grotta sono state rinvenute anche tre sepolture e numerosi resti umani singoli, risalenti al periodo Gravettiano ed Epigravettiano. Si \u00e8 ormai concordi nel ritenere i resti di Paglicci appartenenti all'uomo di Cro-Magnon. Ad inizio settembre 2020 \u00e8 stato comunicato il rinvenimento nella grotta del pi\u00f9 antico cane vissuto in Italia risalente ad un periodo compreso tra i 14.000 e i 20.000 anni fa.\nDanni alla grotta.\nIl 10 luglio 2006 si \u00e8 scoperto che la grotta ha sub\u00ecto gravi danni a causa di atti vandalici compiuti da ignoti. Nel luglio del 2008 si \u00e8 invece scoperto casualmente il distaccamento di una parte della parete esterna, che sta mettendo a rischio l'intera grotta.\nL'Universit\u00e0 degli studi di Siena ha chiesto formalmente una maggiore tutela, poich\u00e9 \u00e8 stata danneggiata la parte pi\u00f9 importante della grotta. Inoltre, \u00e8 stato danneggiato ed estirpato il ponteggio di ferro che permetteva agli archeologi di tutt'Italia e del mondo di camminare sopra senza rovinare il suolo della grotta e suoi preziosi contenuti e che permetteva di arrivare all'atrio della grotta."}
{"id": "680833", "revid": "1318658", "url": "https://it.wikipedia.org/wiki?curid=680833", "title": "Gestione della qualit\u00e0", "text": "La gestione della qualit\u00e0 \u00e8 l'insieme di tutte le attivit\u00e0 effettuate nella realizzazione di un prodotto o erogazione di un servizio nonch\u00e9 dal personale impegnato al conseguimento degli obiettivi della politica della qualit\u00e0.\nLa locuzione Controllo qualit\u00e0 (CQ oppure QC da \"Quality Control\") \u00e8 sostanzialmente un sinonimo molto utilizzato per identificare, nell'ambito di un'impresa manifatturiera, il comparto delegato a gestire la qualit\u00e0 dei prodotti realizzati, cio\u00e8 a mettere in atto tutte quelle azioni ed iniziative che consentono di definire e tenere sotto controllo gli standard qualitativi richiesti dalla direzione aziendale.\nLa locuzione Sistema Gestione Qualit\u00e0 (SGQ) \u00e8 invece utilizzato all'interno dell'ultima norma ISO 9001:2015, per mettere in luce la differenza fra un sistema di \"Gestione generale di tutti i processi e modi di proporsi nelle varie attivit\u00e0 nel suo complesso di interfacciarsi fra reparti e scopi\" visti in un contesto complessivo che vada dalla direzione fino a ogni singolo addetto dell'azienda stessa. Questo dovrebbe eliminare la confusione che la locuzione CQ pu\u00f2 indurre nella persona semplice che in essa legge, pu\u00f2 leggere, una semplice pratica di Controllo Qualit\u00e0 sui prodotti. \nSpesso CQ viene identificata con una specifica attivit\u00e0 del singolo operatore di reparto di CQ che controlla i pezzi in una particolare fase della sua attivit\u00e0 lavorativa e non nel contesto complessivo di gestione del sistema qualit\u00e0 all'interno dell'azienda e viene posta sull'etichetta o sul timbro utilizzato da ogni operatore che effettua tali controlli. La locuzione SGQ intende eliminare questo equivoco sin dall'inizio. Infatti, il controllo qualit\u00e0 non va confuso con l'assicurazione qualit\u00e0 che \u00e8 materia del SGQ complementare ma differente.\nStoria.\nI criteri organizzativi del Controllo qualit\u00e0 si sono evoluti nel tempo parallelamente alle trasformazioni dell'attivit\u00e0 manifatturiera, a partire dagli ultimi decenni del 1800, quando il singolo operatore era interamente responsabile del proprio manufatto e quindi anche della sua qualit\u00e0.\nLa filosofia del Controllo qualit\u00e0 si \u00e8 andata trasformando secondo cicli circa-ventennali in funzione delle dimensioni delle strutture produttive e delle conseguenti articolazioni organizzative del lavoro.\nIl Controllo qualit\u00e0 \u00e8 divenuto dapprima responsabilit\u00e0 del preposto (coordinatore di un gruppo di operai), poi di ispettori indipendenti dall'organico di produzione. In un ulteriore passaggio, coincidente con la seconda guerra mondiale, ci si \u00e8 dovuti affidare a metodi statistici: l'industria bellica \u00e8 la protagonista del grande impulso dato a tali strumenti.\nGeneralit\u00e0.\nLa gestione della qualit\u00e0 deve prendere in considerazione:\nLa norma della serie ISO 9000 edizione 2000 ha introdotto un'importante innovazione rispetto alla precedente edizione 1994: mentre nella versione 1994 la qualit\u00e0 era il risultato della qualit\u00e0 del prodotto e dell'attuazione di procedure, la versione 2000 ha spostato l'attenzione al sistema ed alla gestione dei processi aziendali. In tale senso si parla di Sistemi di gestione per la qualit\u00e0.\nL'ultimo aggiornamento della norma \u00e8 del 2015 (ISO 9001:2015).\nQualit\u00e0 totale.\nIl Controllo qualit\u00e0, approdato infine intorno agli anni sessanta al \"Controllo qualit\u00e0 totale\" (dapprima in Giappone con l'aiuto di esperti americani, e solo in un secondo tempo negli Stati Uniti d'America), finisce con il coinvolgere \"tutti\" gli aspetti, i momenti, i settori dell'azienda che possono incidere su sviluppo, mantenimento, miglioramento della qualit\u00e0, supportando l'azienda nella finalit\u00e0 di far pervenire all'acquirente prodotti pienamente soddisfacenti con il minimo sforzo economico."}
{"id": "680836", "revid": "729019", "url": "https://it.wikipedia.org/wiki?curid=680836", "title": "Catena lineare", "text": "In chimica organica viene definita catena lineare una catena formata da atomi di carbonio legati covalentemente fra di loro in maniera lineare, ovvero senza ramificazioni, reticolazioni o struttura ad anello.\nCatene polimeriche lineari.\nI polimeri lineari, se non contengono gruppi funzionali ad elevato ingombro sterico, hanno in genere la possibilit\u00e0 di avvicinare maggiormente le loro catene rispetto ai polimeri ramificati, per cui presentano una densit\u00e0 maggiore."}
{"id": "680837", "revid": "74415", "url": "https://it.wikipedia.org/wiki?curid=680837", "title": "SFR (ferrovie)", "text": ""}
{"id": "680841", "revid": "827882", "url": "https://it.wikipedia.org/wiki?curid=680841", "title": "SFAI", "text": ""}
{"id": "680843", "revid": "108520", "url": "https://it.wikipedia.org/wiki?curid=680843", "title": "Blagoj Nakoski", "text": ""}
{"id": "680847", "revid": "124244746", "url": "https://it.wikipedia.org/wiki?curid=680847", "title": "Italofonia", "text": "L'area dell'italofonia designa l'insieme dei paesi e delle persone che parlano l'italiano come:\nIl termine \u00e8 attestato nei dizionari dal 1963. In generale, la lingua italiana secondo Ethnologue (2020) \u00e8 parlata da 68 milioni di persone, di cui 64,6 milioni circa sono parlanti L1 e 3,1 milioni circa sono parlanti L2. Tuttavia, ci sono fonti secondo cui il numero totale di italofoni, tra madrelingua e non, si attesterebbe sugli 80 milioni nell\u2019Unione europea (il 18% dei 446 milioni di cittadini dell\u2019unione sarebbero in grado di parlarlo o ne conoscerebbero le basi), senza contare i Paesi extraeuropei (https://italofonia.info/) (https://www.forbes.com/sites/davekeating/2020/02/06/despite-brexit-english-remains-the-eus-most-spoken-language-by-far/?sh=21250469412f). I parlanti di italiano risiedono prevalente in Italia, ma alcuni milioni di parlanti L1 e L2 sono sparsi nel mondo.\nItalofonia non ufficiale.\nL'italiano ha una diffusione significativa in diversi paesi in cui non \u00e8 lingua ufficiale: \u00e8 la quarta lingua straniera pi\u00f9 studiata e l'ottava pi\u00f9 usata dagli utenti di Facebook.\nQuesta diffusione \u00e8 legata a vicende storiche di vario genere: \nPerdita di territori o zone di lunga influenza.\nEsistono aree in Europa e nel mondo dove la \u00ablingua del s\u00ec\u00bb \u00e8 da secoli conosciuta da parti anche molto importanti della popolazione, pur non essendo pi\u00f9 la lingua ufficiale, dopo alterne vicende storiche, o non essendolo mai stata.\nAl primo caso appartengono Malta, il Principato di Monaco, parte del Nizzardo, la Corsica, la Dalmazia altre localit\u00e0 del Quarnaro e le Bocche di Cattaro.\nAl secondo caso appartiene la regione dei Balcani, in particolar modo l'Albania e la Grecia.\nDiffusione per emigrazione.\nIn altre nazioni, a causa della forte e prolungata emigrazione italiana nel mondo, esistono importanti comunit\u00e0 italiane, che hanno mantenuto una presenza significativa principalmente negli Stati Uniti d'America, in Messico, in Brasile, in Argentina, in Venezuela, in Uruguay, in Australia, in Canada, in Francia, in Germania, in Belgio, in Cile, nel Regno Unito e nei cantoni non italofoni della Svizzera.\nL'italiano ha in parte influenzato lo spagnolo parlato in Argentina e in Uruguay, grazie alla forte immigrazione, anche se molti italianismi diffusisi in Argentina e Uruguay soprattutto nel lunfardo, il peculiare \"argot\" di Buenos Aires e Montevideo, sono ormai considerati arcaicismi in castigliano, oppure hanno mutato il loro significato rispetto alla voce italiana che li ha originati. Simile influenza, ma meno accentuata e limitata ad alcuni aspetti fonetici, viene registrata anche nel portoghese parlato a San Paolo e nel Brasile meridionale (in Rio Grande do Sul una variet\u00e0 della Lingua veneta chiamata \"talian\" \u00e8 diffusa nella regione montuosa dello stato).\nIn passato la lingua italiana era usata da comunit\u00e0 storiche di emigrati in numerose altre localit\u00e0 del bacino mediterraneo (da Gibilterra alla Crimea, da Costantinopoli all'Algeria passando per Tunisi, Alessandria d'Egitto e il Libano).\nEx-colonie.\nPrima della seconda guerra mondiale l'italiano era piuttosto diffuso anche nelle ex-colonie italiane dell'Africa Orientale Italiana (AOI), in Libia e nel Dodecaneso.\nNegli ultimi anni la diplomazia italiana sta cercando in questi paesi di affiancare agli interessi commerciali e politici anche la promozione della lingua italiana. Riguardo alla Somalia, per esempio, il ministero degli esteri ha dichiarato esplicitamente di puntare alla diffusione dell'italiano come lingua veicolare attraverso la promozione degli aspetti culturali ed economici.\nIn Eritrea \u00e8 insegnata soprattutto nella capitale Asmara, dove \u00e8 presente un istituto omnicomprensivo italiano \nAnche in Etiopia, ad Addis Abeba, opera un istituto comprensivo in lingua italiana.\nStudio dell'italiano all'estero.\nDati del 2000 pubblicati nell'indagine \"Italiano 2000\", promossa dal ministero degli esteri e diretta dal linguista Tullio De Mauro dell'Universit\u00e0 \"La Sapienza\" di Roma, evidenziano come l'italiano sia la quarta lingua straniera di seconda scelta pi\u00f9 studiata nel mondo.\nIl ministero degli esteri censisce, nella propria rete, 90 istituti di cultura, 179 scuole italiane all'estero e 111 sezioni italiane presso scuole straniere.\nNel Canada anglofono l'italiano \u00e8 la seconda lingua pi\u00f9 studiata dopo il francese, mentre negli Stati Uniti e in Regno Unito \u00e8 la quarta lingua straniera pi\u00f9 studiata dopo francese, spagnolo e tedesco.\nNell'Europa dell'Est l'italiano risulta essere studiato con alte percentuali; in Ungheria \u00e8 la seconda lingua studiata dopo l'inglese, in Russia contende la seconda piazza a francese e tedesco, mentre in Ucraina un'indagine dell'Accademia delle Scienze di Kiev la colloca al primo posto tra le lingue straniere studiate. A Vienna l'italiano \u00e8, dopo l'inglese, la lingua straniera pi\u00f9 studiata. Caso notevole \u00e8 il Montenegro, dove la lingua italiana \u00e8 stata introdotta nel 1995 nel secondo ciclo della scuola dell'obbligo, ma anche come lingua facoltativa in alcune scuole elementari. Attualmente ben studenti di tre facolt\u00e0 universitarie hanno scelto l'italiano, su una popolazione nazionale di appena abitanti.\nSi riscontra poi una sensibile crescita dell'apprendimento dell'italiano come lingua seconda in tutta l'Africa subsahariana: il fenomeno \u00e8 caratterizzato da bassi numeri assoluti, ma mostra dinamiche di forte crescita. Nel 2010, solo nelle istituzioni pubbliche, la stima per l'Africa subsahariana era di circa di studenti di italiano, di cui circa (il 50%) nell'Africa francofona. Per dare una idea della crescita, alla fine degli anni 1970 il numero di studenti in strutture pubbliche dell'Africa francofona era di appena 500 unit\u00e0.\nLa diffusione della lingua italiana nel mondo \u00e8 promossa anche con l'ausilio di programmi radiotelevisivi, di cui si occupano la Comunit\u00e0 radiotelevisiva italofona (CRI) e Rai Internazionale, che promuovono notiziari, canali tematici, programmi radio e riviste elettroniche di portata internazionale in italiano, per permettere alla comunit\u00e0 italofona di fruire di uno spazio comune di informazione e confronto in lingua italiana.\nStime numeriche dell'italofonia.\nCome per la maggior parte delle lingue, anche per l'italiano mancano censimenti attuati periodicamente da una o poche istituzioni a livello globale. Per avere una idea del numero complessivo di italofoni a livello globale, si pu\u00f2 ricorrere a metodi differenti.\nCittadinanza e discendenza.\nUn primo approccio alla stima del numero di italofoni nel mondo pu\u00f2 essere il conteggio dei cittadini italiani in Italia e all'estero, di cui si assume oggigiorno una italofonia almeno sufficiente, a cui si sommano gli italiani etnici (gli emigranti e i discendenti della emigrazione italiana), e gli stranieri residenti in Italia.\nSi tratta tuttavia di un approccio non facilmente verificabile, poich\u00e9 esclude: \nL'approccio inoltre include:\nApplicando questo approccio, l'italofonia nel mondo riguarda circa 250 milioni di individui, tra i quali si contano:\nRaccolta delle statistiche disponibili.\nUn secondo approccio consiste nel reperire, dove possibile, i dati statistici sull'italofonia disponibili nei vari paesi.\nAnche questo approccio presenta diversi limiti:\nTuttavia, l'approccio dovrebbe garantire una maggiore oggettivit\u00e0 rispetto ad altri metodi, dati:\nDiffusione dell'italiano in Europa.\nSecondo un sondaggio dell'Unione europea a 15, relativo al 2001, l'italiano \u00e8 al secondo posto per numero di parlanti madrelingue in ambito comunitario (16%), dopo il tedesco (24%) e accanto a francese e inglese, ma \u00e8 quarta (18%) per numero di parlanti totale (madrelingua e non).\nIl sondaggio statistico Eurobarometro, condotto dalla Commissione europea su un campione di cittadini dei 25 stati dell'Unione, ha confermato nel 2006 la seconda posizione dell'italiano quanto a numero di madrelingua comunitari, preceduta solo dal tedesco (18%), a pari merito con l'inglese (13%), e davanti al francese (12%).\nLo stesso Eurobarometro colloca l'italiano al sesto posto fra gli idiomi pi\u00f9 parlati come L2 (3%), corrispondente a 14 milioni di persone, e preceduto da inglese (38%), francese (14%), tedesco (14%), spagnolo (6%) e russo (6%). L'italiano risulta parlato come seconda lingua a Malta dal 61% della popolazione, in Slovenia dal 15%, in Croazia dal 14%, in Austria dall'11%, in Romania dall'8%, in Francia, Grecia e Lussemburgo dal 6% della popolazione e a Cipro dal 4% della popolazione.\nTutti i risultati del 2006 sono stati riconfermati dal rapporto del 2012, dal quale emergono percentuali analoghe a quelle sopra citate.\nL'italiano \u00e8 inoltre una delle lingue ufficiali e nazionali della Svizzera, che pur non essendo membro dell'Unione europea intrattiene con questa intense relazioni economiche, politiche e culturali. La lingua italiana \u00e8 molto parlata e studiata anche in altri paesi non-membri dell'UE, come Albania e Montenegro, per via dei loro legami storici e della vicinanza geografica con l'Italia.\nLa buona conoscenza dell'italiano in Albania \u00e8 principalmente dovuta alle tv e radio italiane, che possono essere viste attraverso una antenna televisiva, oltre che ai continui spostamenti, per questioni economiche, di albanesi sul suolo italiano. Tuttavia il ruolo propulsivo della televisione italiana, in assenza di interventi strutturali di sostegno alla diffusione dell'italiano, risulta in calo.\nPur non essendo ancora disponibili censimenti sulla diffusione dell'italiano in Albania, gli studi campionari dei linguisti albanesi e italiani stimano che l'italiano sia compreso dal 60-70% della popolazione totale, e che il 40-50% degli albanesi sappia parlare italiano. Le cifre oscillano quindi tra e individui capaci di parlare la lingua italiana, concentrati specialmente nelle grandi citt\u00e0 e su tutta la costa.\nRestringendo la fascia di et\u00e0 agli individui pi\u00f9 giovani, le percentuali aumentano: nel 2008 il 58% degli adolescenti tra i 13 e i 18 anni parlava italiano, anche se la percentuale era inferiore rispetto al 72% registrato nel 2000.\nIl Programma Illiria, avviato nel 2002 in seguito a un accordo tra Italia e Albania - e rinnovato nel 2012 - nelle terze classi delle scuole dell'obbligo e nelle prime classi delle Scuole secondarie superiori in tutti i distretti scolastici albanesi, ha l'obiettivo di introdurre l'insegnamento dell'italiano come prima lingua straniera. Il programma ha raggiunto l'obiettivo iniziale di raggiungere una quota del 10% degli alunni che studiano le lingue straniere entro il 2010, e si prefigge ora di consentire la scelta dell'italiano come prima lingua straniera in tutte le scuole albanesi in cui si prevede lo studio di una o pi\u00f9 lingue straniere.\nDall'inizio degli anni novanta in questo paese, cos\u00ec come in generale in tutta l'area dei Balcani, la lingua italiana sta assistendo a una diffusione esponenziale, le cui ragioni travalicano le tradizionali motivazioni culturali: l'italiano viene infatti appreso principalmente per ragioni di lavoro. Dalla caduta del Muro di Berlino, nel 1989, si \u00e8 verificata una progressiva intensificazione delle relazioni commerciali, accompagnata da un costante aumento degli investimenti diretti delle piccole e medie imprese italiane sul suolo bulgaro. La natura medio-piccola delle imprese investitrici, che a differenza delle multinazionali non impiegano l'inglese, lo spagnolo o il francese, ma l'italiano come lingua veicolare, ha contribuito a incrementare la domanda di insegnamento della lingua italiana gi\u00e0 insegnata dagli istituti scolastici e universitari del paese. Di fondamentale importanza si \u00e8 rivelato anche il supporto del ministero degli esteri, che dalla met\u00e0 degli anni 1990 ha concluso numerosi accordi bilaterali con scuole e universit\u00e0, e la Societ\u00e0 Dante Alighieri, principale formatore degli insegnanti di italiano dell'Est Europa.\nL'offerta di insegnamento della lingua italiana in Bulgaria \u00e8 attualmente ricca e variegata, bench\u00e9 la sua concentrazione quasi esclusiva nei maggiori centri del paese - principalmente Sofia, Varna e Plovdiv - penalizzi la domanda localizzata nelle aree rurali. Gli enti culturali italiani rispondono alla crescente domanda lavorativa di apprendimento dell'italiano organizzando corsi specifici: l'Istituto Italiano di Cultura di Sofia \u00e8 attualmente l'unico dell'Est Europa ad aver istituito corsi per il settore bancario e finanziario, mentre la Dante Alighieri offre un sistema di formazione a distanza per raggiungere pi\u00f9 facilmente le aree rurali, organizzando dal 2008 corsi di italiano aziendale.\nNel campo della cooperazione scolastica tra il ministero degli esteri italiano e il ministero dell'istruzione bulgara, iniziata nel 1992 e rinnovata nel 2006, le iniziative a favore dell'insegnamento della lingua italiana a tutti i livelli sono aumentate in modo rilevante, raggiungendo, nel complesso, circa 13.000 studenti, in 54 istituti, grazie a una rete di 250 insegnanti. In 48 di questi istituti, l'italiano \u00e8 insegnato come seconda o terza lingua, mentre nei restanti 6 \u00e8 attivo l'indirizzo specialistico con lo studio dell'italiano come prima lingua.\nNel 2005, presso l'Ambasciata d'Italia in Bulgaria, \u00e8 stato istituito l'Ufficio Scuole per gestire e migliorare il complesso dell'offerta di insegnamento dell'italiano nel settore dell'istruzione. L'Ufficio controlla:\nParticolarmente attiva \u00e8 poi anche la collaborazione interuniversitaria, definite da diversi protocolli di intesa e convenzioni stipulate tra i singoli atenei dei due paesi. Le tre universit\u00e0 bulgare attivi su questo fronte sono l'Universit\u00e0 San Clemente d'Ocrida di Sofia, la Nuova Universit\u00e0 Bulgara e l'Universit\u00e0 Paisii Hilendarski di Plovdiv, che hanno stipulato accordi, tra gli altri, con La Sapienza di Roma, l'ateneo Siena, con le universit\u00e0 di Modena e Reggio Emilia, di Bari, di Torino, di Milano e di Firenze.\nNella Citt\u00e0 del Vaticano \u00e8 usata correntemente ed \u00e8 la lingua coufficiale della Santa Sede assieme al latino. Per tale motivo \u00e8 diventata \"lingua franca\" della Santa Sede e le gerarchie ecclesiastiche spesso la usano per comunicare tra di loro.\nCrimea.\nIn Crimea (contesa tra Ucraina e Russia) \u00e8 presente, principalmente nella citt\u00e0 di Ker\u010d', una piccola comunit\u00e0 storica di discendenti di Italiani, emigrati all'inizio del XIX secolo e conosciuti come italiani di Crimea. La comunit\u00e0 odierna \u00e8 di circa 500 persone, tutti italofoni e iscritti alla locale associazione degli italiani etnici. Nel 2015 agli italiani di Crimea \u00e8 stato riconosciuto dal governo russo lo status di minoranza perseguitata e deportata durante lo Stalinismo.\nNella Regione istriana, in Croazia, l'italiano \u00e8 lingua ufficiale a livello regionale insieme al croato (parlata dal 7,69% della popolazione secondo il censimento ufficiale del 2001), e a livello comunale a: Buie, Castellier-Santa Domenica, Cittanova, Dignano, Fasana, Grisignana, Lisignano, Montona, Orsera, Parenzo, Portole, Rovigno, Torre-Abrega, Umago, Valle d'Istria, Verteneglio, Visignano, Visinada.\nSecondo Ethnologue e Dieta Istriana, i parlanti italiano in Istria sarebbero almeno il 25%, e pure gran parte della popolazione croata della costa lo conoscerebbe. Anche in Dalmazia molti sono coloro che comprendono l'italiano.\nLo studio dell'italiano \u00e8 da tempo in crescita in Macedonia, al punto che sin dalla met\u00e0 degli anni 2000 la lingua italiana \u00e8 la seconda lingua straniera studiata dopo quella inglese, davanti a tedesco, francese e russo. Inserita dal 2003 nell'offerta formativa delle scuole medie del paese, negli anni successivi l'offerta di corsi di italiano si \u00e8 allargata a tutto il ciclo dell'obbligo, dalle elementari alle superiori, e coinvolge oggi 26 istituti, tra pubblici e privati. L'italiano \u00e8 inoltre insegnato in quattro differenti atenei universitari: l'Universit\u00e0 dei Santi Cirillo e Metodio, a Skopje, nella quale ha sede dal 1997 l'unica cattedra di italianistica del paese, l'Universit\u00e0 Statale e l'Universit\u00e0 Europea del Sud-Est a Tetovo e l'Universit\u00e0 di Goce-Delcev a Stip. Nel 2005, nella sola Universit\u00e0 dei Santi Cirillo e Metodio, si contavano 400 studenti di italiano nei quattro anni di corso.\nL'italiano \u00e8 diffuso anche a Malta dove \u00e8 parlato e compreso dalla maggior parte della popolazione grazie ai programmi televisivi e all'insegnamento scolastico e universitario. In queste isole l'italiano fu lingua ufficiale assieme all'inglese fino al 1936, anno in cui fu sostituito dal maltese che si affianc\u00f2 all'inglese della dominazione britannica. Pur non godendo oggi di alcun riconoscimento ufficiale, storicamente la lingua italiana \u00e8 impiegata da secoli dalla popolazione maltese, soprattutto nei rapporti commerciali e turistici con gli italofoni. Dopo un lungo periodo di marginalizzazione, a causa degli avvenimenti del secondo conflitto mondiale, dagli anni '60 l'italiano torn\u00f2 progressivamente a diffondersi nell'arcipelago, con la trasmissione dei programmi RAI a partire dal 1957, la riapertura dell'Istituto Italiano di Cultura nel 1974, la larga diffusione di giornali e periodici italiani, l'incremento dell'afflusso turistico dall'Italia e la liberalizzazione delle TV private dell'isola, libere di trasmettere anche in lingua italiana. La diffusione dell'italiano \u00e8 cresciuta ulteriormente negli ultimi trent'anni: nelle rilevazioni del 2002 e del 2003 il 2% della popolazione \u00e8 risultata madrelingua italofona e il 67% dei maltesi \u00e8 in grado di parlare italiano correttamente. Questa percentuale sale all'83% se si considerano anche le persone che hanno una base della lingua, una percentuale vicinissima a quella dei locutori inglesi (88% della popolazione). A fronte di questa crescita, secondo i linguisti, l'italiano non pu\u00f2 pi\u00f9 considerarsi una semplice lingua straniera per gli abitanti dell'arcipelago, in quanto la percentuale di locutori \u00e8 seconda solo alle due attuali lingue ufficiali (maltese, al 100%, e inglese, al 88%), e nettamente superiore a quelle di francese (16%), tedesco (4%) e arabo (2%).\nSecondo uno studio effettuato nel 2011 la lingua italiana risulta parlata correttamente dal 41,34% dei maltesi.\nLa Costituzione dello Stato prevede l'introduzione di altre lingue ufficiali e, vista la larga diffusione dell'italiano, non \u00e8 escluso che possa tornare a essere una lingua ufficiale in un prossimo futuro.\nIn Montenegro, precisamente presso Cattaro, ha sede la \"Comunit\u00e0 Nazionale Italiana del Montenegro\" che raccoglie oltre 500 abitanti presso le Bocche del Cattaro di lingua italiana o \"veneta da mar\". A partire dal 1995 l'italiano \u00e8 stato inserito come lingua straniera nel secondo ciclo della scuola dell'obbligo, ed \u00e8 oggi insegnato in tutte le scuole superiori della costa e nelle maggiori citt\u00e0 dell'interno, quali la capitale Podgorica, Cettigne e Nik\u0161i\u0107. Le maggiori difficolt\u00e0 riguardano attualmente il reperimento di docenti di lingua preparati, data la crescente domanda di insegnamento.\nNel Principato di Monaco, anche grazie all'immigrazione dall'Italia, la comunit\u00e0 italiana costituisce il 16% dei residenti del Paese (ma secondo gli ultimi dati del ministero degli esteri italiano, relativi alla fine del 2004, i cittadini italiani costituirebbero ben il 21%). Nonostante non abbia un riconoscimento ufficiale, l'italiano \u00e8 la seconda lingua madre del Principato dopo il francese, unico idioma ufficiale dello Stato, e subito prima del monegasco, una variante del ligure, che invece gode dello status di lingua nazionale e come tale viene tutelato e insegnato in alcune scuole.\nA partire dal 2001 la lingua italiana \u00e8 stata inserita nei programmi didattici delle scuole primarie e secondarie, e dal 2007 \u00e8 uno degli idiomi inclusi nel \"Concorso nazionale di lingue straniere\", mentre a Belgrado la scuola Terzo Liceo ha istituito una intera sezione bilingue serbo-italiana.. Dal 2009, poi, l'italiano \u00e8 stato introdotto anche a livello universitario.\nIn Slovenia l'italiano \u00e8 lingua ufficiale (con lo sloveno) nei quattro comuni costieri di Ancarano, Capodistria, Isola d'Istria e Pirano.\nL'articolo 64 della Costituzione slovena riconosce diritti particolari alla comunit\u00e0 nazionale autoctona italiana. In particolare, gli italofoni autoctoni sloveni hanno diritto:\nTali diritti sono garantiti costituzionalmente dallo stato sloveno, materialmente e moralmente.\nAlla comunit\u00e0 nazionale autoctona si aggiungono poi i cittadini italiani residenti in Slovenia: l'unione di queste due componenti costituisce il gruppo etnico degli sloveni italiani.\nIn particolare riferimento al sistema educativo e scolastico \u00e8 da notare come, in seguito alle leggi del 1996 sulle istituzioni prescolari, sulle scuole elementari e sulle scuole superiori, nelle scuole di madrelingua slovena operanti sul territorio dei comuni bilingui, l'italiano sia insegnata come lingua obbligatoria, cos\u00ec come lo sloveno \u00e8 insegnamento obbligatorio nelle scuole di madrelingua italiana.\nDiffusione dell'italiano nel resto del mondo.\nFirmato per la prima volta nel 1997, e rinnovato nel 2010, l'accordo di cooperazione tra le autorit\u00e0 cittadine di Buenos Aires e il Consolato d'Italia della capitale garantisce l'insegnamento dell'italiano come lingua curricolare in 62 scuole della metropoli. I corsi sono attualmente frequentati da oltre 7.500 studenti, della cui istruzione si occupa la locale Societ\u00e0 Dante Alighieri, ente esecutore dell'accordo.\nSecondo le stime di Ethnologue ci sarebbero in Argentina 1.500.000 italofoni, che rendono l'italiano la seconda lingua pi\u00f9 parlata in Argentina dopo lo spagnolo.\nEsistono inoltre nel paese diverse associazioni culturali italiane (tra queste 126 sedi della Societ\u00e0 Dante Alighieri) e un cospicuo numero di periodici in lingua italiana.\nIn Australia, il censimento del 2006 colloca l'italiano al secondo posto (dopo l'inglese) tra le lingue pi\u00f9 parlate in casa, con 316.893 parlanti (nel 2001 erano 353.605 gli Italo-australiani che parlavano italiano a casa, l'1,9% della popolazione).Gli italo-australiani secondo il censimento del 2006 sono il quarto gruppo etnico australiano (con 850.000 persone, dei quali 199.124 sono emigrati della prima generazione) dopo inglesi, scozzesi e irlandesi.\nIl Brasile \u00e8 la nazione, al di fuori dell'Italia, con il pi\u00f9 alto numero di abitanti di origine italiana: lo \u00e8 pi\u00f9 del 18% sul totale dei brasiliani, ovvero quasi 33 milioni di italo-brasiliani. Tuttavia si stima che solo un quinto siano italofoni, o conoscano parzialmente l'italiano e/o uno dei dialetti parlati in Italia.\nGli Stati del Brasile con la pi\u00f9 alta presenza di Italo-brasiliani sono:\nRecentemente l'italiano \u00e8 stato riconosciuto \"lingua etnica\" della popolazione di Santa Teresa e di Vila Velha, due comuni dello stato dell'Esp\u00edrito Santo, e come tale \u00e8 insegnato come seconda lingua obbligatoria in tutte le scuole comunali.\nSecondo l'ultimo censimento del 2006 in Canada l'italiano \u00e8 al terzo posto come lingua madre, con parlanti, dopo l'inglese e il francese. L'italiano \u00e8 pi\u00f9 diffuso nelle aree metropolitane di Toronto, Montr\u00e9al e Ottawa. Secondo il censimento del 2011, l'italiano nella zona di Toronto \u00e8 parlato dal 3,5% della popolazione, pari a persone, dato che ne fa la lingua pi\u00f9 parlata dell'area urbana dopo l'inglese. Sempre a Toronto, l'1,5% della popolazione dichiara di parlare italiano come prima lingua a casa.\nIn Giappone la richiesta di apprendimento di italiano come lingua seconda \u00e8 notevole: l'Ambasciata d'Italia a Tokyo calcola circa 10.000 studenti frequentanti a vario titolo corsi strutturati di lingua italiana, a cui si aggiungono 350.000 studenti fruitori di corsi televisivi e radiofonici di lingua italiana offerti dal servizio radiotelevisivo pubblico giapponese, per un totale di 360.000 parlanti non madrelingua di vari livelli.\nIn campo universitario, circa 80 atenei giapponesi propongono corsi di lingua italiana: l'offerta \u00e8 sviluppata soprattutto in facolt\u00e0 linguistiche o umanistiche, dove i corsi si affiancano a studi di letteratura, arte e storia italiana, ma \u00e8 presente anche in facolt\u00e0 scientifiche, che coordinano i propri piani di studio con approfondimenti linguistici.\nIn Giappone \u00e8 attivo l'Istituto Italiano di Cultura di Tokyo, che insieme con la sua sezione di Osaka organizza corsi di lingua e cultura italiana, offre servizi bibliotecari e di reperimento di materiali in lingua italiana, eroga borse di studio a studenti di italiano giapponesi. L'Istituto e la sua sezione offrono inoltre gli stessi servizi anche alla comunit\u00e0 italiana in Giappone.\nA questa rete si aggiunge poi la Societ\u00e0 Dante Alighieri, radicata tramite i Comitati di Tokyo e Osaka e la sezione territoriale di Nagoya. Anche la Dante opera per la diffusione della lingua e della cultura italiane sia a favore della popolazione giapponese che della comunit\u00e0 italiana in Giappone, offrendo corsi di lingua per adulti e bambini, formando insegnanti di italiano e organizzando eventi culturali.\nGrazie alla politica di diffusione della lingua e della cultura italiane attuato dal ministero degli esteri italiano, lo studio della lingua italiana ha avuto uno sviluppo tendenzialmente crescente nei paesi della in America Centrale e Meridionale, tra cui anche il Guatemala. Nel paese \u00e8 in vigore un Accordo triennale di Cooperazione Culturale, convertito in legge nel 2006, che eroga un contributo a sostegno della creazione di cattedre di lingua italiana in scuole e universit\u00e0 guatemalteche.\nCon circa 4.400 studenti iscritti, l'italiano \u00e8 la terza lingua straniera pi\u00f9 studiata, dopo l'inglese e il francese.\nAlla domanda crescente di corsi di lingua italiana non risponde ancora la formazione di un sufficiente numero di insegnanti di italiano: attualmente le scuole e i centri dove s'insegna l'italiano sono concentrati esclusivamente a Citt\u00e0 del Guatemala.\nL'italiano in Somalia \u00e8 stato lingua ufficiale fino al 1960, anno in cui termin\u00f2 l'amministrazione fiduciaria italiana del paese. Esso \u00e8 rimasto lingua veicolare dell'insegnamento universitario fino al 1991, allo scoppio della guerra civile, sperimentando comunque un calo dalla acquisizione dell'indipendenza del paese, e attualmente i parlanti appartengono soprattutto alle generazioni pi\u00f9 anziane.\nTuttavia, a partire dal 2004, la Carta Federale di transizione della Repubblica Somala riconosce l'italiano e l'inglese come seconde lingue.\nA questo si aggiunge l'attivit\u00e0 del ministero degli esteri per una ripresa dei rapporti commerciali e culturali tra Italia e Somalia: tra gli obiettivi espliciti vi \u00e8 anche l'impegno alla diffusione dell'italiano come lingua veicolare in Somalia, attraverso la promozione degli aspetti culturali ed economici.\nL'Universit\u00e0 nazionale somala fondata nel 1969 in cooperazione con l'Italia, chiusa nel 1991 in seguito alla guerra civile nel Paese, e riaperta nel 2014, dovrebbe tornare ad avere come lingua d'insegnamento anche l'italiano accanto a inglese, somalo e arabo, secondo quanto annunciato dall'Universit\u00e0 stessa tramite il proprio profilo Twitter nell'ottobre di quell'anno.\nPer quanto riguarda gli Stati Uniti, il censimento del 2000 colloca l'italiano al 6\u00ba-7\u00ba posto tra le lingue pi\u00f9 parlate in casa (1.008.370 parlanti). Nel Massachusetts (dove gli Italoamericani sono il 14,2% della popolazione) l'1% della popolazione al di sopra dei 5 anni parla abitualmente italiano a casa, mentre nel Rhode Island (19% di italoamericani) la percentuale sale all'1,39%, nel New Jersey (17,9% di italoamericani) all'1,48%, nel Connecticut (19,3% di italoamericani) all'1,59% e nello stato di New York (14,4% di italoamericani) all'1,65%.\nLa trasmissione intergenerazionale interna pare tuttavia incontrare diverse difficolt\u00e0, portando a una progressiva riduzione dell'uso dell'italiano in casa: il censimento del 2010 rileva 723.632 parlanti di italiano come prima lingua in casa.\nAl tempo stesso cresce l'interesse per l'italiano come \"lingua due\" (lingua appresa successivamente a quella materna), con un continuo aumento degli iscritti ai corsi di italiano nel ciclo scolastico primario e secondario statunitense. Gli studenti di italiano nelle scuole primarie e secondarie erano 65.058 nel 2005, 77.615 nel 2008 e 80.752 nel 2009, con un aumento di 15.694 unit\u00e0 in circa quattro anni.\nSecondo il censimento del 2000, l'italiano \u00e8 la seconda lingua pi\u00f9 parlata a casa, dopo l'inglese in quattro contee statunitensi: Macomb (Michigan), Lawrence (Pennsylvania), Brooke (Virginia Occidentale) e Hancock (Virginia Occidentale); esso \u00e8 diffuso in tutti e 50 gli Stati americani e parlato in 1290 contee, in 998 delle quali \u00e8 tra le prime 10 lingue.\n\nNegli ultimi anni si \u00e8 assistito a un consistente incremento dell'interesse verso la lingua e la cultura italiana in tutta la Tunisia, sia a livello di scuola secondaria di secondo grado sia a livello universitario.\nSecondo i dati forniti dall'Istituto Italiano di Cultura (IIC) tunisino, l'italiano \u00e8 insegnato in 290 licei, distribuiti su tutto il territorio, dove viene offerto come lingua opzionale negli ultimi due anni del ciclo secondario. Nel 2007 \u00e8 stato scelto come lingua straniera da 56.000 studenti, di cui 28.000 hanno affrontato e superato la prova di lingua italiana nell'ambito dell'esame di maturit\u00e0. Attualmente vi sono pi\u00f9 di 500 docenti tunisini laureati e abilitati all'insegnamento dell'italiano, per i quali ogni anno l'IIC organizza specifici corsi di aggiornamento, in collaborazione con il ministero dell'educazione e della formazione tunisino.\nIn campo accademico, l'insegnamento della lingua italiana \u00e8 impartito in sei delle dieci universit\u00e0 presenti nel paese: nel 2008-2009 il numero di iscritti ai corsi era pari a circa 3.500 unit\u00e0. L'universit\u00e0 La Manouba ha inoltre attivato, da alcuni anni, un Master e un Dottorato in italianistica.\nCorsi di italiano sono organizzati anche dall'IIC e dalla Societ\u00e0 Dante Alighieri, attiva nel paese dal 1892. L'apprendimento attivo e il perfezionamento della lingua sono favoriti anche dai numerosi partenariati tra i due paesi in campo mediatico: grazie a un accordo tra RAI e governo tunisino, risalente agli anni'60, i programmi della rete pubblica sono ricevuti in tutto il territorio nazionale. A questo si aggiungono il programma radiofonico \"Tunisi internazionale radiofonica\" e Il Corriere di Tunisi, giornale quindicinale disponibile anche in linea.\nIn Uruguay i discendenti degli italiani rappresentano oltre il 40% della popolazione, oltre 1.300.000 persone, alle quali si aggiungono 100.000 cittadini italiani residenti.\nNel 2006, dopo 60 anni, l'italiano ha perso lo status di lingua obbligatoria nei licei umanistici del paese. L'evento \u00e8 stato anche caratterizzato dall'assenza di una seria reazione istituzionale italiana. Va tuttavia riconosciuto che pur tardivamente le istituzioni italiane hanno preso alcune contromisure: \nIn Venezuela l'italiano \u00e8 la lingua straniera pi\u00f9 diffusa dopo l'inglese, insegnato in molte scuole del paese e sostenuto dalla presenza della Societ\u00e0 Dante Alighieri, con sede venezuelana a Maracay. La lingua italiana \u00e8 anche intesa, se non parlata, da molti venezuelani che non hanno ascendenze italiane ma che per ragioni familiari, di studio o di lavoro sono entrati in contatto con la comunit\u00e0 italiana, massicciamente presente soprattutto in alcune importanti citt\u00e0 della zona centro-settentrionale del paese (Caracas, Valencia, Maracay, ecc.).\nLa lingua italiana nel Venezuela sta inoltre influenzando con modismi e prestiti lo spagnolo venezuelano e viene studiata con interesse sempre maggiore da molti italo-venezuelani delle nuove generazioni.\nL'italiano come lingua acquisita o riacquisita \u00e8 largamente diffuso in Venezuela: recenti studi stimano circa 200.000 studenti di italiano nel Paese.\nL'insegnamento della lingua italiana \u00e8 garantito da un numero consistente di scuole ed istituzioni private venezuelane, presso le quali sono attivi corsi di lingua e letteratura italiana. Analoghi corsi sono organizzati con i finanziamenti erogati dal ministero degli esteri e dalle associazioni regionali.\nDall'anno scolastico 2001-2002 la disciplina Lingua Italiana \u00e8 obbligatoria nelle scuole italovenezuelane. L'orario settimanale massimo fissato per l'italiano \u00e8 di cinque ore, e non vi \u00e8 nessun'altra materia presente in tutti gli ordini e gradi di scuola venezuelana per la quale l'ordinamento locale preveda un orario superiore, nemmeno lo spagnolo. Inoltre, fatto ancora pi\u00f9 eccezionale, la disciplina viene integrata organicamente in tutte le tappe della formazione scolastica pre-universitaria, dal \"prescolar\" (scuola materna) all'ultimo anno del \"bachillerato\", o \"Ciclo Diversificado\" (media superiore).\nIl Governo Venezuelano si \u00e8 infine reso promotore nel 2002 di un provvedimento normativo che ha imposto l'obbligatoriet\u00e0 dell'insegnamento dell'italiano come seconda lingua in un consistente numero di Istituti Scolastici pubblici e privati del Paese."}
{"id": "680850", "revid": "98720", "url": "https://it.wikipedia.org/wiki?curid=680850", "title": "Totipotenti", "text": ""}
{"id": "680851", "revid": "1305772", "url": "https://it.wikipedia.org/wiki?curid=680851", "title": "SFM", "text": ""}
{"id": "680855", "revid": "74801", "url": "https://it.wikipedia.org/wiki?curid=680855", "title": "Revine", "text": "Revine (pron. \"Rev\u00ecne\") \u00e8 la principale frazione del comune di Revine Lago. Fu comune autonomo fino al 1868, anno in cui si fuse con San Giorgio di Lago per costituire l'odierno Revine Lago.\nComprese nella frazione sono le localit\u00e0 di S.Marco, a nord-est, di Selve, a sud-est, e di Fornaci, a sud-ovest (dove si estende la zona artigianale).\nMonumenti e luoghi d'interesse.\n\u00c8 da ricordare il castello di monte Frascon (XIII secolo), con una cinta muraria anteriore al resto del complesso. Fu distrutto alla fine del Duecento dai Bialo e Gelo, conti di San Martino. Parte del castello \u00e8 stata rifatta alla fine del Seicento, quando and\u00f2 a risiedervi il parroco don Giovanni Domenico Cumano.\nNel santuario di San Francesco di Paola, costruzione dei primi del Settecento, ha sede una piccola pinacoteca che raccoglie opere di autori poco conosciuti ma non per questo di scarso pregio. Il Santuario \u00e8 visitabile nelle domeniche d'estate e durante la festivit\u00e0 del patrono del paese a settembre.\nDegna di nota \u00e8 anche la chiesa parrocchiale di San Matteo, costruita nel XVI secolo e rifatta tra il 1946 ed il 1951. Al suo interno \u00e8 collocata una pala attribuita ad Egidio Dall'Oglio. \u00c8 sede arcipretale.\nLa chiesetta di San Marco risalente al 1755/60. La chiesetta \u00e8 aperta il giorno di San Marco 25 Aprile per la Santa Messa.\nIl paese \u00e8 molto interessante anche per i suoi caratteristici portici, le piccole borgate e le case in pietra."}
{"id": "680856", "revid": "98720", "url": "https://it.wikipedia.org/wiki?curid=680856", "title": "Totipotente", "text": ""}
{"id": "680861", "revid": "1924342", "url": "https://it.wikipedia.org/wiki?curid=680861", "title": "Alternative Airplay", "text": "La Alternative Airplay (precedentemente nota come Hot Modern Rock Tracks, Modern Rock Tracks e Alternative Songs) \u00e8 una classifica musicale statunitense contenuta nella celebre rivista Billboard dal 10 settembre 1988. \u00c8 una raccolta dei quaranta brani pi\u00f9 ascoltati sulle radio modern rock, di cui la maggior parte sono rock alternativo. La classifica fu presentata come compagna della Mainstream Rock Airplay, e la sua creazione fu incitata dalla diffusione della musica alternativa sulle radio americane nei tardi anni ottanta.\nLa classifica \u00e8 basata esclusivamente sugli airplay delle radio, ed \u00e8 una componente della Billboard Hot 100. Dal 2008, circa ottanta stazioni radiofoniche sono controllate tutta la settimana dalla Nielsen Broadcast Data Systems.\nDurante i primi anni della classifica, furono inseriti anche gli artisti post-punk e dance. Nei primi anni novanta il rock alternativo divenne una corrente principale, e condusse alla diffusione il grunge, cos\u00ec la Alternative Airplay e la Mainstream Rock Airplay cominciarono a rappresentare gli stessi singoli. Oggi la classifica favorisce artisti di genere rock alternativo, indie rock e punk rock, mentre la Mainstream Rock Airplay favorisce quelli hard rock e heavy metal.\nIl primo brano ad essersi posizionato in vetta alla classifica fu \"Peek-a-Boo\" dei Siouxsie and the Banshees."}
{"id": "680862", "revid": "307923", "url": "https://it.wikipedia.org/wiki?curid=680862", "title": "Karbala", "text": ""}
{"id": "680868", "revid": "60251", "url": "https://it.wikipedia.org/wiki?curid=680868", "title": "Federazione calcistica austriaca", "text": ""}
{"id": "680870", "revid": "7336", "url": "https://it.wikipedia.org/wiki?curid=680870", "title": "Chimica Industriale", "text": ""}
{"id": "680873", "revid": "610351", "url": "https://it.wikipedia.org/wiki?curid=680873", "title": "Regno di Axum", "text": "Il Regno di Axum o Aksum (in lingua Ge'ez \u12a0\u12ad\u1231\u121d) fu un importante regno commerciale situato nell'Africa centro-orientale, che crebbe a partire dal Periodo proto-axumita nel IV secolo a.C. ca., e raggiunse l'apice della sua potenza e ricchezza verso il I secolo d.C. Grazie alla sua favorevolissima posizione, fu profondamente coinvolto nei commerci tra l'India e il Mediterraneo orientale. Nel III secolo d.C. Axum inizi\u00f2 ad allargare il proprio raggio d'azione all'Arabia meridionale, controllando a pi\u00f9 riprese la regione occidentale di Tihamah.\nNella stessa epoca, cominci\u00f2 a battere moneta propria e fu considerata da Mani, padre della religione manichea, come uno dei quattro stati pi\u00f9 potenti del mondo, assieme a Roma, Persia, e Cina.\nIl primo sovrano del regno a convertirsi al Cristianesimo fu re Ezana nel 325 o 328. Il Regno cristiano di Axum fu il primo Paese nella storia a rappresentare il simbolo della croce sulla propria valuta. Durante il periodo di massima espansione, avvenuta con la vittoria sul Regno di Mero\u00e9 (350 d.C.), Axum divenne la potenza egemone nell'Africa orientale, giungendo a controllare Etiopia, Eritrea, Sudan settentrionale, Egitto meridionale, Gibuti, Somalia occidentale, Yemen e il sud dell'attuale Arabia Saudita, per un totale di 1,25 milioni di km\u00b2. Dopo una seconda et\u00e0 dell'oro all'inizio del VI secolo, il regno entr\u00f2 in un lento ma inesorabile declino, come dimostra la cessazione di produzione monetaria avvenuta nel VII secolo. La totale dissoluzione si ebbe con l'invasione della regina ebrea (o forse pagana) Gudit (conosciuta anche con il nome di \"Giuditta\") nel IX-X secolo, che fece sprofondare l'intera regione in un periodo buio del quale si sa davvero poco, fino alla venuta della dinastia Zagwe.\nOrigini.\nFino a non molto tempo fa si pensava che Axum fosse stato fondato dai Sabei, popolo di lingua semitica, che avrebbero attraversato il Mar Rosso dall'Arabia meridionale (odierno Yemen); la maggior parte degli studiosi, per\u00f2, sono concordi nell'affermare che il regno sorse a seguito di un forte sviluppo della regione e della popolazione indigena. Stuart Munro-Hay, esperto del settore, punta all'esistenza del pi\u00f9 antico regno D'mt (o Da'amot), precedente a qualsiasi migrazione sabea del IV o V secolo, tanto pi\u00f9 che questi ultimi si stanziarono in Etiopia per non pi\u00f9 di pochi decenni. Inoltre, si sa che il Ge'ez, l'antica lingua semitica dell'Etiopia, non deriva dal Sabeo, e ci sono numerose testimonianze di un linguaggio semitico nella regione etiope ed eritrea gi\u00e0 a partire dal 2000 a.C. \nL'influenza culturale di questa popolazione immigrata fu dunque limitata a poche zone, e fu assorbita in meno di un secolo dal regno di D'mt o di un qualche stato proto-axumita. A complicare le cose, si aggiunge una citt\u00e0 chiamata Saba, anticamente situata in Etiopia, che sembra non ospitasse alcun insediamento sabeo.\nGeografia.\nAl culmine della sua potenza, il regno di Axum si estendeva attraverso zone dell'odierna Eritrea, dell'Etiopia, dello Yemen, dell'Arabia Saudita meridionale, della Somalia occidentale, del Gibuti e del Sudan settentrionale. La capitale era Axum, oggi situata nella zona settentrionale dell'Etiopia. Altre citt\u00e0 importanti erano Yeha, Hawulti, Matara, Adulis e Qohaito, le ultime tre delle quali si trovano oggi in Eritrea.\nStruttura sociale.\nLa popolazione axumita rappresent\u00f2 una mescolanza di genti parlanti lingue assai differenti, come quella cuscitica e quella semitica.\nI re axumiti avevano il titolo ufficiale di \u1290\u1308\u1220 \u1361 \u1290\u1308\u1220\u1270 \"ng\u015b ng\u015bt\" - re dei re (una vocalizzazione pi\u00f9 tarda ci viene dal Ge'ez \u1295\u1309\u1220 \u1361 \u1290\u1308\u1225\u1275 \"nig\u016b\u015ba naga\u015bt\", mentre la pronuncia nella moderna lingua etiope \u00e8 \"neg\u016bs neghesti\"). I sovrani axumiti fecero inoltre risalire il proprio lignaggio a Davide, Salomone e alla regina di Saba. Questa discendenza reale e il titolo furono successivamente rivendicati ed usati da tutti gli imperatori d'Etiopia.\nRelazioni estere ed economia.\nAxum commerci\u00f2 con India e Roma (successivamente con l'impero bizantino), esportando avorio, carapaci di tartaruga, oro e smeraldi, e importando seta e spezie. La possibilit\u00e0 di accedere tanto al Mar Rosso quanto all'alto corso del fiume Nilo, rese possibile alla potente flotta commerciale del regno di trarre grossi profitti dal commercio con numerosi stati dell'Africa (come la Nubia), dell'Arabia (come lo Yemen), e dell'estremo Oriente.\nNel III secolo d.C., Axum sottomise svariati Stati arabi tributari al di l\u00e0 del Mar Rosso, e conquist\u00f2 l'Etiopia settentrionale. Dal 350, ebbe inizio la conquista del Regno di Kush.\nAxum rimase un potente impero e una potenza commerciale fino alla nascita dell'Islam nel VII secolo. Comunque, poich\u00e9 gli Axumiti diedero asilo e protezione ai primi seguaci di Maometto, i musulmani non cercarono mai di rovesciare il regno, anche quando diffusero la loro religione in tutta l'Africa settentrionale. Tuttavia, all'incirca verso il 640, il secondo Califfo \"ortodosso\" 'Omar ibn al-Khatt\u0101b (\"reg.\" 643-644) invi\u00f2 una spedizione navale contro Adulis, ma fu sconfitto.&lt;br&gt;\nAnche la potenza navale axumita declin\u00f2 parallelamente allo sfaldamento del regno, bench\u00e9 nel 702 i pirati axumiti fossero stati capaci di invadere la regione araba del Hijaz e di occupare Jedda. Nel parapiglia che ne segu\u00ec, comunque, Sulayman ibn Abd al-Malik riusc\u00ec a strappare ad Axum l'arcipelago di Dahlak, che da quel momento in poi si convert\u00ec all'Islam, sebbene nel IX secolo tornasse nella sfera d'influenza africana in qualit\u00e0 di Stato vassallo dell'Impero d'Etiopia.\nSuccessivamente, il mondo arabo-islamico, avendo preso il pieno controllo di tutto il mar Rosso e di gran parte del corso del Nilo, costrinse il sempre pi\u00f9 debole regno axumita all'isolamento economico. Comunque, quest'ultimo continu\u00f2 ad avere rapporti molto buoni con tutti i vicini musulmani. Due Stati cristiani a nordovest di Axum, Maqurra e Alwa (nell'odierno Sudan), sopravvissero fino al XIII secolo, quando furono costretti a diventare musulmani a seguito di una invasione. Axum rimase comunque non toccato dai movimenti islamici in Africa.\nInnovazioni culturali.\nIl regno di Axum \u00e8 degno di nota per un gran numero di innovazioni culturali, come lo sviluppo di un alfabeto proprio, il Ge'ez. Inoltre, attorno a 3700 anni fa, furono eretti numerosi obelischi giganti per segnare la posizione di tombe sotterranee appartenute a re e nobili. La pi\u00f9 famosa di queste imponenti costruzioni \u00e8 nota come Obelisco di Axum.\nSotto re Ezana, il regno adott\u00f2 il Cristianesimo al posto della vecchia religione politeista e del diffusissimo Ebraismo (325). La Chiesa ortodossa etiope (o \"Abissina\") \u00e8 ancora attiva ai nostri giorni. Dallo scisma con Roma che segu\u00ec il Concilio di Calcedonia (451), \u00e8 divenuta una delle pi\u00f9 importanti Chiese monofisite, e sia i testi sacri sia la liturgia sono ancora in lingua Ge'ez. La Cristianit\u00e0 axumita potrebbe essere una delle maggiori cause della nascita della leggenda riguardante Prete Gianni, un mitico sovrano cristiano nel cuore dell'Africa arabo-islamica.\nSecondo la tradizione, un ragazzo straniero di nome Frumenzio (certamente proveniente dall'impero romano) divenne schiavo della corte reale, e, pi\u00f9 tardi, tutore dei figli del re. Quando il \"neg\u016bs neghesti\" mor\u00ec, la regina chiese a Frumenzio di aiutarla a governare su Axum. Dopo aver declinato la proposta, promise di rinunciare alla libert\u00e0 fin quando il maggiore dei principi, Ezana, non fosse stato abbastanza maturo per poter salire al trono. Frumenzio fece costruire un certo numero di chiese cristiane, e, quando Ezana divenne re, convinse il giovane sovrano ad adottare il Cristianesimo. La tradizione di avere uno schiavo come precettore dei figli, rimase per molti secoli all'interno della casa reale.\nAxum fu uno stato cosmopolita e culturalmente importante. Fu luogo d'incontro per una grande variet\u00e0 di culture: Egiziana, Nubiana, Araba e Indiana. Le maggiori citt\u00e0 axumite erano una commistione di cristiani, ebrei, musulmani e anche minoranze buddhiste.\nIl regno di Axum fu anche il primo stato africano a battere moneta propria. Dal regno del re Endubis a quello di Armah (approssimativamente dal 270 al 610 d.C.) furono coniate valute in oro e argento. Quest'attivit\u00e0 era in et\u00e0 antica, oltre che alquanto redditizia, un atto di grande importanza politica, perch\u00e9 era segno che l'Etiopia si considerava alla pari con i grandi regni coevi (Bisanzio, il Califfato arabo). La presenza di moneta, inoltre, semplificava gli scambi e aveva funzione propagandistica.\nIl declino.\nAxum cominci\u00f2 a declinare nel VII secolo, e la popolazione fu costretta a trasferirsi pi\u00f9 all'interno nella regione montuosa, per essere definitivamente sconfitta verso il 950. Le cronache etiopi riportano che una regina ebrea di nome Gudit o Yodit (che significa \"Giuditta\" ma anche \"Demone\") distrusse il regno e ne bruci\u00f2 tutte le chiese e le Sacre Scritture; ma mentre sono storicamente attestati sia l'invasione straniera sia il rogo dei luoghi di culto copti, l'esistenza di questa terribile sovrana \u00e8 stata recentemente messa in discussione da alcuni studiosi. Un'altra possibilit\u00e0 \u00e8 che il potere axumita terminasse a causa di una regina pagana chiamata Beni al-Hamwiyah, forse della trib\u00f9 al-Damutah o Damoti. Dopo questo periodo, al regno axumita successe la dinastia Zagwe nell'XI o XII secolo, anche se il loro regno fu molto pi\u00f9 limitato in grandezza ed influenza. Comunque, Yekuno Amlak, che uccise l'ultimo re Zagwe e fond\u00f2 la moderna \"dinastia Salomonica\", fece discendere la propria stirpe direttamente dall'ultimo monarca di Axum, Dil Na'od."}
{"id": "680874", "revid": "1924342", "url": "https://it.wikipedia.org/wiki?curid=680874", "title": "Mainstream Rock Airplay", "text": "La Mainstream Rock Airplay (in precedenza Mainstream Rock Songs) \u00e8 una classifica della rivista \"Billboard\" riguardante le canzoni con maggiore messa in onda sulle principali stazioni radio rock statunitensi. La prima edizione della classifica \u00e8 stata pubblicata il 21 marzo 1981. Il primo brano al numero fu \"I Can't Stand It\" di Eric Clapton. I Van Halen hanno detenuto il record per il maggior numero di brani al primo posto della classifica per circa vent'anni, prima di venire superati nel 2018 dai Three Days Grace."}
{"id": "680875", "revid": "78273", "url": "https://it.wikipedia.org/wiki?curid=680875", "title": "Lago Chad", "text": ""}
{"id": "680876", "revid": "1982", "url": "https://it.wikipedia.org/wiki?curid=680876", "title": "Centrioli", "text": ""}
{"id": "680881", "revid": "105826", "url": "https://it.wikipedia.org/wiki?curid=680881", "title": "Religione manicheista", "text": ""}
{"id": "680888", "revid": "123997042", "url": "https://it.wikipedia.org/wiki?curid=680888", "title": "Fosfoglicerato mutasi", "text": "Il fosfoglicerato mutasi (PGM) \u00e8 un enzima che catalizza l'ottava reazione della glicolisi. Catalizza il trasferimento interno di un gruppo fosfato da C-3 a C-2 come frutto della conversione 3-fosfoglicerato (3PG) a 2-fosfoglicerato (2PG) attraverso uno stadio intermedio a 2,3-bifosfoglicerato. Nella reazione la fosfoglicerato mutasi sfrutta la presenza di una istidina fosforilata, nel sito attivo dell'enzima, come donatorice di un gruppo fosforilico. Questo viene donato al C2 del 3 fosfoglicerato formando l'intermedio 2,3-bisfosfoglicerato; a questo punto l'enzima prende il gruppo fosforilico in posizione 3 producendo il prodotto finale.\n Questo enzima \u00e8 classificato in due diverse classi: cofattore-dipendente (dPGM) e cofattore-indipendente (iPGM). L'enzima dPGM (EC 5.4.2.11) \u00e8 costituito da circa 250 aminoacidi ed \u00e8 presente in tutti i vertebrati e in alcuni invertebrati, come funghi e batteri. L'iPGM (EC 5.4.2.12) si trova in tutte le piante e alghe e in alcuni invertebrati, come funghi e batteri gram-positivi. La classe di enzima PGM condivide la stessa superfamiglia fosfatasi alcalina."}
{"id": "680892", "revid": "44876", "url": "https://it.wikipedia.org/wiki?curid=680892", "title": "Serie D 1967-1968", "text": "Il campionato di Serie D 1967-68 fu la diciottesima edizione del campionato interregionale di calcio di quarto livello disputata in Italia.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nGirone I.\nClassifica finale.\nLegenda:\nRegolamento:\nNote:"}
{"id": "680916", "revid": "339392", "url": "https://it.wikipedia.org/wiki?curid=680916", "title": "Ebrea", "text": ""}
{"id": "680923", "revid": "767487", "url": "https://it.wikipedia.org/wiki?curid=680923", "title": "Settlefish", "text": "Settlefish \u00e8 stato un gruppo indie rock nato nel 2001 a Bologna i cui pezzi sono esclusivamente in lingua inglese. Il cantante, Jonathan Clancy, \u00e8 nato in Canada.\nStoria del gruppo.\nIl loro primo album, \"Dance A While, Upset\", del 2003, raccoglie i pezzi composti e suonati ai concerti nei loro primo tre anni di attivit\u00e0. In seguito diventa uno dei primi gruppi italiani in assoluto ad essere messo sotto contratto da una casa discografica statunitense, nel loro caso la Deep Elm, etichetta indipendente. Per questo nel 2003, tra marzo e aprile partecipa al tour benefit \"Too young to die\", organizzato dalla Deep Elm con l'associazione americana contro il suicidio giovanile. Al termine del tour, al seguito della defezione del precedente bassista Stefano Pilia, subentra Paul Pieretto.\nA inizio 2005 per la Deep Elm esce il loro secondo album, \"The Plural of the Choir\". L'artwork ritrae M. La Penta mentre avvicina una ragazza spacciandosi per fotografo, \u00e8 considerato uno dei maggiori esponenti della scena diaiuai italiana, metalhead di vecchia data e amministratore di Sceneboot. Al disco ha collaborato anche l'amico Jukka Reverberi dei Giardini di Mir\u00f2. Dopo l'uscita dell'album parte per il gruppo una serie intensiva di concerti negli Stati Uniti, esibizioni in mezza Europa, compresa ovviamente la madrepatria, nonch\u00e9 qualche apparizione su MTV. Il secondo tour statunitense porta ad un ulteriore cambio di formazione: dopo l'abbandono del batterista Phil Soldati entra nel gruppo Federico Oppi.\nVerso la fine del 2006, la band si esibisce in un breve tour riarrangiando il proprio repertorio in chiave acustica, al termine del quale registrano un E.P. di sei tracce. L'album sar\u00e0 pubblicato soltanto nel giugno 2007 in un'edizione a tiratura limitata con il titolo \"The Quiet Choir\", considerato dalla band come un'estensione di \"The Plural of the Choir\" come dichiarato sul retro dell'album stesso.\nNello stesso anno i Settlefish pubblicano il terzo album, intitolato \"Oh dear\". Nel 2009 partecipano al progetto , promosso da Manuel Agnelli degli Afterhours, con l'inedito \"Catastrophy Liars\". Nel 2010 esce uno split ep con il gruppo italiano Cut, dove \u00e8 contenuta la traccia \"Oh Dear!\", brano inedito che riprende il titolo dell'album. Pubblicato per Riff Records \u00e8 l'ultimo lavoro del gruppo.\nIl gruppo infatti ufficialmente non si \u00e8 sciolto, ma dal 2010 il sito ufficiale \u00e8 stato chiuso e non ci sono state pi\u00f9 notizie. Jonathan, Federico e Paul sono impegnati con il nuovo gruppo A Classic Education. Jonathan Clancy ha anche un progetto solista con il nome His Clancyness. Bruno Germano gestisce il Vacuum Studio a Bologna e produce i lavori di molte band. Emilio Torreggiani si occupa della produzione di video con Opificio Ciclope. Il primo bassista della band, Nicola Di Virgilio, fa parte dei Phidge. Stefano Pilia, membro del gruppo fino al 2003, ora fa parte dei Massimo Volume.\nInfluenze.\nTra le loro influenze si possono inserire gruppi come Modest Mouse, Red Red Meat, June of 44, Television, At the Drive-In."}
{"id": "680933", "revid": "34392", "url": "https://it.wikipedia.org/wiki?curid=680933", "title": "Web crawler", "text": ""}
{"id": "680938", "revid": "486946", "url": "https://it.wikipedia.org/wiki?curid=680938", "title": "Sedima Roseto", "text": ""}
{"id": "680953", "revid": "158286", "url": "https://it.wikipedia.org/wiki?curid=680953", "title": "Succinil-coenzima A sintetasi", "text": ""}
{"id": "680963", "revid": "125972807", "url": "https://it.wikipedia.org/wiki?curid=680963", "title": "Bobo Rondelli", "text": "Biografia.\nBobo Rondelli nasce a Livorno da padre emiliano originario di Vergato e madre casalinga, originaria di Castagneto Carducci; cresce sul Pontino, quartiere popolare della citt\u00e0 in cui vive tuttora.\nLes Bijoux e Ottavo Padiglione.\nFin da giovane suona interpretando a richiesta cover di band celebri e fonda il trio Les Bijoux, insieme a Alessandro Minuti al basso e Sergio Adami alla batteria, che pubblica solamente un album, \"My Home\", cantando in inglese. Nel 1992 il gruppo viene rinominato Ottavo Padiglione, iniziando a cantare in italiano, prendendo ispirazione per il nome da quello del reparto di psichiatria dell'ospedale di Livorno ed incorporando nell'organico il violinista Steve Lunardi.\nNel 1993, grazie all'incontro tra Bobo Rondelli e Alberto Pirelli, produttore dei Litfiba, la casa discografica EMI produce il primo album del gruppo, \"Ottavo Padiglione\", che vende 30.000 copie. Dall'album viene estratto uno dei singoli pi\u00f9 noti del gruppo, \"Ho picchiato la testa\". L'album viene registrato a Sesto Fiorentino dallo stesso Rondelli assieme a Adriano Primadei per essere poi missato all'Ira Soundlab con Fabrizio Simoncioni come tecnico del suono, che partecipa al lavoro anche in qualit\u00e0 di corista.\nNel 1995 Fabrizio Barbacci produce l'album \"Fuori posto\" per l'etichetta discografica Black Out, che contiene nuovi brani accanto a canzoni presenti nel repertorio del gruppo e suonate spesso dal vivo. Successivamente presentano il singolo estratto dall'album \"Sei andata via\" alla trasmissione televisiva \"Roxy Bar\". Con \"Onde reggae\", pubblicato dall'etichetta discografica Arroyo nel 1999, gli Ottavo Padiglione, affiancandosi a Dennis Bovell, virano verso sonorit\u00e0 reggae senza tuttavia dimenticare le loro origini. Il singolo estratto dall'album, \"Hawaii da Shangai\", \u00e8 dedicato alla memoria di Alessandro Minuti, l'ex bassista scomparso nel 1996.\nNel 2003 esce il loro ultimo lavoro, \"Ultima follia/Best a bestia\", un doppio album costituito da \"Ultima follia\", un album in studio contenente dieci brani inediti registrati con una nuova formazione degli Ottavo Padiglione, e da \"Best a bestia\", una raccolta delle canzoni pi\u00f9 famose incise nei dischi precedenti del gruppo. I brani originalmente contenuti negli album \"Ottavo Padiglione\" e \"Fuori posto\" sono presenti in versioni dal vivo o in versioni presenti nei dischi pubblicati dalla Arroyo.\nCarriera solista.\nNel 1991 Rondelli appare per la prima volta al cinema nel film \"Un paradiso senza biliardo\", produzione italo-svedese diretta da Carlo Barsotti, accanto all'amico Paolo Migone.\nNel 2000 Rondelli scrive insieme a Pacifico per la regista Roberta Torre alcune musiche del film \"Sud Side Stori\", musical di cui \u00e8 anche protagonista, che viene presentato fuori concorso alla Mostra del Cinema di Venezia, e viene premiato al Festival del Cinema di Berlino.\nIn seguito una collaborazione con la Dischi Ricordi finisce sul nascere a causa di discordanze sul modus operandi lasciando morire il progetto con Mauro Pagani che non verr\u00e0 mai terminato; l'etichetta indipendente Arroyo, invece, d\u00e0 all'artista carta bianca: nasce cos\u00ec, nel 2001, l'album \"Figlio del nulla\", in collaborazione con Amek Ferrari, che non riscuote per\u00f2 lo stesso successo dei precedenti pubblicati con gli Ottavo Padiglione. Per Bobo ha cos\u00ec inizio la carriera da solista.\nSubito dopo, nel 2002, \u00e8 la volta di \"Disperati, intellettuali, ubriaconi\", album interamente prodotto e arrangiato da Stefano Bollani. Bobo Rondelli viene invitato alle edizioni di quell'anno sia del Premio Tenco che del Premio Ciampi e proprio a Livorno Bollani vince il Premio Ciampi per il miglior arrangiamento.\nNel 2003 affianca Alessandro Paci in \"Andata e ritorno\", film di cui compone anche la colonna sonora.Nel 2006 parte lo spettacolo comico \"Farsa\", con Bobo Rondelli e Andrea Cambi, per la regia di Massimiliano Civica.\nIl 16 maggio 2009 esce in edicola \"L'uomo che aveva picchiato la testa\", un docu-film sulla storia di Bobo Rondelli diretto dall'amico Paolo Virz\u00ec, come anticipazione del suo nuovo album \"Per amor del cielo\", che concorrer\u00e0 come finalista nella categoria \"Album dell'anno di cantautori non esordienti\" all'edizione 2009 del Premio Tenco.\nNel 2010 viene ristampato il suo primo libro \"Compagni di sangue\" edito da Titivillus. Nello stesso anno compare poi nel film diretto da Paolo Virz\u00ec \"La prima cosa bella\".\nNel 2011 Bobo Rondelli e Franco Loi realizzano assieme uno spettacolo chiamato \"Da bambino il cielo\". Nell'ottobre dello stesso anno esce l'album \"L'ora dell'ormai\", con la partecipazione del poeta milanese Franco Loi. Nel 2012 quest'album vince il Premio Lunezia \"Canzone d'Autore per il valore Musical-Letterario dell'Album\".\nNel 2012 interpreta, per la regia di Toni d'Angelo, il personaggio di Marco nel film \"L'innocenza di Clara\", film in cui canta il suo brano \"Per amarti\", e nella quinta e settima stagione della serie Sky \"I delitti del BarLume\" interpreta il personaggio di Mariano Marini. Nel 2016 prende parte al film \"La pazza gioia\".\nIl 2014 Rondelli partecipa come ospite a vari show televisivi e radiofonici, tra cui \"Gazebo (programma televisivo)\", \"Sostiene Bollani\", Rai Radio 1, \"Rai Radio 2\" con Max Giusti, Sky Arte e tanto altro.\nA fine maggio 2013 esce, per Ponderosa Music&amp;Art, \"A Famous Local Singer\", album prodotto da Pat Dillett in collaborazione con Mauro Refosco in cui Rondelli \u00e8 affiancato da L'Orchestrino, una banda di ottoni formata da Dimitri Grechi Espinoza (sax tenore, sax alto, arrangiamenti), Filippo Ceccarini (tromba), Beppe Scardino (sax baritono), Tony Cattano (trombone), Daniele Paoletti (rullante), Simone Padovani (cassa) e Fabio Marchiori (melodica).\nA marzo 2015 esce, per Picicca Dischi e Sony BMG, \"Come i carnevali\", album realizzato con la collaborazione di Francesco Bianconi, Fabio Marchiori e Simone Padovani. La produzione artistica \u00e8 stata affidata a Filippo Gatti. Durante le esibizioni dal vivo per presentare quest'album, Bobo viene accompagnato da Fabio Marchiori alle tastiere, Simone Padovani alla batteria e percussioni e Stefano \"Stive\" Lunardi al violino. Bobo Rondelli ha presentato quest'album anche su Sky Arte a marzo 2015. Nel settembre 2015 al Festival Internazionale Dallo Sciamano allo Showman gli viene assegnata la Targa Shomano.\nNel marzo 2016 esce \"Bobo Rondelli canta Piero Ciampi\", album registrato dal vivo al Teatro delle Commedie di Livorno. Con questo disco, Rondelli ha voluto rendere omaggio al suo grande concittadino Piero Ciampi, interpretando le sue canzoni in un organico molto intimo: Bobo alla voce e alla chitarra, Fabio Marchiori al pianoforte e Filippo Ceccarini alla tromba. Il disco \u00e8 stato pubblicato da Picicca Dischi e The Cage, con la distribuzione a cura di Sony Music. Anche Sky Arte ha voluto celebrare questo sodalizio partecipando per la prima al Trieste Film Festival con il suo speciale \"Piero Ciampi - Poeta, Anarchico, musicista\", che vede proprio Bobo Rondelli come protagonista, andato in onda a gennaio 2015 sul canale digitale. Quest'album ha concorso come finalista nella categoria \"Interprete di canzoni non proprie\" dell'edizione 2016 del Premio Tenco.\nIl 6 ottobre 2017 esce, sulla label The Cage e Labianca con distribuzione Sony Music, l'album \"Anime storte\" (The Cage / Sony Music Italy), prodotto e arrangiato da Andrea Appino. Prendono parte alla realizzazione di questo disco anche Bocephus King e Francesco Pellegrini. \u00c8 il singolo \"Soli\", pubblicato il 15 settembre 2017, ad anticipare l'intero album, seguito da un videoclip di Tommy Antonini girato tra Parigi e Barcellona. Durante la tourn\u00e9e per la presentazione di questo disco Bobo viene accompagnato da Matteo Pastorelli alle chitarre, Valerio Fantozzi al basso, Fabio Marchiori alle tastiere, Simone Padovani alla batteria e Stefano \"Stive\" Lunardi al violino. Bobo e il suo gruppo presentano il disco il 21 ottobre 2017 al Teatro Ariston di Sanremo in occasione del Premio Tenco.\nIl primo maggio 2019 Bobo Rondelli \u00e8 ospite, insieme ad altri grandi artisti, all'Uno maggio Taranto libero e pensante di Taranto. Nel luglio esce il suo libro \"Cos'hai da guardare\", romanzo autobiografico pubblicato da Mondadori.\nAl Festival di Sanremo 2020 Bobo Rondelli affianca, nella serata delle cover, Irene Grandi nell'esecuzione di \"La musica \u00e8 finita\", brano di Umberto Bindi, Franco Califano e Nicola Salerno presentato al Festival di Sanremo 1967 da Ornella Vanoni.\nl'11 giugno 2021 esce \"Cuore libero\", il suo nono album da solista, per l'etichetta The Cage/Santeria Records e distribuito da Audioglobe. Il disco viene anticipato dal singolo \"Sabrina\" il 14 maggio 2021."}
{"id": "681005", "revid": "125367597", "url": "https://it.wikipedia.org/wiki?curid=681005", "title": "Marjane Satrapi", "text": "Il suo nome \u00e8 normalmente latinizzato come \"Marjane\" in ossequio all'ortografia francese.\nBiografia.\nMarjane Satrapi \u00e8 nata il 22 novembre 1969 in una famiglia di Teheran vicina agli ideali comunisti, da mamma Tadji e pap\u00e0 Ebi. Da bambina, vive la crescente restrizione delle libert\u00e0 individuali. In Iran \u00e8 testimone del travagliato processo che porter\u00e0 l'ordinamento dell'Iran da monarchia a repubblica teocratica, passando per la rivoluzione islamica e gli inizi della guerra tra Iran e Iraq.\nNel 1983 i genitori di Marjane, allora quattordicenne, decidono di mandarla a Vienna, in Austria, allo scopo di tenerla lontana da un regime divenuto sempre pi\u00f9 oppressivo, in particolare verso le donne. Secondo quanto narrato nell'autobiografia a fumetti \"Persepolis\", pubblicata in Italia da Edizioni Lizard in 4 volumi, e in seguito da Sperling &amp; Kupfer e dal Gruppo Editoriale L'Espresso (nella collana I classici di Repubblica serie oro), la Satrapi trascorre nella capitale austriaca gli anni dell'adolescenza (scuole superiori, iscrivendosi poi alla facolt\u00e0 di tecnologia che di fatto non frequent\u00f2 mai), tornando poi, dopo un periodo difficile in cui visse anche come senzatetto, in Iran per frequentare l'universit\u00e0. L\u00ec conosce un ragazzo di nome Reza, con il quale si sposer\u00e0; il matrimonio per\u00f2 non dura a lungo, e dopo il divorzio la Satrapi si trasferisce in Francia nel 1994, all'et\u00e0 di 25 anni. Oggi vive a Parigi, dove lavora come illustratrice ed autrice di libri per bambini. La carriera della Satrapi parte dall'incontro con David B., un fumettista francese, del quale ha adottato lo stile, soprattutto nelle sue prime opere.\nLa Satrapi ha acquisito fama mondiale grazie alla serie \"Persepolis\", romanzo a fumetti autobiografico elogiato dalla critica, nel quale descrive la sua infanzia in Iran e la sua adolescenza in Europa attraverso una serie di episodi di vita quotidiana. \u00c8 stata candidata al premio per il miglior albo al Festival international de la bande dessin\u00e9e d'Angoul\u00eame del 2004 per il suo \"Broderies\" (in Italia \"Taglia e cuci\"), pubblicato l'anno precedente. Nel 2005 ha ottenuto il Premio per il miglior album per \"Pollo alle prugne\".\nAttualmente cura per il \"The New York Times\" una colonna illustrata, pubblicata nella sezione Op-Ed del giornale con frequenza apparentemente irregolare. Nel 2006 la Sony Pictures Classics ha trasformato Persepolis in un film d'animazione, la cui diffusione \u00e8 iniziata nel 2007. Scritto e diretto da Vincent Paronnaud assieme alla stessa Satrapi, la pellicola annovera tra le sue voci quelle di Chiara Mastroianni, Catherine Deneuve, Danielle Darrieux, e Simon Abkarian.\nIl film \u00e8 uscito nelle sale italiane il 29 febbraio 2008, distribuito da BIM Distribuzione, con un adattamento in italiano che vanta Paola Cortellesi, Licia Maglietta e Sergio Castellitto tra i doppiatori.\nI due nel 2011 firmano la trasposizione filmica di un'altra sua opera a fumetti, Pollo alle prugne, stavolta in live action, presentata in anteprima alla 68\u00aa Mostra internazionale d'arte cinematografica di Venezia.\nOpere.\nMarjane Satrapi ha principalmente realizzato dei libri, in particolare album di fumetti o libri illustrati. Ha anche investito, in maniera pi\u00f9 o meno approfondita, nei campi del cinema e della canzone."}
{"id": "681010", "revid": "834", "url": "https://it.wikipedia.org/wiki?curid=681010", "title": "Il Pendolo di Foucault", "text": ""}
{"id": "681013", "revid": "198277", "url": "https://it.wikipedia.org/wiki?curid=681013", "title": "Antonio Cifariello", "text": "Biografia.\nSecondogenito dello scultore Filippo Cifariello (1864-1936) e della sua terza moglie, la prussiana Anna Maria Marzell, rest\u00f2 orfano di padre all'et\u00e0 di sei anni. Venne scoperto da un regista cinematografico, di passaggio a Napoli, citt\u00e0 nella quale viveva. Stando alle testimonianze di chi lo conobbe, nel 1950 Cifariello era iscritto come socio sportivo al circolo \"Canottieri Savoia\", nel borgo marinaro Santa Lucia.\nSi diplom\u00f2 quindi al Centro sperimentale di cinematografia di Roma, e nei primi film venne accreditato con lo pseudonimo di Fabio Montale. A partire da \"Eran trecento\" (1952), per la regia di Gian Paolo Callegari segu\u00ec una rapida ascesa, grazie a lungometraggi come \"Villa Borghese\" (1953) di Vittorio De Sica, in cui interpret\u00f2 l'episodio \"Serve e soldati\", e \"L'amore in citt\u00e0\" (1953), nell'episodio \"Agenzia matrimoniale\", firmato da Federico Fellini.\nNella sua carriera recit\u00f2 in numerosi film, caratterizzando il ruolo del giovane di bell'aspetto, seduttore, tipico della commedia all'italiana, e lavorando con altri registi famosi come Dino Risi, Luigi Comencini, Mario Camerini e Valerio Zurlini. Per quest'ultimo interpret\u00f2 il suo personaggio migliore, quello del protagonista ne \"Le ragazze di San Frediano\" (1954).\nPrese parte ad alcuni sceneggiati televisivi, tra cui \"Il dottor Antonio\" (1954), dall'omonimo romanzo di Giovanni Ruffini, e \"Le avventure di Nicola Nickleby\" (1958), tratto da un'opera di Dickens. \nSpos\u00f2 Patrizia Della Rovere, allora nota come valletta del variet\u00e0 televisivo \"Il Musichiere\". Dal loro matrimonio nacque Fabio Cifariello, divenuto musicista. In seguito si leg\u00f2 sentimentalmente all'attrice Annie Gorassini.\nAll'inizio degli anni sessanta interpret\u00f2 alcuni ruoli in Spagna e negli Stati Uniti. Il suo penultimo film fu \"I figli del capitano Grant\" (1962), prodotto dalla Walt Disney, per la regia di Robert Stevenson.\nAll'attivit\u00e0 di attore affianc\u00f2 negli anni sessanta quella di documentarista per la RAI, che lo port\u00f2 a compiere numerosi viaggi in giro per il mondo. Proprio in uno di questi viaggi, perse la vita a soli 38 anni nello Zambia, a causa di un incidente aereo."}
{"id": "681027", "revid": "1543377", "url": "https://it.wikipedia.org/wiki?curid=681027", "title": "Distribuzione di Pearson", "text": "In teoria della probabilit\u00e0 la distribuzione di Pearson \u00e8 una famiglia di distribuzioni di probabilit\u00e0 continua, che generalizza la variabile casuale normale.\nQueste distribuzioni vengono usate nell'ambito delle analisi dei mercati finanziari, in quanto danno una possibilit\u00e0 di parametrizzazione pi\u00f9 simile al modo di pensare di chi opera su tali mercati.\nTra le diverse variabili casuali usate correntemente per descrivere la natura stocastica della volatilit\u00e0 dei cambi, azioni, ecc., le variabili casuali di Pearson sono una tra le pi\u00f9 importanti.\nLe v.c. in questione vennero descritte da Karl Pearson nel 1895 in una serie di articoli\nsulla teoria matematica dell'evoluzione. Descrisse in tali occasioni cinque tipi di v.c. continue:\nGeneralizzando la distribuzione ipergeometrica, Pearson propose una funzione di densit\u00e0 di probabilit\u00e0 proporzionale a\nper formula_2, modificando i diversi limiti per ottenere le forme del tipo I, II, III, e V.\nPer il tipo IV deriv\u00f2 la forma\nche pu\u00f2 essere spostata lungo l'ascissa a piacere. Ad alcune di queste forme corrispondono variabili casuali con dei propri nomi.\nV.c. di Pearson di tipo III.\nLa v.c. di Pearson di tipo III \u00e8 dato dalla funzione di densit\u00e0 di probabilit\u00e0\ndove \"x\" \u2208 [\"\u03b1\",\u221e) e \"\u03b1\", \"\u03b2\" e \"p\" sono parametri della distribuzione con \"\u03b2\" &gt; 0 e \"p\" &gt; 0 (Abramowitz and Stegun 1954, p. 930), essendo \u0393 la funzione Gamma.\nSe a=0, \"\u03b2\"=2 e \"p\" \u00e8 un mezzo intero, la v.c. di Pearson di tipo III corrisponde \nalla variabile casuale chi quadro con 2\"p\" gradi di libert\u00e0."}
{"id": "681031", "revid": "380654", "url": "https://it.wikipedia.org/wiki?curid=681031", "title": "Samoa Joe", "text": "\u00c8 principalmente ricordato per i suoi trascorsi nella Total Nonstop Action, federazione in cui ha lottato dal 2005 al 2015; in TNA ha detenuto una volta ciascuno il World Heavyweight Championship, il Television Championship e il World Tag Team Championship e cinque volte l'X Division Championship.\nHa anche militato nella World Wrestling Entertainment dal 2015 al 2022, vincendo due volte lo United States Championship e tre volte l'NXT Championship.\nCarriera.\nGli esordi (2000\u20132002).\nJoe si \u00e8 dedicato allo sport sin da bambino: nei suoi anni liceali \u00e8 stato infatti campione statale della California nel Judo ed \u00e8 stato anche un ottimo giocatore di football; nel settembre del 1999 inizi\u00f2 ad allenarsi nel wrestling nelle palestre della UIWA e il suo talento fu subito cos\u00ec evidente da spingere i suoi allenatori a farlo debuttare dopo soli tre mesi.\nIn men che non si dica il suo nome divent\u00f2 famosissimo in tutta la California riuscendo ad ottenere un contratto con la Ultimate Pro Wrestling, ai tempi territorio di sviluppo della WWE: il suo breve \"stint\" nella UPW offr\u00ec degli spunti molto interessanti e tra i feud intrapresi dal giovane Joe spicc\u00f2 su tutti quello col futuro WWE Champion e suo amico nella vita reale John Cena; Joe conquist\u00f2 inoltre l'UPW Heavyweight Championship ed \u00e8 tuttora il wrestler che ha detenuto tale titolo per pi\u00f9 tempo.\nFinito il suo periodo nella UPW, part\u00ec per il Giappone dove combatt\u00e9 per molti mesi nella ZERO ONE e nella New Japan Pro-Wrestling; non trascur\u00f2 tuttavia la scena americana, infatti sal\u00ec spesso sul ring della Pro Wrestling Guerrilla (anch'essa con base in California).\nRing of Honor (2002\u20132005).\nAl ritorno in pianta stabile negli Stati Uniti (nel 2002) Joe inizi\u00f2 a combattere nella Ring of Honor; arriv\u00f2 in sordina come \"guardia del corpo\" di Christopher Daniels ma in poco tempo conquist\u00f2 il ROH World Championship (detenendolo in seguito per 21 mesi, record tuttora imbattuto nella federazione). Nel corso del suo regno di campione, la rivista Pro Wrestling Illustrated riconobbe ufficialmente il ROH Championship come \"World Title\"; ci\u00f2 accadde quando Joe batt\u00e9 il campione FWA Zebra Kid in Inghilterra nel maggio 2003.\nTotal Nonstop Action (2005\u20132015).\nNel giugno del 2005 debutt\u00f2 nella TNA con il soprannome di \"The Samoan Submission Machine\", vincendo il suo primo match contro Sonjay Dutt; questa fu la prima di una serie di vittorie che lo portarono alla conquista del titolo di TNA X Division Championship.\nIl 15 luglio a Victory Road Joe sconfisse assieme a Kurt Angle il Team 3D (Brother Ray e Brother Devon), fino a quel momento TNA World Tag Team Champion. Per la particolare stipulazione del match, Samoa Joe divenne l'unico detentore della cintura, con la possibilit\u00e0 di decidere in seguito con quale wrestler difendere il titolo. Nella puntata successiva a Victory Road Joe si present\u00f2 nell'\"iMPACT! Zone\" con i titoli Tag Team e X-Division, sfidando Angle ad un \"Winner Takes All Match\" al pay-per-view Hard Justice. Joe perse il match ed entrambe le corone.\nNei mesi successivi intraprese una faida con Christian Cage. I due si affrontarono prima a No Surrender 2007, con vittoria di Cage per squalifica, quindi a Bound For Glory 2007, con vittoria di Joe per sottomissione. Nel tentativo di conquistare un posto per il \"Fight For The Right Tournament\", Joe lott\u00f2 di nuovo contro Cage, salvo perdere il match a causa dell'intromissione di Robert Roode; la rivalit\u00e0 fra Roode e Joe termin\u00f2 a Genesis 2007 con la vittoria di quest'ultimo.\nDurante una puntata di Impact! in vista di Turning Point, Samoa Joe fu presentato come terzo membro del gruppo formato dagli ex-outsiders Kevin Nash e Scott Hall, gruppo che avrebbe dovuto affrontare la Angle Alliance (A.J. Styles, Kurt Angle e Tomko). A Turning Point Scott Hall non si present\u00f2 e Samoa Joe si infuri\u00f2 in diretta tv, effettuando un promo nel quale disse che nella TNA ci sono wrestlers che lavorano e si fanno il mazzo ogni settimana e poi ci sono anche alcune persone che credono di essere superstar e pensano di poter fare tutto quello che gli passa per la mente, quando e come vogliono. Il promo ebbe conseguenze di forte impatto sulla compagnia. Dopo il match, vinto da Joe, Nash e Eric Young quale sostituto di Hall, l'atleta samoano e Nash hanno avuto un acceso diverbio nel backstage, tanto di spingere la presidentessa della federazione Dixie Carter ad annunciare che chiunque si sentisse insoddisfatto del proprio status avrebbe potuto lasciare la federazione. Joe in seguito si scus\u00f2 per l'attacco d'ira avuto.\nIl 2008 si apr\u00ec con Samoa Joe ai ferri corti con la dirigenza che tentennava sul rinnovo contrattuale. Sfruttando anche il promo di Turning Point, Joe si lament\u00f2 con il Management Director Jim Cornette del suo stato nella compagnia e del fatto che lo stesso Cornette aveva promesso a Nash e ad Hall una title shot ai titoli di coppia, senza che questi avessero fatto qualcosa per meritarsela. Cornette annunci\u00f2 che Joe avrebbe sostituito Hall in coppia con Kevin Nash e che i due avrebbero lottato per il Tag Team Championship a Final Resolution 2008 contro A.J. Styles e Tomko. Al pay-per-view, a match inoltrato, Nash abbandon\u00f2 improvvisamente Joe sul ring da solo, lasciandolo in balia dei campioni di coppia che chiusero rapidamente la contesa.\nNelle settimane successive Joe cerc\u00f2 di avere un chiarimento da Nash riguardo a quanto successo a Final Resolution. Nash disse che Joe necessitava di una guida per capire il funzionamento del business, spingendolo ad allearsi con lui. Cornette quindi spinse perch\u00e9 Joe firmasse il contratto, ma l'atleta samoano rifiut\u00f2, insistendo sull'aumento salariale e su una title shot per il titolo massimo. Ad Against All Odds 2008 Joe svolse il ruolo di Special Guest Referee nel match per il TNA World Championship fra Christian Cage e Kurt Angle, match che vinto da Kurt Angle dopo varie interferenze di Styles e Tomko.\nNella puntata post Against All Odds Samoa Joe disse che prima di firmare il contratto e andare contro Kurt Angle per il titolo avrebbe dovuto distruggere la Angle Alliance e per far ci\u00f2 il wrestler samoano si avvalse dell'aiuto di Nash e di Christian Cage. Nelle settimane successive le due fazioni si scontrarono a colpi di promo e a Destination X il team di Samoa Joe, Kevin Nash e Christian Cage sconfisse il team di Kurt Angle, A.J. Styles e Tomko.\nA Lockdown, svoltosi il 13 aprile 2008, Samoa Joe ha conquistato per la prima volta il TNA World Heavyweight Championship battendo Kurt Angle; nell'occasione Joe \u00e8 diventato terzo Triple Crown Champion della storia della TNA. Dopo 182 giorni di regno, ha perso il titolo il 12 ottobre a Bound for Glory contro Sting.\nViene infortunato da Scott Steiner. Torna nel 2009 con una nuova gimmick, con i capelli rasati a zero e la faccia dipinta; in quanto al carattere, \u00e8 diventato senza scrupoli e arrabbiatissimo con la Main Event Mafia. A Lockdown si ritaglia uno spazio partecipando al match del team Jarrett, di cui faceva parte, contro il team Angle. A vincere fu il team Jarrett grazie ad AJ Styles. In alcune puntate successive allo Show, Joe \u00e8 stato intravisto pi\u00f9 volte parlare con un misterioso personaggio nel backstage.\nNonostante i tentavi di far ragionare Joe, da parte del suo amico Aj Syles, il samoano \u00e8 deciso ad andare fino in fondo in quella che lui chiama \"Nation of Violence\", il nuovo \"motto\" di Samoa Joe, asserendo di non avere n\u00e9 volere l'amicizia di Aj.\nNella puntata successiva, Joe ha combattuto un match contro Eric Young, secondo la storyline, Eric avrebbe mancato di rispetto al Co-General Mager Mick Foley, il quale ha quindi sancito il suddetto match, ordinando all'arbitro di non squalificare samoa Joe per nessun motivo. Joe ha vinto il match in pochissimi minuti, chiudendo prima Eric nella sua famigerata Coquina Clutch e poi trascinandone il corpo privo di sensi (Eric \u00e8 infatti svenuto durante la manovra di sottomissione di Joe) nel bagagliaio di un'auto che \u00e8 subito partita via.\nAncora nella puntata successiva Mick Foley ha scatenato Joe contro il suo socio Jeff Jarret, neanche l\u00ec Joe ha mostrato alcuna piet\u00e0, questa volta per\u00f2 \u00e8 stato squalificato dall'arbitro e ha iniziato una rissa con Aj Styles il quale era intervenuto per cercare di far ragionare Joe e impedire ulteriori danni a Jeff Jarret.\nAlla PPV TNA Sacrifice svoltasi il 24 maggio 2009, Samoa Joe ha affrontato e sconfitto Kevin Nash.\nA Slammiversary 2009, Joe si unisce alla Main Event Mafia, aiutando Angle a vincere il TNA World Heavyweight Championship. In seguito batter\u00e0 Homicide e diventer\u00e0 X Division Champion. L'8 ottobre 2009 perde il titolo contro Amazing Red grazie all'intervento di Bobby Lashley. A Bound for Glory 2009 viene sconfitto da Bobby Lashley in un Submission Only match. Nella puntata di TNA iMPACT del 21 gennaio 2010 effettua un turn face salvando Dangelo Dinero dall'attacco di AJ Styles e Ric Flair. Dopo aver perso un match contro Orlando Jordan, viene rapito (kayfabe) da uomini mascherati e da allora non si \u00e8 saputo pi\u00f9 nulla. Torna in TNA come membro del Team Hogan, sconfiggendo il Team Flair. A TNA No Surrender 2010 sconfigge insieme a Jeff Jarrett, Sting e Kevin Nash in un Tag Team Match. Inizia un feud con D'Angelo Dinero. A TNA Lockdown 2011 sconfigge D'Angelo Dinero. Mentre 2 settimane dopo sconfigge Brother Ray per via di un repentiglio roll up grazie all'interferenza di Brother DeVon. Inizia un feud contro Crimson e Matt Morgan che sfocer\u00e0 in un 3 way match a Bound For Glory dove ad avere la meglio e Crimson. A Genesis nel match valido per i titoli di coppia detenuti da Matt Morgan &amp; Crimson in coppia con Magnus non avranno la meglio. Ma nel PPV Against All Odds diventa per la seconda volta TNA World Tag Team Champion insieme a Magnus battendo Matt Morgan &amp; Crimson. Si riconfermano campioni anche a Victory Road. Samoa Joe e Magnus iniziano cos\u00ec un feud con i rientranti Motor City Machine Guns. A Lockdown 2012 Samoa Joe e Magnus sconfiggono i Motor City Machine Guns in uno Steel Cage Match. Attualmente Joe e Magnus hanno un feud con Christopher Daniels e Kazarian, i due team si affronteranno a Sacrifice 2012 perdendo i titoli. Inizia un feud con Austin Aries quando costa il match a questi contro Crimson. A Slammiversary 2012 Samoa joe perde dopo un buon incontro contro Austin Aries. Nell'impact successivo, prende il via la Bound For Glory series con un Gauntlet match dove il samoano viene eliminato per ultimo da un rientrante James Storm. Durante l'Impact del 21 giugno perde in un incontro valido per le Series ancora contro Storm. Alla PPV Destination X sconfigge dopo un match molto combattuto Kurt Angle che cede per sottomissione ottenendo abbastanza punti da raggiungere il primo posto nella Series. Sfortunatamente il 12 luglio perde contro Rob Van Dam che lo schiena con una roll-up in un match valido per la Series. Si rif\u00e0 per\u00f2 la settimana dopo battendo tramite sottomissione D'Angelo Dinero.\nAlla fine delle BFG series, si ritrover\u00e0 assieme a Jeff Hardy, James Storm e Bully Ray tra i quattro finalisti. A vincere il BFG series per\u00f2 sar\u00e0 Jeff Hardy. Riesce tuttavia a conquistare il vacante TNA Television Championship sconfiggendo Mr. Anderson.\nRitorno in ROH (2015).\nNon avendo rinnovato il contratto con la TNA, Joe lascia quindi la compagnia dopo 10 anni, per fare ritorno in ROH nel mese di marzo, firmando un accordo breve. Ridebutta in ROH durante lo speciale episodio di Las Vegas ROH 13th anniversary sfidando il vincitore del match a quattro per il ROH World Championship, che si \u00e8 poi rivelato essere Jay Briscoe. Questi lo sconfigge a Supercard of Honor con il titolo in palio, chiudendo cos\u00ec il breve ritorno di Joe nella federazione che lo ha consacrato a wrestler di caratura internazionale.\nWorld Wrestling Entertainment (2015\u20132022).\nIl 20 maggio 2015, durante ' Joe debutt\u00f2 a sorpresa durante l'evento principale dopo aver fermato Kevin Owens, il quale stava attaccando l'infortunato Sami Zayn con una sedia d'acciaio. Mentre inizialmente a Joe venne permesso di continuare anche a lavorare al di fuori della WWE, il 1\u00ba giugno venne riferito che quest'ultima aveva deciso di ingaggiarlo per un contratto a tempo pieno, a causa delle sue imponenti vendite di merchandising. Joe fece il suo debutto sul ring il 10 giugno ad \"NXT\" sconfiggendo Scott Dawson. Dopo settimane di tensione tra Joe e Kevin Owens, i due si affrontarono nella puntata di \"NXT\" del 17 giugno dove per\u00f2 nessuno dei due riusc\u00ec a prevalere causa no-contest. A ', Joe sconfisse poi Baron Corbin. Successivamente, in vista del torneo Dusty Rhodes Tag Team Classic, Joe fece coppia con Finn B\u00e1lor, e i due sconfissero negli ottavi di finale i Lucha Dragons (Kalisto e Sin Cara) e nei quarti Enzo Amore e Colin Cassady. Nella semifinale, svoltasi il 7 ottobre a ', B\u00e1lor e Joe sconfissero i Mechanics (Dash Wilder e Scott Dawson) e, quella stessa sera, sconfissero in finale Baron Corbin e Rhyno vincendo cos\u00ec il torneo. Joe effettu\u00f2 poi un turn heel attaccando B\u00e1lor e sfidandolo per l'NXT Championship a ' venendo sconfitto. Il 22 gennaio, a \"NXT\", Joe partecip\u00f2 ad un match per qualificarsi come primo contendente per l'NXT Championship contro Sami Zayn e Baron Corbin. Il risultato del match rimase sospeso a causa di una doppia sottomissione da parte di Zayn e Joe su Corbin. La decisione del risultato venne dal General Manager William Regal, e decise che Joe avrebbe Zayn in un 2-out-of-3 Falls match, e il vincitore avrebbe sfidato B\u00e1lor a ' per il titolo massimo di \"NXT\". Nella puntata di \"NXT\" del 9 marzo Joe trionf\u00f2 su Zayn, ma a \"NXT Takeover: Dallas\" perse contro B\u00e1lor fallendo l'assalto al titolo. Il 21 aprile, in un live event a Lowell, Joe sconfisse B\u00e1lor conquistando l'NXT Championship. L'8 giugno, a ', Joe mantenne il titolo contro B\u00e1lor in uno Steel Cage match. Il 20 agosto Samoa Joe perse l'NXT Championship contro Shinsuke Nakamura a '. Il 19 novembre Joe riusc\u00ec a riconquistare il titolo per la seconda volta sconfiggendo Nakamura a ', salvo poi perderlo ancora in favore di Nakamura ad un live event, svoltosi ad Osaka, il 3 dicembre, concludendo il suo regno durato appena due settimane. Successivamente Joe prov\u00f2 a riconquistare il titolo contro Nakamura in uno Steel Cage match durante un evento dal vivo a Melbourne ma venne sconfitto.\nJoe debutt\u00f2 nel main roster nella puntata di \"Raw\" del 30 gennaio 2017, attaccando a sorpresa Seth Rollins dopo che questi aveva avuto un confronto con Triple H. Il debutto ufficiale di Joe avvenne nella puntata di \"Raw\" del 6 febbraio, dove sconfisse Roman Reigns grazie all'intervento di Braun Strowman. Il 5 marzo, a \"Fastlane\", Joe sconfisse Sami Zayn per KO tecnico. Il 30 aprile, a \"Payback\", Joe venne sconfitto da Seth Rollins, subendo la prima sconfitta per schienamento nel main roster. Il 4 giugno, a \"Extreme Rules\", Joe vinse un Extreme Rules Fatal 5-Way match che includeva anche Bray Wyatt, Finn B\u00e1lor, Roman Reigns e Seth Rollins per TKO, diventando il contendente n\u00ba1 all'Universal Championship di Brock Lesnar. Il 9 luglio, a \"Great Balls of Fire\", Joe venen sconfitto da Lesnar, fallendo l'assalto all'Universal Championship. Nella puntata di \"Raw\" del 17 luglio il match tra Joe e Roman Reigns per determinare il contendente n\u00b01 all'Universal Championship per \"SummerSlam\" termin\u00f2 in no-contest a causa dell'intervento di Braun Strowman. Il 20 agosto, a \"SummerSlam\", Joe prese parte ad un Fatal 4-Way match per l'Universal Championship assieme al campione Brock Lesnar, Braun Strowman e Roman Reigns ma fu il campione a vincere mantenendo il titolo. Dopo essersi sottoposto ad un intervento chirurgico di pulizia del ginocchio, che lo tenne fuori dalle scene per circa due mesi, Joe torn\u00f2 nella puntata di \"Raw\" del 30 ottobre dove sconfisse Apollo Crews. Il 19 novembre, a \"Survivor Series\", Joe prese parte al 5-on-5 Traditional Survivor Series Elimination match contro il \"Team SmackDown\" ma venne eliminato da John Cena. Nella puntata di \"Raw\" del 25 dicembre Joe affront\u00f2 Roman Reigns per l'Intercontinental Championship ma vinse per squalifica, senza dunque il cambio di titolo. Nella puntata di \"Raw\" del 1\u00ba gennaio Joe affront\u00f2 nuovamente Reigns per il titolo intercontinentale ma venne sconfitto. In seguito, Joe riport\u00f2 un infortunio alla fascia plantare del piede che lo costrinse ad uno stop durato circa tre mesi.\nFece il suo ritorno nella puntata di \"Raw\" del 9 aprile, il giorno dopo \"WrestleMania 34\", sfidando Roman Reigns per un match a \"Backlash\". Con lo \"Shake-up\" del 17 aprile 2018 Joe pass\u00f2 al roster di \"SmackDown\". Il 27 aprile, a \"Greatest Royal Rumble\", Joe partecip\u00f2 ad un Ladder match per l'Intercontinental Championship che includeva anche Finn B\u00e1lor (appartenente al roster di \"Raw\"), The Miz e il campione Seth Rollins (anch'egli appartenente a \"Raw\"), ma il match venne vinto da quest'ultimo. Il 6 maggio, a \"Backlash\", Joe venne sconfitto da Roman Reigns. Nella puntata di \"SmackDown\" del 29 maggio vinse un Triple Threat match di qualificazione al Money in the Bank Ladder match che includeva anche Big Cass e Daniel Bryan. Il 17 giugno, a \"Money in the Bank\", Joe partecip\u00f2 al match omonimo insieme a Bobby Roode, Braun Strowman, Finn B\u00e1lor, Kevin Owens, Kofi Kingston, The Miz e Rusev ma il match venne vinto da Strowman. Nella puntata di \"SmackDown\" del 19 giugno Joe partecip\u00f2 ad un Gauntlet match per determinare il contendente n\u00b01 al WWE Championship di AJ Styles ma venne eliminato per count-out da Daniel Bryan. Il 19 agosto, a \"SummerSlam\", Joe affront\u00f2 AJ Styles per il WWE Championship ma lo sconfisse per squalifica (e senza dunque il cambio di titolo). Il 16 settembre, a \"Hell in a Cell\", Joe affront\u00f2 nuovamente Styles per il WWE Championship ma venne sconfitto nonostante un finale controverso. Il 6 ottobre, a \"Super Show-Down\", Joe affront\u00f2 Styles per la terza volta in un No Disqualification match per il WWE Championship ma venne sconfitto. Il 2 novembre, a \"Crown Jewel\", Joe affront\u00f2 per una quarta volta Styles per il WWE Championship ma perse. Il 18 novembre, a \"Survivor Series\", Joe prese parte al 5-on-5 Elimination match come parte del \"Team SmackDown\" contro il \"Team Raw\" ma venne eliminato per primo da Drew McIntyre. Nella puntata di \"SmackDown\" del 1\u00ba gennaio 2019 Joe sconfisse Jeff Hardy qualificandosi al Fatal 5-Way match per determinare il contendente n\u00b01 al WWE Championship pi\u00f9 avanti nella serata; tale match, che comprendeva anche AJ Styles, Mustafa Ali, Randy Orton e Rey Mysterio venne tuttavia vinto da Styles. Il 27 gennaio, alla \"Royal Rumble\", Joe partecip\u00f2 al match omonimo entrando col numero 8 ma venne eliminato da Mustafa Ali. Il 17 febbraio, a \"Elimination Chamber\", Joe partecip\u00f2 all'omonimo match per il WWE Championship che comprendeva anche il campione Daniel Bryan, AJ Styles, Jeff Hardy, Kofi Kingston e Randy Orton ma venne eliminato da Styles. Nella puntata di \"SmackDown\" del 5 marzo Joe vonse lo United States Championship, il suo primo titolo in WWE, in un Fatal 4-Way match che includeva il campione R-Truth, Andrade e Rey Mysterio. Il 10 marzo, a \"Fastlane\", Joe difese il titolo statunitense in un Fatal 4-Way match contro Andrade, R-Truth e Rey Mysterio. Il 7 aprile, a \"WrestleMania 35\", Joe difese la cintura statunitense contro Rey Mysterio, vincendi per TKO in un match durato appena un minuto. Il 22 aprile Joe pass\u00f2 al roster di \"Raw\" per effetto del \"Draft\", e con lui anche lo United States Championship; quella stessa sera, Joe partecip\u00f2 ad un Triple Threat match che comprendeva anche AJ Styles e Rey Mysterio per determinare lo sfidante di Seth Rollins per l'Universal Championship ma il match venne vinto da Styles. Il 19 maggio, a \"Money in the Bank\", Joe perse il titolo in poco meno di due minuti contro Rey Mysterio dopo 75 giorni di regno. Nella puntata di \"Raw\" del 3 giugno Joe ricevette il titolo da Mysterio, il quale aveva subito un infortunio alla spalla, oltre allo schienamento non legale avvenuto a \"Money in the Bank\". Il 23 giugno, a \"Stomping Grounds\", Joe perse la cintura contro Ricochet dopo 20 giorni di regno. Il 14 luglio, a \"Extreme Rules\", Joe affront\u00f2 Kofi Kingston (appartenente la roster di \"SmackDown\") per il WWE Championship ma venne sconfitto.\nNella puntata speciale \"Raw Reunion\" del 22 luglio Joe venne sconfitto da Roman Reigns (appartenente al roster di \"SmackDown\"). Nella puntata di \"Raw\" del 19 agosto Joe sconfisse Cesaro nel primo ottavo di finale del torneo del King of the Ring. Nella puntata di \"Raw\" del 2 settembre il match tra Samoa Joe e Ricochet nei quarti di finale del King of the Ring termin\u00f2 in doppio schienamento. Nella puntata di \"Raw\" del 9 settembre Joe ha affront\u00f2 poi Baron Corbin e Ricochet in un Triple Threat match di qualificazione alla finale del King of the Ring ma il match venne vinto da Corbin. Dopo un periodo di inattivit\u00e0 per via di un infortunio alla mano, Joe divenne uno dei commentatori di \"Raw\". Nella puntata del 23 dicembre venne brutalmente attaccato dagli AOP (Akam e Rezar) per ordine di Seth Rollins, venendo schiantato sul tavolo di commento. Joe torn\u00f2 poi nella puntata di \"Raw\" del 30 dicembre aiutando Kevin Owens contro Seth Rollins e gli AOP, effettuando un \"turn-face\". Il 26 gennaio, alla \"Royal Rumble\", Joe partecip\u00f2 al match omonimo entrando col numero 29 ma venne eliminato da Seth Rollins. Nella puntata di \"Raw\" del 27 gennaio Joe e Kevin Owens affrontarono Buddy Murphy e Seth Rollins per il Raw Tag Team Championship ma vennero sconfitti. Il 25 febbraio venne annunciato che Joe era stato sospeso per trenta giorni per una violazione del Wellness Program. In seguito, dal 27 aprile, Joe torn\u00f2 nel ruolo di commentatore di \"Raw\".\nIl 15 aprile 2021 la WWE, tramite il suo account Twitter, annunci\u00f2 il licenziamento di Joe.\nNonostante il licenziamento dalla WWE il 15 aprile 2021, venne riassunto per volere di Triple H. Nella puntata di \"NXT\" del 15 giugno Joe fece il suo ritorno rifiutando il ruolo di General Manager dello show offertogli da William Regal, dato che questi stava perdendo il controllo e il rispetto di molti wrestler. Joe rifiut\u00f2 e, invece, propose di diventare il suo enforcer. La stessa sera, nel tentativo di sedare la rissa tra Kyle O'Reilly e Adam Cole, quest'ultimo lo stratton\u00f2 e Joe lo fece svenire con la sua \"Coquina Clutch\".\nIl 22 agosto 2021 a NXT TakeOver 36 Samoa Joe sconfisse Karrion Kross conquistando cos\u00ec l'NXT Championship per la terza volta in carriera.\nIl 12 settembre dopo 21 giorni di regno Joe ha reso vacante il Titolo di NXT per infortunio.\nIl 6 gennaio 2022 la WWE rilascia per la seconda volta Samoa Joe.\nVita privata.\nSi \u00e8 sposato il 27 giugno 2007 ed \u00e8 un grande amico di CM Punk, AJ Styles, Rob Van Dam, Christopher Daniels, John Cena e Homicide.\nSi allena molto spesso nella palestra \"L.A. Boxing\" di Costa Mesa, in California, praticando muay thai, judo e jiu jitsu brasiliano."}
{"id": "681066", "revid": "1005847", "url": "https://it.wikipedia.org/wiki?curid=681066", "title": "Suitas", "text": "In diritto penale, la suitas (parola latina, pron. \"s\u00f9itas\") \u00e8 la condizione nella quale la condotta di un soggetto \u00e8 pienamente \"sua\" (di qui la \"suit\u00e0\") nel senso che gli appartiene per coscienza di ci\u00f2 che sta facendo e volont\u00e0 di farlo.\nDottrina.\nLa ragione per la quale in dottrina si \u00e8 isolato un simile concetto risiede nel fatto che in molti ordinamenti, in particolare in quelli di diritto latino, l'azione che ricade in una fattispecie preveduta come reato, per poter essere ascritta all'agente, deve ricadere nell'ambito del suo dominio finalistico (\"coscienza e volont\u00e0\", art. 42, co. 1, c.p.).\nNella dottrina tradizionale, come ad esempio nell'Antolisei, la \"suitas\" \u00e8 dunque l'elemento psicologico del reato, il nesso psichico con il quale la condotta si lega a colui che la agisce, mentre per le dottrine unitaristiche fa parte dell'elemento materiale del reato. Vi sono per\u00f2 autori che sottolineano come la \"suitas\" sia in realt\u00e0 punto di congiunzione fra la tipicit\u00e0 soggettiva e quella oggettiva del fatto osservato poich\u00e9, insieme al nesso di causalit\u00e0 (per i reati cosiddetti \"di evento\") contribuisce all'ascrizione del fatto ad un dato soggetto come \"suo\" proprio.\nLa limitazione della \"suitas\", nella teoria classica, al solo elemento psicologico connotato da effettivit\u00e0, \u00e8 superata nelle concezioni correntemente pi\u00f9 diffuse da un'inclusione all'interno dello schema di coscienza e volont\u00e0 anche di quelle ipotesi non pi\u00f9 limitate a dolo e colpa cosciente, bens\u00ec comprendenti anche la colpa incosciente quando sussista un nesso di potenzialit\u00e0 per il quale si applica un giudizio di dominabilit\u00e0 ipotetica della condotta. Sono dunque pienamente attribuibili (in senso penale) al soggetto che le compie, ravvisandosene la \"suitas\", anche quelle azioni che pur non essendo frutto di un impulso cosciente della volont\u00e0, egli avrebbe potuto dominare con uno sforzo della volont\u00e0; cos\u00ec, se nel dolo e nella colpa cosciente si ha esplicita contezza di un impulso naturalisticamente evidente di reale cosciente volontariet\u00e0, nella colpa incosciente, cos\u00ec come nell'omissione da dimenticanza, si pu\u00f2 ravvisare una potenzialit\u00e0 di coscienza e volont\u00e0 che non sono state naturalisticamente esercitate da impulsi inibitori non utilizzati.\nCos\u00ec oggi si ritiene siano coscienti e volontarie tutte quelle condotte attribuibili alla volont\u00e0 del soggetto, essendo tali anche quelle che \"con uno sforzo del volere potevano essere impedite\", definite quali condotte \"potenzialmente coscienti e volontarie\".\nCi\u00f2 che rileva alla distinzione \u00e8 dunque la concreta impedibilit\u00e0 della condotta o dell'azione.\nSe l'azione non \u00e8 impedibile, non sar\u00e0 attribuibile al soggetto.\nSe \u00e8 impedibile, bisogner\u00e0 distinguere se si tratti di condotta realmente cosciente e volontaria o potenzialmente cosciente e volontaria.\nQuesti due modi di atteggiarsi della suitas rispondono alla differenza di condotte fra reato doloso e reato colposo.\nSicch\u00e9 la \"suitas\", quale concetto normativo si atteggia diversamente a seconda che le condotte siano state \"potenzialmente\" (ad esempio normativamente) oppure \"realmente\" (naturalisticamente) coscienti e volontarie.\nUna menzione particolare meritano gli atti cosiddetti \"automatici\" ed \"abituali\". Questi ultimi, pur privi di una coscienza vigile e di una volont\u00e0 consapevole, sono sorretti da \"suitas\" dato che su di essi \u00e8 possibile esercitare il controllo della coscienza e della volont\u00e0 da parte del soggetto agente.\nOrdinamento italiano.\nNel diritto penale italiano l'appartenenza di una condotta all'agente che la esplica si ricava a norma dell'art. 42, I comma, del codice penale, il quale dispone che \u00ab\"nessuno pu\u00f2 essere punito per un'azione od omissione se non l'ha commessa con coscienza e volont\u00e0\"\u00bb."}
{"id": "681078", "revid": "827882", "url": "https://it.wikipedia.org/wiki?curid=681078", "title": "Imperatore Velo XXVII", "text": ""}
{"id": "681092", "revid": "122646819", "url": "https://it.wikipedia.org/wiki?curid=681092", "title": "Carcharodon", "text": "Carcharodon \u00e8 un genere di squali che comprende 9 specie.\nL'unico membro esistente del genere \u00e8 il grande squalo bianco (Carcharodon carcharias). I membri estinti del genere includono Carcharodon caifassii e Carcharodon hubbelli. Il megalodonte di Carcharocles \u00e8 ancora sostenuto da alcuni paleontologi (ad esempio Michael D. Gottfried e Ewan Fordyce) come un parente stretto di Carcharodon carcharias. Il nome scientifico del megalodon era originariamente megalodon \"Carcharodon\" (appartenente allo stesso genere del grande squalo bianco), ma pi\u00f9 recentemente lo squalo gigante \u00e8 stato assegnato dalla maggior parte degli scienziati al genere Carcharocles.\nIl nome del genere deriva dal greco \"dente affilato / frastagliato\". Un genere di dinosauro carnivoro, con denti di forma simile agli squali Carcharodon, \u00e8 stato chiamato Carcharodontosaurus.\nTassonomia.\nL'unica specie vivente di questo genere \u00e8 \"Carcharodon carcharias\" , nota come lo \"Squalo bianco\".\nLe altre specie, tutte estinte, sono:"}
{"id": "681104", "revid": "78273", "url": "https://it.wikipedia.org/wiki?curid=681104", "title": "Oblast di Tyumen", "text": ""}
{"id": "681117", "revid": "547034", "url": "https://it.wikipedia.org/wiki?curid=681117", "title": "WTA Finals", "text": "Le WTA Finals (\"Finali WTA\" in italiano, ufficialmente Shiseido WTA Finals per motivi di sponsorizzazione) sono il torneo femminile che chiude il calendario WTA. \u00c8 considerata la rassegna pi\u00f9 importante dell'anno dopo le quattro prove del Grande Slam, cui prendono parte le prime otto tenniste della classifica WTA del singolare e le prime otto del doppio. Rappresenta l'equivalente femminile delle ATP Finals.\nSi gioca ogni anno a partire dal 1972. Dal 1979 al 2000 si \u00e8 disputato al Madison Square Garden di New York, nel 2001 in Germania, dal 2002 al 2005 a Los Angeles, nel 2006 e 2007 a Madrid, dal 2008 al 2010 a Doha, dal 2011 al 2013 a Istanbul, dal 2014 al 2018 a Singapore, nel 2019 a Shenzhen, nel 2021 a Guadalajara e dal 2022 al 2030 nuovamente a Shenzhen.\nParticolarit\u00e0 del Masters femminile dal 1984 al 1998 era che la finale era disputata al meglio dei cinque set, visto che le tenniste giocano sempre al meglio dei tre set. Nel 1990 la finale fra Monica Seles e Gabriela Sabatini si concluse al quinto set con la vittoria della tennista serba dopo quasi quattro ore di gioco.\nVittorie al quinto set anche nel 1995 e nel 1996 di Steffi Graf contro la connazionale Anke Huber e Martina Hingis. A partire dal 2014 il trofeo delle vincitrici del torneo di doppio \u00e8 stato intitolato alla tennista Martina Navr\u00e1tilov\u00e1. L'edizione del 2020 non \u00e8 stata disputata a causa della pandemia di COVID-19; per lo stesso motivo, le restrizioni sui viaggi verso la Cina hanno causato lo spostamento dell'edizione 2021 del torneo a Guadalajara, in Messico."}
{"id": "681126", "revid": "752999", "url": "https://it.wikipedia.org/wiki?curid=681126", "title": "Crozza Italia", "text": "Crozza Italia \u00e8 stato un programma televisivo italiano di genere comico-satirico, in onda su LA7 tra il 2006 e il 2009 con la conduzione di Maurizio Crozza.\nPartecipavano al programma, oltre al conduttore, la moglie Carla Signoris, David Riondino, Giorgio Faletti, Elio e Rocco Tanica di Elio e le Storie Tese, Dario Fo, Max Gazz\u00e8 e altri ospiti in veste di \"guest star\".\nIl logo del programma, nella prima edizione, era molto simile a quello del film \"Il padrino\", mentre il titolo richiamava ironicamente il simbolo del partito politico Forza Italia.\nLogo e sigla sono stati realizzati dall'art director Alberto Traverso\nPrima edizione.\nLa prima edizione and\u00f2 in onda sia in prima che in seconda serata, sempre in differita, ad aprile 2006.\nEdizioni successive.\nLe prime puntate (di nove complessive) della seconda edizione (in prima serata e dal vivo, col titolo \"Crozza Italia Live\"), andata in onda ad ottobre 2006, erano inizialmente caratterizzate ciascuna dall'intervento di un esperto (Giulietto Chiesa, Marco Travaglio, Curzio Maltese e altri) che teneva un proprio editoriale. Nelle ultime puntate l'editoriale \u00e8 scomparso.\nCrozza ha ampliato le proprie imitazioni: il presidente iraniano Ahmadinejad a colloquio con Antonino Zichichi, i parlamentari Carlo Giovanardi, Arturo Parisi, Rocco Buttiglione intervistati da Travaglio, il cantante Francesco Guccini, Carlo Taormina, il protagonista de \"Il Padrino\", don Vito Corleone e il Papa. Ha poi riprese alcune imitazioni, tra cui quella di Jos\u00e9 Altafini e Candido Cannav\u00f2, mentre costante \u00e8 stato lo spazio dato alle interviste di Crozza-Gigi Marzullo.\nAltro tema \u00e8 stato la Cina, con uno speciale \"Crozza China\" in corso di puntata e uno degli sketch con protagonista Carla Signoris.\nPresenti anche i momenti di intrattenimento canoro con cantanti di primo piano come Mietta e Giorgia, che si sono prestati anche a duetti e gag. Numerosi politici hanno preso parte alla trasmissione: Piero Fassino, Pecoraro Scanio, Franco Grillini, Sandro Bondi, Oliviero Diliberto, Alessandra Mussolini etc.\nTra gli altri ospiti: Ambra Angiolini (diventata poi presenza fissa), Violante Placido, Margherita Buy, Ivan Scalfarotto, Antonio Cornacchione e Piergiorgio Odifreddi.\nLa terza edizione \u00e8 andata in onda a ottobre 2007\nNella quarta edizione, in onda dall'aprile 2008, Crozza \u00e8 affiancato da Carla Signoris e Ambra Angiolini, e tra le presenza fisse vi \u00e8 sempre Ivan Scalfarotto. Inoltre era ospite fisso la sessuologa spagnola Lorena Berd\u00fan.\nLa quinta edizione \u00e8 andata in onda a ottobre 2008, mentre la sesta (di sole due puntate) \u00e8 andata in onda a dicembre 2009.\nGli sketch.\nEcco un elenco di alcuni sketch proposti da Crozza:"}
{"id": "681128", "revid": "106443758", "url": "https://it.wikipedia.org/wiki?curid=681128", "title": "Pippi Calzelunghe (disambigua)", "text": ""}
{"id": "681130", "revid": "2083832", "url": "https://it.wikipedia.org/wiki?curid=681130", "title": "Milly Vitale", "text": "Biografia.\nFiglia del direttore d'orchestra Riccardo Vitale e della coreografa russa Natasha Shidlowski, inizi\u00f2 la sua carriera cinematografica nel 1947 con il film \"I fratelli Karamazoff\".\nNello stesso anno divenne nota interpretando il ruolo di Maria nel film \"Anni difficili\" (1947) di Luigi Zampa, al fianco di attori come Massimo Girotti, Ave Ninchi e Delia Scala. Grazie a \"Eravamo sette fratelli\" (1954) di Melville Shavelson, raggiunse anche una certa notoriet\u00e0 internazionale.\nNel 1960, trasferitasi negli Stati Uniti, spos\u00f2 il petroliere Vincent Lee Hillyer, gi\u00e0 marito della principessa iraniana Fatemeh Pahlevi, dal quale ebbe due figli, Edoardo LeRoy nel 1961 e Vincent Lee nel 1964. Divorzi\u00f2 nel 1970 e torn\u00f2 a vivere in Italia.\nNel corso della sua quarantennale carriera recit\u00f2 in cinquantasette pellicole. Mor\u00ec a Roma nel 2006 ed \u00e8 sepolta presso il Cimitero del Verano."}
{"id": "681138", "revid": "2103", "url": "https://it.wikipedia.org/wiki?curid=681138", "title": "Nazionale di calcio della Tailandia", "text": ""}
{"id": "681150", "revid": "767487", "url": "https://it.wikipedia.org/wiki?curid=681150", "title": "Watchtower", "text": "Gli Watchtower sono un gruppo technical thrash metal statunitense formatosi ad Austin, Texas, nel 1982.\nStoria.\nSi formano ad Austin nel 1982 e dopo due anni producono il loro primo demo \"Meltdown\".\nNel 1985 il gruppo ha pubblicato il suo album d'esordio \"Energetic Disassembly\", disco la cui musica si distingue per i frequenti cambi di tempo; \u00e8 stato inoltre il primo album metal ad avere un comparto tecnico particolarmente elaborato, che sviluppatosi poi in diversi gruppi thrash e death nel filone technical metal.\nNel 1989 il gruppo pubblica il secondo album, \"Control and Resistance\", nel quale la formazione originale sub\u00ec diversi cambiamenti. Dopo questo disco, il gruppo decise di sciogliersi, per riunirsi nel 1999, e registrare una parte di nuovo materiale per un prossimo possibile album.\nAlcuni componenti del gruppo hanno comunque sviluppato altri progetti musicali, come Jason McMaster con i Dangerous Toys e attualmente i Broken Teeth, Ron Jarzombek con gli Spastic Ink, e Doug Keyser e Rick Colaluca con i Retarded Elf."}
{"id": "681159", "revid": "110157", "url": "https://it.wikipedia.org/wiki?curid=681159", "title": "Entrez", "text": "L'\"Entrez Global Query Cross-Database Search System\" \u00e8 un sistema di ricerca integrato tra banche dati biomediche contenenti informazioni di tipo differente.\n\"Entrez\" \u00e8 coordinato dal National Center for Biotechnology Information (NCBI) statunitense, parte della National Library of Medicine (NLM) (essa stessa parte dei National Institutes of Health (NIH)).\nTipi di ricerca.\n\"Entrez\" \u00e8 un potente motore di ricerca che permette una ricerca contemporanea su differenti \"database\" biomedici.\nIl sistema Entrez pu\u00f2 mostrare visuali delle sequenze di geni e proteine e mappe cromosomiche. Entrez pu\u00f2 efficientemente richiamare le sequenze, strutture e le referenze relative. Alcuni libri di testo sono anche disponibili online grazie al sistema Entrez. Entrez Global Query \u00e8 un motore di ricerca integrato che fornisce accesso a tutti i database contemporaneamente."}
{"id": "681163", "revid": "363629", "url": "https://it.wikipedia.org/wiki?curid=681163", "title": "Giornata mondiale del donatore di sangue", "text": "Dal 2004 il 14 giugno viene festeggiata la Giornata mondiale del donatore di sangue\nproclamata dalla Organizzazione mondiale della sanit\u00e0.\nIl 14 giugno \u00e8 stato scelto in quanto giorno di nascita del biologo austriaco Karl Landsteiner, scopritore del sistema AB0 nel 1900, e coscopritore del fattore Rhesus."}
{"id": "681169", "revid": "77358", "url": "https://it.wikipedia.org/wiki?curid=681169", "title": "2000 a.C.", "text": ""}
{"id": "681190", "revid": "1005847", "url": "https://it.wikipedia.org/wiki?curid=681190", "title": "Paolo Dettori", "text": "Laureato in lettere all'Universit\u00e0 di Cagliari, svolse la professione di professore di Lettere in una scuola media inferiore. Militante e dirigente dell'Azione Cattolica, ader\u00ec fin da giovanissimo alla Democrazia Cristiana divenendo membro del comitato (1948) e del direttivo (1949) provinciale di Sassari, prendendo parte alla \"rivoluzione\" dei cosiddetti \"giovani turchi\".\nAppartenente alla corrente morotea, nel giugno del 1957 fu eletto per la prima volta consigliere regionale della Sardegna per la III legislatura regionale. In seguito fu confermato consigliere regionale nella IV, V, VI e VII legislatura regionale fino alla morte. Dopo essere stato vicepresidente del gruppo consiliare democristiano, nel novembre del 1958 fu chiamato a ricoprire la carica di assessore regionale del Lavoro e Pubblica Istruzione nella I giunta Corrias.\nDivenne poi assessore regionale dell'Agricoltura e Foreste nella II giunta Corrias dal 1961 al novembre del 1963, quando lasci\u00f2 l'esecutivo regionale per divenire presidente del gruppo consiliare democristiano del Consiglio regionale.\nFu eletto presidente della Regione Sardegna il 30 marzo del 1966, mantenendo tale incarico fino al 1\u00ba febbraio dell'anno successivo. Dettori fu sostenuto da una giunta di centrosinistra (DC-PSI, PSDI e PRI) che per\u00f2 venne meno quando il Partito Sardo d'Azione fece mancare il suo appoggio esterno.\nDurante la sua presidenza, la Regione Sardegna abbandon\u00f2 il tradizionale moderatismo nei rapporti con lo Stato centrale per inaugurare la \"politica contestativa\" coinvolgendo in una clamorosa manifestazione popolare i sindaci del territorio, che ebbe una partecipazione trasversale.\nNel gennaio del 1968, nel frattempo, ritorn\u00f2 alla presidenza del gruppo consiliare democristiano, che abbandon\u00f2 quando nel luglio dello stesso anno fu eletto alla presidenza del Consiglio regionale. Nel maggio del 1970 fu eletto segretario regionale della DC sarda, carica che mantenne fino al gennaio del 1971 quando fu chiamato a ricoprire la carica di assessore regionale del Lavoro e Pubblica Istruzione nella I giunta Giagu De Martini (fino al gennaio del 1972) e di assessore dell'Agricoltura e Foreste nella giunta Spano (marzo-ottobre 1972).\nNel giugno del 1974 assunse l'incarico di assessore del Bilancio, Programmazione e Rinascita nella IV giunta Del Rio, incarico che ha mantenuto fino alla morte, avvenuta improvvisamente il 14 giugno del 1975.\nLa Giunta regionale Dettori.\n22 aprile 1966 - 1\u00ba febbraio 1967\nPresidente:\nAssessori:"}
{"id": "681194", "revid": "1982", "url": "https://it.wikipedia.org/wiki?curid=681194", "title": "Conservatorio di musica San Pietro a Majella", "text": ""}
{"id": "681195", "revid": "486946", "url": "https://it.wikipedia.org/wiki?curid=681195", "title": "Supercoppa spagnola", "text": ""}
{"id": "681197", "revid": "400694", "url": "https://it.wikipedia.org/wiki?curid=681197", "title": "Alto Adige (quotidiano)", "text": "Alto Adige \u00e8 un quotidiano in lingua italiana della provincia autonoma di Bolzano gi\u00e0 di propriet\u00e0 del Gruppo Editoriale L'Espresso e dal 2016 del Gruppo editoriale Athesia.\nIn provincia di Trento ne viene pubblicata un'edizione locale con il nome di \"Trentino\", con una serie di pagine in comune per le notizie nazionali e internazionali; un'altra edizione locale \u00e8 pubblicata in provincia di Belluno, con il nome di \"Corriere delle Alpi\", ma dal 3 ottobre 2011 la testata bellunese \u00e8 passata dall'orbita dell\"'Alto Adige\" a quella del \"Mattino di Padova\", facente anch'essa capo allo stesso gruppo.\nStruttura.\n\"Alto Adige\" fino al 2000 pubblicava tre edizioni locali per l'Alto Adige, il Trentino ed il Bellunese con lo stesso nome e il sottotitolo \"Corriere delle Alpi\".\nSuccessivamente si decise, con alcune resistenze nel Trentino, di dare un nome indipendente alle due testate di Trento e Belluno.\nIl quotidiano produce un periodico mensile chiamato \"Alto Adige magazine\", e una settimanale domenicale.\nPer la minoranza ladina l'Alto Adige ha pubblicato settimanalmente una pagina in lingua ladina (principalmente in ladino dolomitico, ma anche in romancio e friulano, le altre lingue retoromanze). Lo spazio si chiamava \"Plata ladins\" (Pagina dei ladini) ed usciva il marted\u00ec. Per alcuni anni anche le minoranze cimbra e mochena del Trentino hanno ottenuto una pagina bisettimanale in alternanza (edizione del venerd\u00ec). Le pagine delle minoranze venivano pubblicate su tutte e tre le edizioni. La pagina in lingua cimbra si chiamava \"Di sait vo Lus\u00e8rn\" (La pagina di Luserna), quella in lingua mochena si chiamava \"Liaba lait\" (Cara gente). Non vengono pi\u00f9 pubblicate dal 2007.\nLa casa editrice e la redazione principale si trovano a Bolzano, le redazioni periferiche sono state chiuse del Gruppo Espresso e poi riaperte dal nuovo editore Athesia nel 2017 (attualmente oltre a Bolzano e Trento, ci sono redazioni a Merano, Rovereto e Riva del Garda.\nIl Gruppo Espresso ha chiuso la rotativa di Bolzano per stampare il quotidiano a Mantova. Con la nuova propriet\u00e0, dal 10 gennaio 2017, il quotidiano torna ad essere stampato a Bolzano presso la rotativa Athesia.\nIl 16 marzo 2019 Trentino e Alto Adige non hanno pi\u00f9 lo stesso direttore, la societ\u00e0 editrice resta per\u00f2 la stessa.\nStoria.\nIl quotidiano \"Alto Adige\" venne fondato nel 1945 dal Comitato di liberazione nazionale. In seguito alla soppressione del quotidiano \"La Provincia di Bolzano\" nato durante il periodo di occupazione nazista (1943-1945), \u00e8 il primo quotidiano in lingua italiana dell'Alto Adige. Nel dicembre del 1945 \u00e8 stata fondata la \"SETA - Societ\u00e0 editrice tipografica atesina\", che da allora fungeva quale proprietaria del quotidiano. Dal 1946 esso diffuse a livello regionale. Negli anni cinquanta, la SETA fu sovvenzionata dal governo italiano col dichiarato intento di difendere l'italianit\u00e0 della provincia e di mantenere il confine del Brennero, entrambi considerati a rischio, investendo cos\u00ec il quotidiano di un compito politico riscontrabile nelle dure prese di posizione durante l'era preautonomista del territorio.\nDal 1958 l'Alto Adige pubblicava due pagine in lingua tedesca chiamate \"Deutsches Blatt\" (\"Pagina tedesca\"), sospese per\u00f2 nel 1999.\nDal 1994 il giornale esce anche in provincia di Belluno.\nA tutt'oggi il giornale, alla pari del suo consimile in lingua tedesca, il \"Dolomiten\", si pone come obiettivo la difesa dell'identit\u00e0 etnico-culturale della popolazione di lingua italiana dell'Alto Adige, intervenendo spesso in modo vistoso su temi di toponomastica e del \"disagio\" della popolazione italofona, trasformando, talora, questioni tecniche in dibattiti pubblici a sfondo etnico. Nel 2011, in una nota programmatica il quotidiano si autodefinisce \"una bandiera di un'italianit\u00e0 da difendere\". Nel 2016, a sorpresa, il quotidiano venne rilevato dall'Athesia, azienda gi\u00e0 proprietaria della testata in lingua tedesca \"Dolomiten\"; tale operazione ha comportato un monopolio informativo a carattere provinciale se si trascura il Corriere dell'Alto Adige, allegato locale del Corriere della Sera.\nDiffusione.\nDati Ads - Accertamenti Diffusione Stampa"}
{"id": "681199", "revid": "102387913", "url": "https://it.wikipedia.org/wiki?curid=681199", "title": "Strumenti di misura da officina", "text": "Gli strumenti di misura sono numerosissimi, tuttavia i pi\u00f9 comuni nelle lavorazioni meccaniche di officina non sono molti. Il loro impiego avviene specialmente in fase di tracciatura quando si determinano i limiti di lavorazione e successivamente in fase di verifica.\nDi solito sono conservati nel magazzino dell'officina e vengono richiesti a turno dagli operai di banco solo quando necessario. Nelle officine pi\u00f9 grandi si usa depositare un gettone o firmare un modulo quando si preleva uno strumento, per conoscere la dislocazione istantanea del materiale e il titolare del prestito. I pi\u00f9 usati, quali il calibro e il metro a nastro, possono essere replicati in ogni banco per comodit\u00e0. Viceversa nelle piccole officine o nei laboratori hobbystici sono conservati nei cassetti del banco o in apposite cassettiere separate.\nBarra sinusoidale.\nBarra scorrevole su rulli usata per la misura e la costruzione di angoli. Il suo impiego \u00e8 semplice e si basa sulle note formule di trigonometria applicate al triangolo la cui ipotenusa \u00e8 il piano superiore della barra stessa.\nBlocchetti di riscontro.\nAnche detti \"blocchetti pianparalleli\" o \"blocchetti di Johansson\" dal nome della casa costruttrice che per prima inizi\u00f2 a produrli, sono blocchi di acciaio temprato o ceramici (meno soggetti a ossidazione e con delta termico assai minore) a facce parallele levigate e spianate con estrema cura. Hanno spessore caratteristico indicato su una faccia. Si usano come misure campione, sia singoli sia sovrapposti.\nSono comunemente definiti strumenti secondari.\nCalibro a corsoio.\nDi solito \u00e8 impiegato nelle varianti a nonio oppure digitale, serve per misurare in millimetri o frazioni di millimetro gli oggetti posti tra i due becchi, oppure la distanza interna tra due parti dello stesso oggetto, usando una seconda coppia di becchi. Molto diffuso \u00e8 il \"calibro a ventesimale\" che pu\u00f2 misurare ventesimi di millimetro grazie al nonio. Nella sua versione comune \u00e8 costituito da un'asta graduata in millimetri con all'estremit\u00e0 un becco fisso sulla quale scorre un corsoio con nonio recante il secondo becco. Alcune varianti hanno indicatori a lancetta oppure digitali. \u00c8 lo strumento di misura pi\u00f9 usato in officina, immancabile in ogni laboratorio anche amatoriale.\nCalibro per alesaggi.\nSi usa per accurate misure del diametro dei fori (alesaggio) ed \u00e8 in sostanza un calibro per interni. Pu\u00f2 essere telescopico oppure a larghezza variabile. In ambo i casi la misura si ottiene quando il calibro resta bloccato all'interno del foro. \u00c8 molto usato nelle officine per automobili per la misura dell'alesaggio delle canne dei cilindri.\nComparatore.\nMisura per confronto differenziale tra il pezzo campione e il pezzo da misurare, oppure anche tra una posizione di riferimento prefissata e un altro punto giacente sul medesimo pezzo. Esistono in molteplici variet\u00e0 tra cui quelli ad amplificazione meccanica, ad amplificazione ottica, pneumatici, elettrici, interferometrici, minimetri, passametri, passimetri.\nContafiletti.\nMisura il passo della filettatura delle viti e delle madreviti. In officina \u00e8 molto usato per determinare quale misura di utensile impiegare, per esempio per scegliere il maschio con cui filettare il foro che deve accogliere una certa vite oppure per scegliere l'helicoil con cui riportare un filetto rovinato.\nContagiri e tachimetro.\nMisurano il numero delle rotazioni nel tempo e la velocit\u00e0 di rotazione istantanea. Di solito sono strumenti meccanici a lancetta oppure elettronici.\nDinamometro.\nMisura le forze. In officina si usa per misurare le forze esercitate da molle, martinetti, argani, o per determinare la forza necessaria a mettere in movimento un macchinario per dimensionarne gli attuatori. La misura del dinamometro \u00e8 il newton.\nGoniometro e squadrette.\nMisurano gli angoli e la perpendicolarit\u00e0. In officina si usano soprattutto per la tracciatura, di solito nelle versioni in metallo. I goniometri possono essere semplici, a nonio, ad asta regolabile.\nLivella.\nAnche detta \"bolla\" misura l'orizzontalit\u00e0 di un piano, cio\u00e8 la sua inclinazione rispetto all'orizzonte locale; pu\u00f2 anche determinare l'appartenenza di due punti a un medesimo piano. La pi\u00f9 tradizionale \u00e8 a bolla, le pi\u00f9 moderne usano un raggio laser.\nManometro.\nMisura la pressione dei fluidi. In officina si usa per rilevare la pressione dell'aria compressa fornita dal compressore e distribuita agli utensili pneumatici oppure dell'olio di macchinari idraulici o degli pneumatici dell'automobile o di altro ancora.\nMicrometro.\nAnche detto \"Palmer\", \u00e8 un calibro a vite per misure centesimali. \u00c8 costituito essenzialmente da un'asta di misura che s'impana con filettatura alquanto precisa in un telaio ad arco. Versioni specifiche esistono per la misura d'interni, di profondit\u00e0, di filettature.\nMetro a nastro o Flessometro.\nMisura le lunghezze. \u00c8 un nastro flessibile su cui \u00e8 incisa una scala graduata e pu\u00f2 essere di plastica, metallo, anche tela o carta. In officina si preferisce quello a nastro metallico.\nSpessimetri.\nMisurano gli spessori. Il pi\u00f9 comune in officina \u00e8 lo \"spessimetro a lamine\", in sostanza un calibro fisso composto da lamine metalliche di vario spessore, di solito da 1 centesimo di millimetro a 1 millimetro, lavorate con accuratezza. La misura si esegue per tentativi cercando quale lamina meglio s'inserisce nella cava o nella fenditura che s'intende misurare. La precisione \u00e8 dell'ordine del centesimo di millimetro o peggiore. Si usurano facilmente per abrasione o graffiatura."}
{"id": "681201", "revid": "10819811", "url": "https://it.wikipedia.org/wiki?curid=681201", "title": "Helix Pomata", "text": ""}
{"id": "681211", "revid": "1573940", "url": "https://it.wikipedia.org/wiki?curid=681211", "title": "Gian Giacomo Felissent", "text": "Fu sindaco di Treviso e parlamentare. Promotore di progetti per la modernizzazione della citt\u00e0, si batt\u00e9 per la costruzione della linea ferroviaria militare Treviso-Ostiglia (completata negli anni quaranta).\nGli inizi.\nOriginario di una nobile famiglia franco-piemontese, giunta a Treviso sul finire del Settecento, Gian Giacomo Felissent nasce a Treviso il 25 novembre 1857, da Carlo (1831-1887) e dalla contessa Nida.\nFrequenta il Convitto Marco Foscarini di Venezia con compagni che si distingueranno nella vita politica parlamentare come Lorenzo Ellero (futuro deputato), Guido Fusinato e Pietro Bertolini (futuri ministri). Qui, in linea con le finalit\u00e0 educative dell'epoca, riceve precise raccomandazioni dalla madre: \"di profittare di ogni sorta di studi, perch\u00e9 la tua ambizione deve essere di potere un giorno esercitare sugli altri una giusta superiorit\u00e0\". \nMa gli studi non sembrano essere la sua passione e fin da giovanissimo dimostra di avere le idee chiare:\nA sedici anni \u00e8 a Modena, iscritto al I corso della Scuola Militare e il 7 settembre 1877, con i gradi di sottotenente di cavalleria, comincia la sua carriera militare. \nNel 1882 \u00e8 ufficiale d'ordinanza del generale Pianell, nel 1889 \u00e8 capitano a Genova, dove nel 1901 \u00e8 promosso maggiore. Il 10 febbraio dello stesso anno riceve una medaglia d'oro al valore di Marina conferitagli per aver salvato la vita ad un avvocato di Treviso che stava per affogare.\nDopo la morte del padre, il conte istituisce nel 1889, a Villorba di Treviso, comune dove si trova la villa di famiglia, la \"Societ\u00e0 Agricola di Mutuo Soccorso e Cooperazione Conte Carlo Felissent\". Ma, chiesto aiuto allo Stato tramite l'amico Bertolini - allora deputato al Parlamento - non riesce ad ottenere i finanziamenti. La \"antiveggente iniziativa del Capitano Felissent\" deve cos\u00ec soccombere. \nQuesta prima esperienza di carattere civile e sociale \u00e8 destinata ad avere importanti ripercussioni per le sue scelte future; infatti, malgrado i successi e il prestigio di cui gode in caserma, sente il bisogno di dedicarsi a nuove attivit\u00e0 e decide di ritirarsi dalla vita militare:\nLa politica.\nQuando si ritira dalla vita militare ha 44 anni.\nLa seconda iniziativa pubblica di Felissent \u00e8 di straordinaria importanza per il dibattito trevigiano e gli consente di presentare a tutta la cittadinanza le sue credenziali di uomo progressista e di potenziale amministratore:\n\u00c8 il 1902 quando Felissent vuole realizzare a Treviso un ambizioso sistema tranviario interprovinciale: la costruzione della \"Grande rete\" collegher\u00e0 Treviso ai centri veneti pi\u00f9 popolosi (Conegliano, Montebelluna, Camposampiero, Castelfranco, ecc.) e ad importanti province (Trieste, Venezia, Portogruaro). Nello stesso anno fonda, con altri amici, la \"Societ\u00e0 Tarvisium\" e nel 1903, in qualit\u00e0 di suo presidente, comincia a diffondere tra i cittadini quante pi\u00f9 informazioni possibili sul suo progetto di trasporto pubblico.\nNel marzo del 1904 si reca a Londra e poi a Parigi; qui si informa su questioni tecniche inerenti alle tramvie e sonda il terreno per trovare potenziali finanziatori dell'impresa.\nIl 22 settembre 1905 \u00e8 prima eletto consigliere comunale e poi nominato sindaco di un'amministrazione che sar\u00e0 in carica fino al 10 marzo 1907. Come capo della giunta e come attivissimo presidente della \"Tarvisium\", tenter\u00e0 di dotare la citt\u00e0 del primo piano regolatore (ing. Cosimo Canovetti) e di realizzare la \"Grande rete\" tranviaria.\nProprio per meglio spiegare all'opinione pubblica il suo operato di sindaco, fonda nel 1905 il settimanale \"Risveglio Trevisano\", il cui programma \u00e8 anche il manifesto delle sue idee politiche.\nQui i due temi maggiormente dibattuti, oltre a quello politico, sono la realizzazione delle tramvie interprovinciali e, negli ultimi numeri, la costruzione della linea ferroviaria difensiva Treviso-Camposampiero-Ostiglia che lo vede impegnato in prima fila, con l'on. Leone Wollemborg, durante la sua breve attivit\u00e0 di parlamentare (1907-1909). Infatti:\nIl ritiro.\nMa quando Felissent \u00e8 deputato, la sua pi\u00f9 importante impresa cittadina comincia a mostrare grandi difficolt\u00e0 gestionali e finanziarie: la \"Grande rete\" \u00e8 destinata a fallire, mentre le tranvie sono ormai materia dell'industriale Graziano Appiani, suo amico e collega tra i consiglieri comunali. \nDopo il fallimento della \"Societ\u00e0 Belga\" per le tranvie interprovinciali, \u00e8 costretto a liquidare i soci con \"126.000 lire della sua non vistosa sostanza\". \nA partire dal 1908, gli avvenimenti negativi si susseguono rapidi e inarrestabili: alle perquisizioni e alla denuncia per truffa, subite in seguito al fallimento della Societ\u00e0 Belga, si aggiunge l'accusa di avere trafugato in Francia i quadri di propriet\u00e0 demaniale della sua villa; inoltre, quando alle politiche del 1909 si candida con i democratici, contro il sindaco Zaccaria Bricito, clericale e conservatore, malgrado l'appoggio di molti progressisti e intellettuali, per appena trenta voti, non riesce ad andare al ballottaggio.\nNel 1910 una complessa situazione politica locale e alcune sue ambigue prese di posizione lo isolano ulteriormente. \u00c8 l'anno in cui il \"Risveglio\" chiude le pubblicazioni e in cui non \u00e8 pi\u00f9 consigliere comunale.\nNel 1911 d\u00e0 l'addio a Treviso: Felissent si sente testualmente \"disgustato\" dalla politica subdola, dai pettegolezzi e dall'incomprensione che dominano in citt\u00e0. \nDecide di trasferirsi a Milano dove muore appena l'anno dopo, il 22 maggio 1912."}
{"id": "681218", "revid": "124293770", "url": "https://it.wikipedia.org/wiki?curid=681218", "title": "France Football", "text": "France Football (IPA: ) \u00e8 un periodico francese di calcio fondato nel 1946.\nStoria.\n\"France Football\" \u00e8 l'erede di \"Football\" di prima della guerra (1927-1944). \"FF\" \u00e8 stato per un certo periodo anche il supporto su cui veniva pubblicato il \"France football officiel\", organo ufficiale della Federazione calcistica della Francia (FFF). \"Football\" gi\u00e0 prima della guerra pubblicava tutte le decisioni ufficiali della FFF.\n\"FF\" \u00e8 pubblicato su carta da giornale e in bianco e nero fino al febbraio 1977, quando viene introdotta la copertina a colori e la graffettatura delle pagine interne, che restano tuttavia in bianco e nero. Il colore guadagna via via terreno e da circa dieci anni la maggior parte delle pagine sono a colori. Le vendite aumentano con regolarit\u00e0: circa 120\u00a0000 a numero nel 1975, circa 228\u00a0000 nel 2010.\n\"FF\" ha sperimentato edizioni localizzate gi\u00e0 negli anni Settanta, senza successo. \"France Football Afrique\" fu l'esempio pi\u00f9 importante, ma ebbe la stessa sorte delle altre edizioni. Da rilevare che le copie dei vecchi numeri di FF variano da una regione all'altra. L'edizione parigina di \"FF\" proponeva per esempio un resoconto particolareggiato sul calcio dell'\u00cele-de-France; oggi questa differenza \u00e8 scomparsa. \"France foot 2\" prese il posto del supplemento del venerd\u00ec di \"FF\", ma fu abbandonato agli inizi degli anni Ottanta.\nPremi.\nLa rivista France Football \u00e8 nota soprattutto per il Pallone d'oro, il suo premio dedicato al miglior giocatore dell'anno di un campionato europeo. Fino al 1995 il premio era riservato ai giocatori europei. Attribuisce o ha attribuito anche altri premi:\nPallone d'oro africano.\nLa giuria \u00e8 africana e ogni paese ha un voto. Iniziato nel 1970 dalla rivista, a partire dal 1985 \u00e8 attribuito direttamente dalla Conf\u00e9d\u00e9ration Africaine de Football.\nStella d'oro.\n\u00c8 vinto dal giocatore della serie A francese che ha la media voti pi\u00f9 alta a fine campionato. I voti di \"France Football\" sono espressi in stelle, da zero a sei. Sei stelle \u00e8 un voto assegnato molto di rado, mentre zero stelle \u00e8 frequente essendo di solito attribuito a ogni giocatore espulso.\nDalla stagione 1992-1993 esiste una classifica a parte per i portieri.\nCalciatore francese dell'anno.\nFino al 1995 era assegnato esclusivamente a calciatori francesi che giocavano in Francia, da allora questa limitazione \u00e8 caduta. Dal 2001 la giuria \u00e8 costituita dai precedenti vincitori del premio stesso.\nAllenatore francese dell'anno.\n\u00c8 un premio attribuito dal magazine francese sulla base dei voti di una giuria di allenatori convocata dal magazine stesso.\nSquadra nazionale dell'anno.\nAlla fine dell'anno solare \"France Football\" attribuisce questo premio per la migliore squadra nazionale, per ognuno dei continenti. La categoria per l'Europa \u00e8 la prima a essere stata creata, nel 1959.\nDream Team del Pallone d'oro.\nNel 2020 \u00e8 stato annunciato un riconoscimento speciale ai migliori calciatori ad aver giocato nel periodo di assegnazione del Pallone d'oro. La formazione finale \u00e8 un 3-4-3, selezionata dai giurati del Pallone d'oro tra 110 candidati, \u00e8 stata annunciata il 14 dicembre 2020."}
{"id": "681219", "revid": "547034", "url": "https://it.wikipedia.org/wiki?curid=681219", "title": "Persepolis (fumetto)", "text": "Persepolis (\"Persepolis. Histoire d'une femme insoumise\") \u00e8 il titolo di un fumetto storico/autobiografico, scritto in lingua francese e disegnato dall'autrice iraniana Marjane Satrapi. L'opera narra la vita dell'autrice, dall'infanzia trascorsa in Iran sino all'et\u00e0 adulta; da un lato, \"Persepolis\" racconta soprattutto dell'Iran, dell'evoluzione e dei mutamenti che tale Paese ha sub\u00ecto in seguito alla rivoluzione islamica, visti attraverso gli occhi prima di una bambina e poi di una donna; ma racconta anche dell'Europa, del mondo \"occidentale\" osservato da un'adolescente costretta ad allontanarsi dal proprio Paese e da una dittatura opprimente, soprattutto verso le donne.\n\"Persepolis\" offre un punto di vista differente rispetto a quello dei libri di storia o delle cronache occidentali, a proposito del periodo della rivoluzione o di quello immediatamente successivo del conflitto Iran-Iraq; un punto di vista interno al Paese, vicino nel tempo e nello spazio a quegli avvenimenti, spesso triste protagonista. L'autrice, Marjane Satrapi, non \u00e8 una fumettista di professione, bens\u00ec un'illustratrice di libri per bambini. I suoi disegni tuttavia risultano estremamente espressivi, e pi\u00f9 che adatti a narrare la storia di \"Persepolis\".\nIn Italia \"Persepolis\" \u00e8 stato pubblicato per la prima volta da Edizioni Lizard in 4 volumi, usciti tra il 2002 e il 2003 e presto esauriti. Visto il successo ottenuto, \"Persepolis\" viene ristampato dalla Sperling &amp; Kupfer in due tomi, usciti nel 2003 e nel 2004. Nel maggio 2007 la Lizard decise di far uscire l'edizione integrale dell'opera in un unico volume.\nTrama.\nIl primo libro narra dell'infanzia della piccola Marjane, ed \u00e8 ambientato in Iran. L'autrice cresce in una famiglia dagli ideali rivoluzionari; sin da piccola divora molti libri, appassionandosi tra l'altro alla storia di Che Guevara, proprio mentre il trono dell'ultimo sci\u00e0 della dinastia Pahlavi vacilla. Marjane (imparentata alla lontana con l'ultimo sci\u00e0 della dinastia Qajar, spodestata dai Pahlavi) cresce ispirata dai racconti dei prigionieri politici, come suo nonno e suo zio, e dalla madre, che cerca di educarla secondo gli ideali di un moderato femminismo, almeno finch\u00e9 la politica repressiva della Rivoluzione non render\u00e0 rischiose anche le pacifiche proteste di piazza.\nMarjane inizialmente frequenta una scuola mista bilingue, dove impara anche il francese; con l'avvento del regime teocratico le scuole straniere vengono chiuse e le classi miste abolite, in favore della separazione fra i sessi. Poco dopo, verr\u00e0 anche reintrodotto l'obbligo per le donne di indossare in pubblico il chador, o in alternativa un ampio fazzoletto scuro che copra i capelli (hijab). Marjane e le compagne di classe mostrano una certa insofferenza verso questo nuovo obbligo.\nNel frattempo, le pressioni ed il controllo sulla vita privata da parte del nuovo regime aumentano: la madre di Marjane inizia a portarla con s\u00e9 in piazza, per protestare assieme ad altre donne contro le restrizioni che il governo islamico cerca di imporre loro. Scopriranno per\u00f2 che i Pasdaran non sono meno feroci del vecchio esercito dello sci\u00e0, quando si tratta di reprimere le manifestazioni avverse al regime.\nI genitori di Marjane decidono cos\u00ec di partire assieme alla figlia, lasciando per qualche tempo l'Iran e concedendosi una lunga vacanza in Italia e in Spagna. Proprio mentre si trovano in Europa scoppia la guerra tra Iraq ed Iran. Tornata in patria, Marjane vive con molto patriottismo l'evolversi del conflitto (paragoner\u00e0 in un tema l'aggressione di Saddam Hussein all'invasione araba subita dalla Persia secoli prima), pur non condividendo la propaganda con cui il regime degli ayatollah cerca di inculcare, nelle menti di bambini e ragazzi, gli ideali di sacrificio e martirio in nome della Patria.\nIl regime esce rafforzato dalla guerra, almeno nell'immagine della popolazione, grazie anche alla propaganda di cui sopra, della quale la scuola continua ad essere un importante veicolo. Marjane si scontra pi\u00f9 volte con le sue insegnanti, zelanti figlie della Rivoluzione, attente a proibire alle loro allieve di truccarsi o indossare gioielli. Marjane ha sempre la risposta pronta e questo, bench\u00e9 li renda anche orgogliosi, preoccupa i suoi genitori, i quali spingono la figlia a trasferirsi in Europa, in Austria, lontana dal regime. Si conclude cos\u00ec il primo volume della serie.\nAltri media.\nNel 2007 \u00e8 stato distribuito il film d'animazione \"Persepolis\", scritto e diretto dalla stessa Satrapi e da Vincent Paronnaud, che in italiano \u00e8 stato presentato nel 2008."}
{"id": "681220", "revid": "110157", "url": "https://it.wikipedia.org/wiki?curid=681220", "title": "Luke (album)", "text": "Luke \u00e8 un album di Steve Lukather, chitarrista del gruppo statunitense dei Toto, pubblicato nel 1997."}
{"id": "681231", "revid": "217591", "url": "https://it.wikipedia.org/wiki?curid=681231", "title": "Salta", "text": "Salta \u00e8 una citt\u00e0 situata nel nord-ovest dell'Argentina ai piedi della cordigliera delle Ande, capitale dell'omonima provincia. Famosa per la tipica architettura in stile coloniale spagnolo e circondata da magnifici paesaggi, \u00e8 una delle pi\u00f9 belle citt\u00e0 argentine.\nHa una popolazione di circa 464.000 abitanti (2001), il che la pone all'ottavo posto fra le citt\u00e0 dell'Argentina. La citt\u00e0 \u00e8 situata nella Valle del Lerma, ad un'altitudine di 1152 metri sul livello del mare. Il clima \u00e8 caldo e secco, con una media annua di 756\u00a0mm di pioggia e una temperatura media di 16.4\u00a0\u00b0C (20.4\u00a0\u00b0C in estate, 10.8\u00a0\u00b0C in inverno). Gennaio e febbraio sono i mesi con le maggiori precipitazioni.\nSoprannominata \"Salta la Linda\" (\"Salta la Bella\"), \u00e8 visitata da un grande numero di turisti, attratti principalmente dai suoi edifici imponenti, come la cattedrale del XVIII secolo (il Cabildo) e dal parco cittadino \"Plaza 9 de Julio\".\nLa citt\u00e0 ospita anche diversi musei, fra cui il \"Museo de Alta Monta\u00f1a\", nel quale sono esposti i corpi di 3 bambini Inca scoperti mummificati e congelati sul monte Llullaillaco nel 1995. Salta \u00e8 inoltre il punto di partenza del \"Treno delle Nuvole\" (\"Tren de las nubes\"), e una fermata obbligatoria sulla via per Cafayate e l'omonima valle, cos\u00ec come per altre numerose destinazioni turistiche situate nelle vicinanze.\nUno straordinario panorama della citt\u00e0 e dei suoi dintorni \u00e8 visibile dal Cerro San Bernardo (1.482 m s.l.m.), un colle situato ad est del centro abitato, la cui cima \u00e8 raggiungibile tramite ovovia o salendo i 1070 gradini che salgono serpeggiando nel bosco.\nL'Aeroporto Mart\u00edn Miguel de G\u00fcemes (SLA), situato 6\u00a0km a sud-est della citt\u00e0, collega la citt\u00e0 con la capitale Buenos Aires, con San Miguel de Tucum\u00e1n, San Salvador de Jujuy, Cordoba e Santa Cruz de la Sierra (Bolivia).\nStoria.\nSalta fu fondata il 16 aprile 1582 dal conquistador spagnolo Hernando de Lerma, come avamposto fra Lima (Per\u00f9) e Buenos Aires.\nDurante la guerra d'indipendenza argentina, la citt\u00e0 divenne un punto strategico commerciale e militare fra il Per\u00f9 e le citt\u00e0 argentine; nel 1812 il Generale patriota Manuel Belgrano sconfisse gli spagnoli e i loro alleati nella decisiva battaglia detta \"di Salta\". Tra il 1816 e il 1821, la citt\u00e0 fu governata dall'autorit\u00e0 militare locale, il Generale Mart\u00edn Miguel de G\u00fcemes, il quale, sotto il comando del Generale Jos\u00e9 de San Mart\u00edn, difese la citt\u00e0 e l'area circostante dalle forze spagnole provenienti da nord.\nFinita la Guerra d'Indipendenza, la situazione politica e finanziaria di Salta era nel caos pi\u00f9 completo, una condizione che si protrasse per buona parte del XIX secolo. Tuttavia, verso la fine del XIX e nei primi anni del XX secolo, l'arrivo di immigrati italiani, spagnoli e arabi, in particolar modo siriani e libanesi, diede nuova linfa al commercio e all'agricoltura in tutta la regione, allo stesso tempo arricchendo lo spirito multiculturale della citt\u00e0.\nInfrastrutture e trasporti.\nStrade.\nSalta \u00e8 attraversata dalla strada nazionale 9, che unisce Buenos Aires con le province del nord-ovest del paese e con la frontiera boliviana. Dalla citt\u00e0 originano anche la strada nazionale 51 per il Cile e la strada nazionale 68 per Cafayate.\nAeroporti.\nL'Aeroporto Mart\u00edn Miguel de G\u00fcemes, situato 6\u00a0km a sud-est della citt\u00e0, collega la citt\u00e0 con la capitale Buenos Aires, con San Miguel de Tucum\u00e1n, San Salvador de Jujuy, Cordoba e Santa Cruz de la Sierra (Bolivia).\nSport.\nCalcio.\nLe due principali societ\u00e0 calcistiche attive in citt\u00e0 sono il Gimnasia y Tiro, la pi\u00f9 antica squadra di Salta e provincia, e la Juventud Antoniana.\nAmministrazione.\nGemellaggi.\nSalta \u00e8 gemellata con:"}
{"id": "681234", "revid": "729019", "url": "https://it.wikipedia.org/wiki?curid=681234", "title": "Societ\u00e0 per le Strade Ferrate del Mediterraneo", "text": "La Societ\u00e0 Italiana per le Strade Ferrate del Mediterraneo, conosciuta anche come la Mediterranea, fu costituita con atto dell'8 giugno 1885 a rogito del notaio Antonio Lazzati da un consorzio di banche, in parte straniere, con il ruolo preponderante della Banca Generale di Roma stipulando apposita convenzione con lo Stato per l'esercizio delle sue finalit\u00e0 nel campo del trasporto ferroviario. La sua sede sociale fu stabilita in Milano e le azioni della societ\u00e0 furono quotate presso la borsa della stessa citt\u00e0.\nLe \"Convenzioni del 1885\" e la \"Mediterranea\".\nIl governo nazionale italiano dopo il riscatto delle reti ferroviarie esistenti, quasi tutte in concessione a privati, deliberato a causa del dissesto economico pi\u00f9 o meno grave in cui versavano, in attuazione della Legge n\u00b03048 del 27 aprile 1885, provvide a riunire la maggior parte delle ferrovie della penisola in due grandi reti disposte in senso longitudinale rispetto ad essa, la \"Rete Mediterranea\", di 4171\u00a0km e la \"Rete Adriatica\", di 4379; e le concesse in esercizio a due grandi societ\u00e0 dietro pagamento di un canone allo Stato. \nIl contratto di concessione prevedeva una durata di 60 anni, ma in esso venne inclusa la facolt\u00e0 delle parti di disdire il contratto alla fine di ogni ventennio con un preavviso di due anni. La \"Mediterranea\" pag\u00f2 allo Stato 135 milioni di lire ed ottenne il materiale rotabile e le provviste delle antiche reti riscattate. Lo Stato a sua volta si obblig\u00f2 pagarle annualmente, a titolo di compenso, il 5 % del capitale versato.\nSecondo l'annuario statistico 1898, pubblicato dal ministero di Agricoltura, Industria e Commercio, le ferrovie della Rete Mediterranea assommavano a km 5.765, alla fine del 1896.\nIl riscatto e la statalizzazione del 1905.\nNel 1905 si realizz\u00f2 la nazionalizzazione delle ferrovie con la nascita delle Ferrovie dello Stato; la Societ\u00e0 per le Strade Ferrate del Mediterraneo pertanto ebbe espropriata la propria rete. Con i proventi realizzati venne a disporre di ingenti capitali da reinvestire e pertanto avanz\u00f2 la richiesta di concessione per la costruzione della rete ferroviaria secondaria dell'Italia meridionale, la cui progettazione esecutiva era in \"quarantena\" da tempo; con la legge 580 del 21 luglio 1910 la richiesta venne accolta e i progetti approvati. L'anno dopo la \"Mediterranea\" firm\u00f2 un apposito contratto con lo Stato.\nTra il 1905, anno in cui buona parte della propria rete ferroviaria fu riscattata dallo Stato, e il 1915, la societ\u00e0 acquis\u00ec concessioni per la ferrovia Terni-Perugia-Umbertide e per la rete, ancora tutta da costruire, delle Ferrovie Calabro Lucane. In seguito costitu\u00ec delle societ\u00e0 collegate relative: la \"Mediterranea Calabro Lucane\" (MCL) e la \"Mediterranea Centrale Umbra\" (MCU) poi divenuta nel 1959 \"Mediterraneo Umbro Aretine\" (MUA).\nNel 1907 la \"Mediterranea\" rilev\u00f2 dalla Soci\u00e9t\u00e9 g\u00e9n\u00e9rale de Belgique le Ferrovie Nord Milano.\nLa \"Mediterranea-Calabro-Lucane\".\nNel 1915 la societ\u00e0 assunse la nuova denominazione di \"Societ\u00e0 Mediterranea per le Ferrovie Calabro Lucane (MCL), e intraprese la costruzione di 1271\u00a0km di linee a scartamento 950\u00a0mm; 203\u00a0km di ferrovia sarebbero stati realizzati interponendo una terza rotaia sulla sede a scartamento ordinario.\nIl piano prevedeva, ma in forte ritardo, la realizzazione di una rete che avrebbe collegato le maggiori localit\u00e0 della Calabria, della Lucania ed in parte della Puglia, con qualche puntata in Campania, lungo l'asse Bari - Gravina - Potenza - Lagonegro - Spezzano Albanese - Cosenza - Catanzaro - Gioia Tauro, con varie diramazioni trasversali ed opere di ardita ed alta ingegneria ferroviaria.\nNel 1926 comunque ci si rese gi\u00e0 conto dell'inutilit\u00e0 di un piano cos\u00ec ambizioso, ormai non pi\u00f9 adeguato alle esigenze dei tempi: i percorsi erano tortuosissimi, le velocit\u00e0 estremamente basse e i tratti a cremagliera riducevano la potenzialit\u00e0 di molte linee; a ci\u00f2 si aggiungeva l'impossibilit\u00e0 di un'interazione con la rete a scartamento ordinario gi\u00e0 esistente. Si decise allora di ridimensionare il tutto completando soltanto le tratte i cui lavori erano gi\u00e0 iniziati. Anche questa decisione fu tuttavia concretizzata in maniera lenta e frammentaria. Nel 1934 vennero sospesi del tutto i lavori di costruzione: risultarono cos\u00ec in esercizio 765\u00a0km complessivi di ferrovie, quasi del tutto scollegate tra loro e con traffico pertanto limitato localmente e quindi di scarsissima redditivit\u00e0.\nNel 1956, dopo un ventennio dalla sospensione dei lavori, fu completato un ultimo tronco, tra Camigliatello Silano e San Giovanni in Fiore; nel progetto iniziale avrebbe dovuto collegare l'entroterra cosentino con il porto di Crotone, permettendo all'allora notevole produzione di legname di raggiungere il porto di imbarco. La decisione di non costruirne l'ultimo tratto terminale fece perdere di fatto anche questa utilit\u00e0.\nNel 1963 a seguito del gravissimo incidente ferroviario della Fiumarella, avvenuto il 23 dicembre 1961 e causato dalla scarsissima manutenzione, venne revocata la concessione alla \"Mediterranea\" (MCL) e venne istituita al suo posto la Gestione commissariale governativa delle Ferrovie Calabro Lucane.\nNegli anni settanta con la cessione delle Ferrovie Nord la Mediterranea usc\u00ec definitivamente dal settore ferroviario divenendo una holding di partecipazioni finanziarie con una nuova denominazione: \"Mittel\"."}
{"id": "681235", "revid": "287204", "url": "https://it.wikipedia.org/wiki?curid=681235", "title": "Lago di Fortezza", "text": "Il lago di Fortezza (\"Franzensfester See\" o \"Unterauer Stausee\" in tedesco) \u00e8 un lago artificiale formato da una diga che sbarra il corso del fiume Isarco. Il lago si trova in posizione meridionale rispetto all'omonimo paese di Fortezza.\nStoria.\nLa diga fu costruita nel 1940 durante il fascismo, nel contesto della politica dell'autarchia, per sopperire ai crescenti bisogni energetici. Il suo progetto fu elaborato parallelamente a quello della diga di Rio di Pusteria che gener\u00f2 l'omonimo lago. Si venivano cos\u00ec a creare due invasi per convogliare le acque (anche attraverso tunnel sotterranei) verso la centrale idroelettrica di Bressanone.\nLa realizzazione del lago di Fortezza, caus\u00f2 l'effetto collaterale della sommersione del paese di \"Unterau/Pr\u00e0 di Sotto\" (cos\u00ec come successe per Curon Venosta, per la realizzazione del lago di Resia).\nSulla sponda meridionale del lago si erge la fortezza interamente di granito voluta dall'imperatore Francesco I d'Austria, costruita tra il 1833 ed il 1839 ed attraversata dalla Ferrovia della Val Pusteria.\nNei pressi di quello che poi sarebbe divenuto il lago, nel periodo appena precedente alla seconda guerra mondiale, vennero costruiti cinque bunker, facenti parte del Vallo Alpino in Alto Adige, pi\u00f9 precisamente dello Sbarramento di Fortezza."}
{"id": "681241", "revid": "125496765", "url": "https://it.wikipedia.org/wiki?curid=681241", "title": "Blackpool Football Club", "text": "Il Blackpool Football Club, meglio noto semplicemente come Blackpool, \u00e8 una societ\u00e0 calcistica inglese con sede a Blackpool, nell'Inghilterra nord-occidentale. Milita nella Championship, la seconda divisione del calcio inglese.\nStoria.\nFondazione e primi anni.\nIl club fu fondato il 26 luglio 1887 dalla fusione di due piccole squadre cittadine, il \"Victoria FC\" ed il \"Blackpool St. John\". Dopo le prime esperienze nella locale \"Lancashire League\", vinta nel 1894, nel 1896-97 la squadra si iscrisse con successo alla English Football League, esordendo nel campionato di Second Division.\nRiammesso alla lega nel 1900 e trasferitosi nello stesso anno in quello che diverr\u00e0 lo storico stadio della squadra, Bloomfield Road, il club si assest\u00f2 come una realt\u00e0 consolidata dell'allora seconda categoria del calcio inglese, nella quale milit\u00f2 con regolarit\u00e0 fino al 1930, quando trascinato dai gol di Jimmy Hampson (tuttora il goleador pi\u00f9 prolifico di tutti i tempi con la maglia arancione), ottenne la prima storica promozione in \"First Division\". Dopo tre anni il Blackpool retrocedette nuovamente in seconda categoria.\nL'epoca d'oro del club (1935-1961).\nNel 1935 venne nominato manager della squadra Joe Smith, che rester\u00e0 alla guida dei \"Tangerines\" per ben 23 anni e al cui nome si lega il periodo di massima gloria della societ\u00e0. Promossa nuovamente nel 1937, riusc\u00ec a mantenere la categoria e, alla ripresa del campionato dopo la Seconda guerra mondiale, ad ingaggiare nel 1947 Stanley Matthews, uno dei migliori uno dei giocatori pi\u00f9 emblematici dell'epoca. Smith disegn\u00f2 la squadra intorno al talento del nuovo arrivato, ottenendone come risultato immediato il raggiungimento della prima finale di FA Cup della storia del club, persa contro il . Dopo aver concluso la stagione 1950-1951 con un ottimo terzo posto in campionato, coronato da una nuova finale di coppa, persa nuovamente questa volta contro il , nel 1953 la squadra riusc\u00ec a centrare quello che a tutt'oggi resta il risultato pi\u00f9 prestigioso, la vittoria nella FA Cup del 1953, trascinata nella vittoriosa finale contro il proprio da Matthews, in quella che fu considerata una delle migliori prestazioni della sua carriera (la partita \u00e8 divenuta nota con il nome di \"Matthews final\") e dalla tripletta di Stan Mortensen, l'unica fino ad oggi ad essere stata messa a segno in una finale della pi\u00f9 antica competizione calcistica del mondo.\nNel 1956 il Blackpool raggiunse il secondo posto in campionato, alle spalle del campione; nello stesso anno Matthews fu il primo calciatore ad essere insignito del Pallone d'Oro. Il club fu in grado di mantenere la categoria ancora per diversi anni, sebbene i picchi di rendimento toccati sotto la gestione Smith (dimessosi nel 1958) non saranno mai pi\u00f9 raggiunti. La cessione dell'ormai quarantaseienne Matthews nel 1961 fu il preludio alla fine dell'epoca d'oro della societ\u00e0, retrocessa nuovamente in Second Division nel 1967.\nDiscesa nelle serie minori (1961-2008).\nDopo una fugace nuova esperienza in prima serie, durata solamente un anno nel 1970-71, si apr\u00ec per la squadra un lungo periodo nelle serie minori, con la retrocessione in Third Division nel 1978 ed addirittura in Fourth Division nel 1981. Il club riusc\u00ec a riemergere solamente nella prima met\u00e0 degli anni 2000, con la vittoria nella English Football League Trophy nel 2001 (il primo alloro conquistato dal 1953) ed il raggiungimento della promozione in Football League Championship nel 2007, dopo la vittoria nella finale dei play-off contro lo , a distanza di 29 anni dall'ultima apparizione nella seconda divisione nazionale.\nIl ritorno in Premier League (2009-2011).\nI \"Seasiders\" tornarono alla ribalta nella stagione 2009-2010, grazie al manager Ian Holloway, che riusc\u00ec ad allestire una squadra capace di esprimere una qualit\u00e0 di gioco che da tempo non si vedeva dalle parti di Bloomfield Road. Nonostante la squadra venisse considerata tra le favorite per la retrocessione in Football League One, la compagine arancione riusc\u00ec a posizionarsi al sesto posto in classifica della Football League Championship, raggiungendo cos\u00ec i play-off. Contro tutti i pronostici, la squadra di Holloway riusc\u00ec ad eliminare prima il pi\u00f9 quotato Nottingham Forest e, nella finale di Wembley, ad imporsi sul Cardiff City per 3-2, ritornando cos\u00ec nella massima serie inglese dopo 39 anni, per il tripudio dei quasi 40\u00a0000 \"Tangerines\" che hanno colorato di arancione lo stadio britannico.\nL'inizio di campionato nella massima serie fu positivo e molto al di sopra delle aspettative, con la squadra che ottenne anche una storica vittoria per 1-2 contro il Liverpool all'Anfield. Alla fine del girone di andata il Blackpool si ritrovava in un tranquillo piazzamento di met\u00e0 classifica; nel girone di ritorno per\u00f2, la squadra di Holloway vide calare nettamente le sue prestazioni, andando incontro ad una lunga serie di risultati negativi, e al penultimo posto finale, che non fu sufficiente ad evitare ai \"mandarini\" una immediata retrocessione, dopo un solo anno in Premier.\nAnni recenti (2011- ).\nL'anno successivo la squadra riusc\u00ec a sfiorare nuovamente la promozione, arrivando quinta in campionato e venendo sconfitta nella finale dei play-off promozione contro il .\nDopo qualche stagione di assestamento in Championship, seguirono alcune annate poco felici per il club, retrocesso in due anni prima in Football League One nel 2015 e l'anno successivo in Football League Two; la permanenza nella quarta divisione della piramide calcistica inglese dura per\u00f2 solamente una stagione, nella quale i \"Tangerines\" vinsero i play-off nel 2017 superando in finale l'.\nDopo qualche stagione di assestamento in League One, il 30 maggio 2021 il Blackpool batte nella finale dei play-off il Lincoln, ottenendo la promozione in Championship.\nColori e simboli.\nColori.\nIl club ha iniziato ad indossare il classico colore arancione acceso (da cui deriva il soprannome di \"Tangerines\", ossia \"mandarini\" solo nel 1923, prendendo ispirazione dai colori della nazionale olandese. Da allora, fatta eccezione per un breve periodo negli anni '30 in cui la squadra utilizz\u00f2 delle casacche nero-azzurre, questo \u00e8 il colore distintivo della compagine, abbinato a dei pantaloncini bianchi.\nStemma.\nLo stemma del club, ripristinato nella sua versione originale dopo l'abbandono di una sua variante semplificata, mai apprezzata dai tifosi, nel 1993, riprende lo stemma araldico della citt\u00e0, contornato dal nome ufficiale della squadra in lettere arancioni. Il motto del club, posto alla base dello stemma, \u00e8 \"Progress\".\nStrutture.\nStadio.\nIl Blackpool disputa fin dal 1901 le sue partite ufficiali nello stadio Bloomfield Road, attualmente in grado di ospitare 17.338 spettatori. La massima affluenza registrata nell'impianto \u00e8 di 38.098 presenti, in occasione di una partita contro il del 1955.\nDiffusione nella cultura di massa.\nIl nome e i colori della squadra ha ispirato quello assunto nel 1954 dal Mighty Blackpool F.C., una delle compagini pi\u00f9 titolate della Sierra Leone.\nTifoseria.\nGemellaggi e rivalit\u00e0.\nUna delle rivalit\u00e0 storiche del Blackpool \u00e8 quella nei confronti del , originata da ragioni geografiche (le due citt\u00e0 distano all'incirca 30 minuti in auto l'una dall'altra), e dalla frequenza degli incontri fra le due compagini nella massima serie inglese negli anni '40 e '50. La partita fra le due squadre \u00e8 abitualmente chiamata \"West Lancashire Derby\".\nUn sondaggio del 2019 ha rivelato come, accanto alla storica ma ormai appannata rivalit\u00e0 con il Preston, i tifosi del Blackpool considerino a loro opposte le compagini del e del .\nOrganico.\nRosa 2021-2022.\n\"Dati aggiornati al 16 dicembre 2021\"\nRosa 2020-2021.\n\"Dati aggiornati al 24 gennaio 2021\""}
{"id": "681243", "revid": "1305772", "url": "https://it.wikipedia.org/wiki?curid=681243", "title": "Living Legends (album)", "text": "Living Legends \u00e8 il sesto album del duo hip hop statunitense 8Ball &amp; MJG, pubblicato l'11 maggio del 2004 e distribuito dalla Bad Boy. Partecipano Diddy, Ludacris, Bun B degli Underground Kingz, Twista e T.I.."}
{"id": "681249", "revid": "124751935", "url": "https://it.wikipedia.org/wiki?curid=681249", "title": "Energy (Operation Ivy)", "text": "Energy \u00e8 il primo e unico album \"full length\" degli Operation Ivy, pubblicato dalla Lookout! Records nel 1989.\nIl disco.\nL'album fu registrato poco prima dello scioglimento della band, avvenuto dopo un ultimo concerto al 924 Gilman Street, attorno al quale, allora, girava ed era nata la vivacissima scena punk della famosa \"East Bay\" californiana. Il disco mischia hardcore punk grezzo e velocissimo con lo ska, accentuato anche dal sax nella traccia \"Bad Town\". Esistono quattro versioni di questo album: l'LP e la musicassetta originali, il CD e il \"picture disc\"; ognuna di queste tre versioni \u00e8 parzialmente diversa dalle altre.\nLa versione originale.\nLa versione originale dell'album usc\u00ec nel maggio 1989 su LP e musicassetta per la Lookout! Records e conteneva 19 tracce; il disco \u00e8 stato stampato solo su vinile nero, mentre la musicassetta \u00e8 bianca. Le prime e pi\u00f9 vecchie copie del disco si riconoscono perch\u00e9 a differenza delle ristampe pi\u00f9 recenti, recano, sul retro della copertina, l'indirizzo della Lookout! a Laytonville, California, prima sede della casa discografica. L'indirizzo sulle ristampe, invece, riporta come sede la cittadina californiana Berkeley. La versione su musicassetta \u00e8 identica a quella dell'LP; la musicassetta \u00e8, appunto, bianca e il libretto riporta i testi, un'immagine della band, i ringraziamenti e l'indirizzo (\"Laytonville\") della casa discografica, tutto come nell'inserto dell'LP.\nVersione CD.\nLa versione su CD, sempre per la Lookout!, usc\u00ec invece postuma nel 1991, quando la band si era gi\u00e0 sciolta da due anni. Il cd, a differenza della versione originale su vinile, contiene 27 tracce: delle otto aggiunte, sei furono tratte dall'EP \"Hectic\", e due dalla compilation \"Turn It Around!\": il cd, dunque, a voler essere precisi, pu\u00f2 essere considerato una raccolta.\nLa versione su \"picture disc\".\nSi tratta di una versione del disco del tutto uguale a quella originale, sennonch\u00e9 usc\u00ec il 21 ottobre 2004 per la casa discografica \"Machete Records\" su \"picture disc\", sul quale \u00e8 raffigurato il \"Dancing Ska Man\" che si trova sulla copertina di \"Energy\" stesso."}
{"id": "681252", "revid": "76485", "url": "https://it.wikipedia.org/wiki?curid=681252", "title": "BAC Lightning", "text": ""}
{"id": "681257", "revid": "5648387", "url": "https://it.wikipedia.org/wiki?curid=681257", "title": "Lago di Rio Pusteria", "text": ""}
{"id": "681263", "revid": "124251078", "url": "https://it.wikipedia.org/wiki?curid=681263", "title": "Attrezzi e utensili da officina", "text": "Gli attrezzi e utensili da officina sono degli strumenti meccanici utilizzati in una officina meccanica; ognuna di esse ne ha ampia dotazione tuttavia i pi\u00f9 specializzati sono presenti solo nei laboratori dedicati a specifiche lavorazioni.\nI pi\u00f9 usati, come la morsa, sono replicati su ogni banco e organizzati per tipologia d'impiego nei cassetti o sul piano di lavoro del banco, oppure conservati nei carrelli portautensili. I meno usati e i pi\u00f9 ingombranti sono conservati nel magazzino in armadi e cassettiere, oppure appesi alle pareti su apposite rastrelliere porta utensili.\nNelle officine pi\u00f9 grandi si usa depositare un gettone o firmare un modulo quando si preleva un utensile, per conoscere la dislocazione istantanea del materiale e il titolare del prestito. Viceversa nelle piccole officine e nei laboratori hobbystici sono conservati nei cassetti del banco o appesi alla rastrelliera posta sulla parete sopra il banco stesso. Nelle officine per automobili sono molto usati i carrelli portautensili.\nAlesatori.\nGli alesatori servono a correggere di un poco il diametro o l'assialit\u00e0 di fori gi\u00e0 fatti, per rifinirli. Si usano proficuamente su fori a sezione sia circolare .\nBulini.\nI Bulini sono sottili scalpelli con punta in acciaio utilizzati per particolari incisioni o coniature (nel qual caso sono attrezzi generalmente con dimensione funzionale pi\u00f9 grande. L'utensile corrispondente si chiama \"conio\").\nGiravite.\nIl giravite serve ad avvitare e svitare viti con testa a taglio o a croce. Si usano anche, impropriamente, come leva per scostare pezzi ravvicinati. Immancabili, in varie misure, fanno parte della dotazione di base di qualsiasi officina.\nCarta abrasiva.\nLa carta abrasiva serve per lisciare il ferro da scarti di ferro.\nChiavi.\nDi numerosi tipi e misure, le chiavi si usano per il serraggio e il deserraggio di dadi e bulloni. Per comodit\u00e0 vengono spesso appese alle pareti su rastrelliere in ordine di dimensioni oppure collocate nei cassetti dei carrelli da lavoro. \nEstrattori.\nEstraggono parti mobili, tipicamente cuscinetti e ingranaggi dall'albero su cui sono calettati oppure bussole montate per interferenza meccanica. Usano due o pi\u00f9 bracci orientabili in grado di esercitare forze uguali e parallele all'asse della vite di manovra, evitano impuntamenti. La vite si manovra con una chiave e poggia contro il centro del corpo dal quale si vuole estrarre il pezzo.\nFiliere.\nFilettano aste cilindriche e creano barre filettate, viti, bulloni. Generano filetti maschi esterni. Per intagliare un filetto nuovo si usano con il girafiliere oppure a macchina, per ravvivare un filetto gi\u00e0 esistente si possono usare a mano.\nForbici e cesoie.\nTagliano un po' di tutto, comprese sottili lamine metalliche o plastiche. Nelle officine elettromeccaniche sono utili le forbici da elettricista che agevolano la spelatura delle guaine dei conduttori.\nIncudini.\nUsato per lavorare il metallo con il martello, a freddo durante la forgiatura oppure a caldo durante la fucinatura. Spesso \u00e8 anche utilizzato come supporto per battere.\nLime.\nUtilizzate per levigare e smussare oggetti in legno o in metallo.\nMartelli.\nSi usano per battere o per liberare parti bloccate, grazie alle vibrazioni provocate da un colpo deciso. A seconda del materiale da battere e dello scopo si usano martelli in ferro, in gomma, in legno, in rame. \u00c8 considerato lo strumento principe dell'officina per la sua grande variet\u00e0 d'impiego.\nMaschi.\nIntagliano filetti femmina all'interno di fori, creando cos\u00ec le madreviti e i dadi. Si usano a mano con il giramaschi oppure a macchina. Immancabili in ogni officina. Il maschio \u00e8 costituito da una barra cilindrica in acciaio su cui \u00e8 ricavato un filetto tagliente ad elica in grado d'incidere il metallo della superficie del foro e creare cos\u00ec la madrevite. Il truciolo prodotto dal taglio viene via via scaricato grazie alle scanalature longitudinali che interrompono l'elica, di solito in numero di tre o di quattro. La parte terminale, detta \"imbocco\", \u00e8 rastremata per agevolare l'ingresso e l'impanatura dei taglienti nel materiale da filettare.\nMorse.\nSerrano il pezzo e lo mantengono bloccato durante la lavorazione, di solito per lavori di aggiustaggio oppure per filettature oppure per il montaggio di altri elementi. La forza di serraggio \u00e8 ottenuta con una vite ruotabile a mano grazie all'impugnatura scorrevole detta manubrio. Talvolta si usa coprire le ganasce con lamine di metallo dolce chiamate \"mordacchie\", per esempio di alluminio o di piombo, al fine di non rovinare il pezzo serrato. La loro variet\u00e0 d'impiego \u00e8 amplissima e sono indispensabili in ogni officina.\nMorsetti.\nMantengono in posizione oggetti serrati tra i loro becchi, di solito per agevolarne il montaggio o l'incollatura, oppure per facilitare la foratura multipla di pezzi sovrapposti.\nPinze.\nSi usano per trattenere piccoli oggetti durante la lavorazione oppure, impropriamente, per manovrare viti e dadi in assenza di utensili pi\u00f9 adatti.\nLe pinze regolabili si differenzia dalla pinza, per la possibilit\u00e0 di potersi regolare e poter far presa su oggetti di diametri molto diversi e poter imprimere una forza maggiore rispetto alla corrispettiva pinza.Comunemente \u00e8 chiamata anche pinza GRIP-\nPunte da trapano.\nServono per forare metallo, legno, cemento, plastica, ma anche per la centratura di precisione. Si usano con il trapano a mano oppure elettrico. Esistono in numerose misure e variet\u00e0 a seconda del materiale da forare e dello scopo.\nPunzoni.\nIncidono un leggero segno di riferimento sul materiale. Si usano soprattutto per agevolare la centratura e la foratura, oppure per tracciare linee di riferimento (marcatori).\nRivettatrici.\nUtensile utile per applicare i rivetti Pu\u00f2 avere vari inserti per i vari diametri dei rivetti.\nSeghetti.\nAtti a tagliare legno, metallo o altri materiali, al fine di dividere un pezzo in parti pi\u00f9 piccole secondo le misure desiderate. Consistono in una lama dentata fissata su di un supporto per permetterne l'uso manuale.\nSquadrette.\nSono squadre metalliche a base pesante e allargata, si usano per facilitare l'allineamento dei pezzi in sede di montaggio o di lavorazione.\nTrapano a mano.\nIn questa guida spieghiamo come scegliere un trapano a mano. Se sei un appassionato del bricolage, sicuramente ti sar\u00e0 gi\u00e0 capitato di usare un trapano a mano, se invece ti sei accostato adesso a questa attivit\u00e0 fai da te, di fatto non potrai fare a meno di acquistarne uno. Se ti stai chiedendo il perch\u00e9, ci pensiamo noi a darti una semplicissima risposta, il trapano a mano \u00e8 affidabile tanto quanto un trapano elettrico solo che, a differenza di questo, costa molto meno e non consuma energia elettrica. Saranno infatti le tue braccia a imprimere la forza necessaria per effettuare il foro, utilizzando l\u2019apposita manovella dello strumento.\nTronchesino.\nSi usa per tagliare fili e troncare minuteria metallica."}
{"id": "681265", "revid": "1123126", "url": "https://it.wikipedia.org/wiki?curid=681265", "title": "Draghi", "text": ""}
{"id": "681267", "revid": "1005847", "url": "https://it.wikipedia.org/wiki?curid=681267", "title": "Lucio Abis", "text": "Biografia.\nIscritto dal 1950 alla Democrazia Cristiana, contribuisce all'organizzazione del partito in Sardegna. Fu segretario territoriale del partito ad Oristano e segretario provinciale di Cagliari, \u00e8 stato anche membro del comitato e della direzione regionale, come anche del consiglio, della direzione e della segreteria nazionale, come capo del dipartimento Enti Locali e del dipartimento Economia. Eletto consigliere comunale di Villaurbana nel 1952, divenne sindaco del paese dal 1956 al 1963.\nDiviene consigliere regionale della Sardegna dal 1957 al 1972 per la III, IV, V e VI legislatura. Assessore del Lavoro e Pubblica Istruzione dal novembre 1963 al febbraio 1967 (giunte Corrias III e IV e Dettori), \u00e8 divenuto assessore della Rinascita dal febbraio 1967 al dicembre 1969 (giunte Del Rio I e II). \u00c8 stato Presidente della regione Sardegna dal febbraio al novembre 1970. Nel gennaio 1971, \u00e8 stato infine nominato assessore dell'Agricoltura e Foreste nella giunta Giagu De Martini I (fino al gennaio 1972).\n\u00c8 stato Senatore della Repubblica per sei legislature dall'aprile 1972 al marzo 1994 eletto nel collegio di Oristano. Durante il mandato parlamentare, fu pi\u00f9 volte membro della compagine governativa. Sottosegretario al ministero del Tesoro nei governi Moro IV e V e Andreotti III, e Sottosegretario al ministero del Bilancio e Programmazione Economica nei governi Andreotti IV e V, Cossiga I e II e Forlani, \u00e8 stato Ministro per il coordinamento delle politiche comunitarie nei gabinetti Spadolini I e Spadolini II (giugno 1981 - novembre 1982) e Ministro per i rapporti con il Parlamento nel governo Fanfani V (dicembre 1982 - giugno 1983). Nell'XI legislatura, ha ricoperto l'incarico di presidente della commissione parlamentare Bilancio e Tesoro del Senato della Repubblica.\n il padre della provincia di Oristano della cui legge istitutiva nel 1974 \u00e8 stato relatore e proponente."}
{"id": "681268", "revid": "287204", "url": "https://it.wikipedia.org/wiki?curid=681268", "title": "No Substitutions - Live in Osaka", "text": "No Substitutions - Live in Osaka \u00e8 un album discografico di Steve Lukather e Larry Carlton, pubblicato dall'etichetta discografica Favored Nations nel 2001.\nL'album ha vinto il Grammy Award nel 2002 come miglior album strumentale pop."}
{"id": "681269", "revid": "104485", "url": "https://it.wikipedia.org/wiki?curid=681269", "title": "Numero di Graham", "text": "In matematica, il numero di Graham, cos\u00ec chiamato in onore di Ronald Graham, \u00e8 considerato il primo numero di grandezza inconcepibile ad essere usato in una seria dimostrazione matematica. Tale numero \u00e8 estremamente pi\u00f9 grande di altri famosi numeri grandi come il googol, il googolplex e perfino il megistone.\nCome molti altri numeri di grandi dimensioni una sua rappresentazione completa in notazione decimale \u00e8 scientificamente impossibile in quanto, anche ipotizzando di essere in grado di immagazzinare un bit in un singolo volume di Planck, lo spazio necessario a immagazzinare tale numero sarebbe enormemente superiore a quello dell'intero universo conosciuto. In altre parole, un ipotetico calcolatore grande quanto l'intero universo e sofisticato sino agli attuali limiti fisici potrebbe calcolare solo una minuscola parte di questo numero. Tuttavia, nel caso del numero di Graham, lo stesso limite si ripresenta qualora volessimo esprimere la quantit\u00e0 di cifre presenti nel numero, o la quantit\u00e0 di cifre della quantit\u00e0 di cifre, ma anche per la lunghezza della frase \"quantit\u00e0 di cifre della quantit\u00e0 di cifre della quantit\u00e0 di cifre...\" necessaria. In altre parole, la sua dimensione \u00e8 tale che non \u00e8 possibile dare un'idea delle sue effettive dimensioni in termini non matematici.\nIl numero di Graham \u00e8 stato riportato nel \"Guinness dei primati\" del 1980.\nProblema di Graham.\nIl problema matematico che ha portato alla definizione del numero di Graham \u00e8 un particolare caso della teoria di Ramsey, soprannominato \"problema di Graham\": \nLa soluzione del problema non \u00e8 conosciuta; il numero di Graham \u00e8 un limite massimo dell'intervallo in cui si possono trovare le soluzioni del problema, come dimostrato da Graham e da Bruce Lee Rothschild nel 1971. Il maggiore limite inferiore conosciuto della soluzione \u00e8 formula_5, come dimostrato da Jerome Barclay nel 2008.\nRappresentazione del numero di Graham.\nIl numero di Graham pu\u00f2 essere rappresentato e calcolato tramite la notazione a frecce di Knuth. In questa notazione, una singola freccia verso l'alto rappresenta un elevamento a potenza, la doppia freccia verso l'alto (formula_6) rappresenta una tetrazione, ossia una potenza ricorsiva, le tre frecce (formula_7) rappresentano una tetrazione ricorsiva, e ogni successiva freccia incrementa la profondit\u00e0 di iterazione, con un aumento numerico estremamente elevato per ogni freccia aggiunta. In termini numerici:\ne cos\u00ec via.\nIn questa notazione, il numero di Graham ha valore:\nNell'espressione riportata sopra, il numero di frecce di ogni livello successivo al primo \u00e8 definito dal numero espresso nel livello inferiore. Arrivando al 64\u00ba livello e calcolandolo, si sar\u00e0 ottenuto il numero di Graham. In altre parole, scrivendo formula_12 per indicare un formula_13 seguito da formula_14 frecce (con il senso che si \u00e8 visto sopra), allora il numero di Graham pu\u00f2 essere definito come:\nPrimo livello.\nPer rendersi conto della sconfinata grandezza del numero di Graham, si possono seguire i passi necessari a sviluppare il primo livello formula_16\nSi parte calcolando formula_13 tetratto formula_13:\nIl successivo passo \u00e8 calcolare la tetrazione ricorsiva di formula_13 per s\u00e9 stesso, ossia:\nSi tratta quindi di calcolare una torre di elevazioni alta 7625597484987 livelli. Gi\u00e0 l'enorme numero risultante da questo relativamente semplice conto \u00e8 impossibile da scrivere per intero in questo universo. Per arrivare a calcolare il primo livello formula_22, tuttavia, \u00e8 necessario un altro passo di iterazione:\nIn termini di potenze, questo equivale a scrivere:\nDove l'altezza di ogni torre, e quindi il numero di elevazioni al cubo, si calcola dal numero espresso dalla torre alla sua destra, con un numero di torri pari al numero enorme calcolato nel passo precedente, cio\u00e8 talmente tante da non essere possibile scriverne il numero per mancanza di spazio nell'universo conosciuto.\nCome \u00e8 intuitivo comprendere, l'aggiunta di ogni singola freccia comporta un enorme aumento sia delle operazioni da effettuare sia della dimensione del risultato finale. Il numero formula_22 cos\u00ec calcolato, gi\u00e0 di dimensioni difficili da comprendere in termini non matematici, rappresenta per\u00f2 una parte praticamente infinitesima del solo livello formula_26, in quanto rappresenta il numero di \"frecce\" presenti nel calcolo di tale numero, che \u00e8 a sua volta il numero di \"frecce\" presenti nel calcolo del terzo livello formula_27, e cos\u00ec via fino a formula_28.\nUltime cifre del numero di Graham.\n\u00c8 idealmente semplice pervenire alle ultime formula_14 cifre del numero di Graham. Sfruttando la convergenza p-adica che caratterizza gli iperoperatori (dalla tetrazione in poi), \u00e8 sufficiente calcolare le successive tetrazioni del formula_13 in modulo formula_31 (o sostituire a formula_14 un qualsiasi intero compreso tra formula_33 e formula_14 stesso). Le tetrazioni da eseguire, per ottenere tutte le \"cifre stabili\" (quelle che restano immutate tra la tetrazione di altezza formula_35 e quelle di altezza formula_36) del numero di Graham, sono esattamente formula_37 e tale numero (gigantesco) \u00e8 ben maggiore di formula_38, ma molto minore di formula_39.\nAd esempio, calcolando (almeno) la tetrazione di base formula_13 e di altezza formula_41 (computando formula_42), si ottiene:\n ...02425950695064738395657479136519351798334535362521\n 43003540126026771622672160419810652263169355188780\n 38814483140652526168785095552646051071172000997092\n 91249544378887496062882911725063001303622934916080\n 25459461494578871427832350829242102091825896753560\n 43086993801689249889268099510169055919951195027887\n 17830837018340236474548882222161573228010132974509\n 27344594504343300901096928025352751833289884461508\n 94042482650181938515625357963996189939679054966380\n 03222348723967018485186439059104575627262464195387\nche sono le ultime formula_43 cifre di formula_44"}
{"id": "681276", "revid": "287204", "url": "https://it.wikipedia.org/wiki?curid=681276", "title": "Lago di Rio di Pusteria", "text": "Il lago di Rio di Pusteria (\"M\u00fchlbacher See\" in tedesco) \u00e8 un bacino artificiale posto nelle immediate vicinanze del paese di Rio di Pusteria.\nLa diga che sbarra il percorso naturale del fiume Rienza fu costruita nel 1940 per sopperire ai crescenti bisogni energetici. Il suo progetto fu elaborato parallelamente a quello della diga sull'Isarco che gener\u00f2 il lago di Fortezza. Si venivano cos\u00ec a creare due invasi per convogliare le acque (anche attraverso tunnel sotterranei) verso la centrale idroelettrica della sottostante Bressanone.\nSopra la diga \u00e8 stato costruito un ponte che \u00e8 l'unica via d'accesso al paese di Rodengo, e all'omonimo castello."}
{"id": "681282", "revid": "48479", "url": "https://it.wikipedia.org/wiki?curid=681282", "title": "Eresia catara", "text": ""}
{"id": "681314", "revid": "118264419", "url": "https://it.wikipedia.org/wiki?curid=681314", "title": "Economisti classici", "text": "Gli economisti classici sono cronologicamente la terza scuola di pensiero economico, dopo il mercantilismo (e il cameralismo) e i fisiocratici, e sono considerati la prima scuola moderna, che fonda la scienza economica come la conosciamo oggi.\nDescrizione.\nL'interesse principale degli economisti classici \u00e8 spiegare il processo di sviluppo economico, della societ\u00e0 o della nazione e non pi\u00f9 del sovrano o dello Stato, in un contesto storico materiale di rivoluzione industriale e di affermazione del capitalismo. L'interrogativo centrale \u00e8 come la societ\u00e0 possa progredire quando ogni individuo, sia pure appartenente ad una classe sociale, \u00e8 libero di farsi guidare dal proprio interesse individuale. \nIn sintesi, i principali temi trattati dal pensiero classico riguardano:\nStoria.\nEssendo al suo esordio incentrata sull'individuo, la scuola degli economisti classici fa parte del pensiero dell'Illuminismo. Il 1776, anno di pubblicazione de \"La ricchezza delle nazioni\" di Adam Smith, \u00e8 convenzionalmente considerato l'inizio della scuola classica, che offrir\u00e0 contributi fino alla seconda met\u00e0 del XIX secolo. \nSecondo la teoria classica, il lavoro \u00e8 dato da forze automatiche (teoria della mano invisibile). Infatti, secondo i classici, il mercato libero funziona automaticamente, si regola da solo senza l'intervento dello Stato. Quindi, la domanda e l'offerta si incontrano da sole. Tuttavia, lo Stato deve assicurare la difesa, la giustizia e deve occuparsi delle opere pubbliche. \nUn altro grande esponente del liberismo fu David Ricardo che studi\u00f2 a lungo il settore primario. Ricardo si basava su un particolare schema. Immaginiamo una torta divisa in tre parti uguali. La prima parte sono i salari, che spettano ai lavoratori.\nSecondo Ricardo, i salari tendono a stabilizzarsi a livello di sussistenza. Se aumentano i salari, c'\u00e8 pi\u00f9 benessere e aumenta la popolazione, quindi aumenta anche la forza lavoro e diminuisce il prezzo. Se il prezzo diminuisce, anche i salari diminuiscono e con esso anche la popolazione e la forza lavoro, quindi aumentano i salari.\nLa seconda parte \u00e8 la rendita, che spetta ai proprietari terrieri. Secondo Ricardo, la rendita \u00e8 destinata sempre ad aumentare.\nInfine abbiamo il profitto, che spetta ai capitalisti. Questo, invece, tende sempre a diminuire. La somma dei salari, delle rendite e dei profitti daranno il prodotto totale. Questo schema porter\u00e0 ad uno stato stazionario.\nSempre convenzionalmente, la successiva scuola dell'economia neoclassica (o marginalismo) si data dal 1871-1874, anni di pubblicazione delle prime opere sistematiche di William Stanley Jevons, Carl Menger e L\u00e9on Walras. Ostile, e contemporanea, ad entrambe fu la scuola storica tedesca dell'economia.\nUna forte critica all'economia classica \u00e8 venuta dall'economia keynesiana a partire dalle teorie elaborate da John Maynard Keynes.\nPrincipali economisti classici.\nTra i principali economisti classici vi sono:"}
{"id": "681318", "revid": "121670839", "url": "https://it.wikipedia.org/wiki?curid=681318", "title": "Organizzazione congiunta per la cooperazione in materia di armamenti", "text": "LOrganizzazione congiunta per la cooperazione in materia di armamenti, in acronimo OCCAR \u2013 dal francese \"Organisation Conjointe de Coop\u00e9ration en mati\u00e8re dArmement\" \u2013, \u00e8 un'organizzazione europea che gestisce programmi europei di cooperazione nel campo degli armamenti.\nStoria.\nL'OCCAR \u00e8 stata istituita il 12 novembre 1996 dai ministri della Difesa di Francia, Germania, Italia e Regno Unito. Ha acquisito personalit\u00e0 giuridica propria a gennaio 2001 dopo che i parlamenti dei quattro Paesi fondatori hanno ratificato la Convenzione OCCAR. Belgio e Spagna hanno aderito all'organizzazione rispettivamente nel 2003 e nel 2005.\nAltre nazioni europee possono aderire all'OCCAR, subordinatamente alla loro effettiva partecipazione a un programma di cooperazione significativo che coinvolga almeno un altro Stato membro dell'OCCAR e all'accettazione dei principi, delle norme, dei regolamenti e delle procedure dell'OCCAR.\nNazioni europee possono partecipare a programmi gestiti dall'OCCAR senza essere membri dell'OCCAR. Questo \u00e8 attualmente il caso di Turchia, Finlandia, Svezia, Paesi Bassi, Polonia, Lussemburgo e Lituania.\nL'organo decisionale di pi\u00f9 alto livello in ambito OCCAR \u00e8 il \"Consiglio dei Supervisori\" costituito dai ministri della Difesa degli Stati membri (\"Board of Supervisors\" - BoS). Il Consiglio viene supportato da discendenti Comitati dallo stesso istituiti e le sue decisioni vengono messe in atto dall'Amministrazione Esecutiva (\"Executive Administration\" - OCCAR-EA).\nL'OCCAR ha integrato, dal febbraio 2001, anche i programmi HOT/MILAN e ROLAND, che sono stati conclusi rispettivamente nel giugno 2003 e nel dicembre 2007.\nL'OCCAR-EA impiega circa 200 persone. il suo obiettivo era quello di:\"di promuovere la cooperazione, migliorare l\u2019efficienza e ridurre i costi dei programmi di acquisizione degli armamenti, il tutto nella prospettiva di diventare un centro di eccellenza europeo nella gestione dei programmi in questo settore, per giungere a realizzare i sistemi di difesa necessari a colmare i vuoti nelle capacit\u00e0 militari del vecchio continente."}
{"id": "681326", "revid": "400694", "url": "https://it.wikipedia.org/wiki?curid=681326", "title": "Noruwei no mori", "text": ""}
{"id": "681328", "revid": "123296304", "url": "https://it.wikipedia.org/wiki?curid=681328", "title": "Francesco Caruso Cardelli", "text": "Biografia.\nFiglio degli attori Pino Caruso e Marilisa Ferzetti, ha debuttato in TV come protagonista dello sceneggiato della Rai \"Il figlio perduto\", con Lino Troisi e Franca Nuti. \u00c8 stato personaggio fisso nella serie in 6 puntate del 1986 \"Professione vacanze\" nel ruolo di Eddie, animatore di un villaggio turistico gestito dal \"capovillaggio\" Jerry Cal\u00e0.\nLavora come doppiatore dal 1982 e ha fatto parte fino al 2007 dellANAD, acronimo dell'Associazione Nazionale Attori Doppiatori."}
{"id": "681331", "revid": "17351", "url": "https://it.wikipedia.org/wiki?curid=681331", "title": "F3H Demon", "text": ""}
{"id": "681333", "revid": "329581", "url": "https://it.wikipedia.org/wiki?curid=681333", "title": "Vitruvio Vacco", "text": "Biografia.\nQuesti sono per sommi capi i punti salienti della storia, come viene narrata dallo storico Tito Livio (VIII, 19-20): nell'anno del secondo consolato di Lucio Papirio Crasso e del primo di Lucio Plauzio Venno (330 a.C.), i Privernati ed i loro alleati Fondani iniziano una guerra con Roma, guidati dal fondano Vitruvio Vacco, personaggio famoso non solo in patria ma anche a Roma stessa (\u00ab\"non domi solum, sed etiam Romae clarus\"\u00bb dice Livio), dove aveva una dimora sul Palatino nella localit\u00e0 chiamata poi, dopo la sua distruzione, \u201ci prati di Vacco\u201d. Vitruvio prende a devastare i campi delle citt\u00e0 vicine (Setia, Norba, Cora), fin quando il console Papirio non riesce a sconfiggerlo in battaglia, costringendolo a riparare a Priverno. Nel frattempo l'altro console, Plauzio, punta verso l'agro fondano, ma qui riceve l'ambasciata del senato locale che lo convince dell'estraneit\u00e0 della citt\u00e0 alla guerra, addossandone la responsabilit\u00e0 al solo Vitruvio. \nA questo punto Livio riporta una duplice tradizione: Vitruvio sarebbe stato catturato durante l'ultimo assalto a Priverno, oppure consegnato dai Privernati. Fatto sta che le mura di Priverno vengono erette, e che vi viene installato un legionario romano. Quanto a Vitruvio, si decide che venga messo a morte, che la casa venga distrutta e che i suoi beni vengano consacrati a un'antica divinit\u00e0 italica protettrice dei giuramenti, Semo Sancus: col ricavato si realizzano dei dischi di bronzo che vengono collocati nel \"sacellum\" di questa divinit\u00e0.\nLa vicenda di Vitruvio Vacco lascia aperti numerosi interrogativi. Secondo le pi\u00f9 recenti interpretazioni, egli sarebbe stato l'esponente di una minoranza della nobilt\u00e0 fondana, esclusa dal potere, che avrebbe tentato di ribaltare la situazione a proprio favore utilizzando un esercito personale composto da elementi di condizione semiservile. In quel momento storico, le popolazioni del Lazio e della Campania si trovano a met\u00e0 strada fra due grandi potenze in piena espansione, ovvero da un lato i Romani e dall'altro i Sanniti: queste due potenze rappresentavano anche due diversi modelli di sviluppo, agricolo-commerciale il primo, pastorale il secondo. \u00c8 dunque possibile che all'interno della classe dirigente fondana, come in altri centri italici, vi fossero fazioni pro-romane e pro-sannitiche in lotta. Lo scontro si risolse nel corso di una serie di durissimi scontri (le cosiddette guerre sannitiche), che offrirono tra l'altro ai due contendenti l'occasione per annettere con la forza e distruggere le popolazioni minori, come i Volsci, gli Aurunci, i Sidicini ecc."}
{"id": "681334", "revid": "17351", "url": "https://it.wikipedia.org/wiki?curid=681334", "title": "F3 Demon", "text": ""}
{"id": "681337", "revid": "17351", "url": "https://it.wikipedia.org/wiki?curid=681337", "title": "McDonnell F3H", "text": ""}
{"id": "681339", "revid": "196390", "url": "https://it.wikipedia.org/wiki?curid=681339", "title": "Velo (personaggio)", "text": ""}
{"id": "681340", "revid": "17351", "url": "https://it.wikipedia.org/wiki?curid=681340", "title": "F3H", "text": ""}
{"id": "681350", "revid": "486946", "url": "https://it.wikipedia.org/wiki?curid=681350", "title": "Simsala", "text": ""}
{"id": "681352", "revid": "486946", "url": "https://it.wikipedia.org/wiki?curid=681352", "title": "Machollo", "text": ""}
{"id": "681354", "revid": "486946", "url": "https://it.wikipedia.org/wiki?curid=681354", "title": "Machomei", "text": ""}
{"id": "681355", "revid": "1842072", "url": "https://it.wikipedia.org/wiki?curid=681355", "title": "Illecito", "text": "Illecito (o illegale) nel diritto, indica un comportamento umano contrario all'ordinamento giuridico, in quanto costituisce violazione di un dovere o di un obbligo posto da una norma giuridica (detta \"primaria\"), al quale un'altra norma (detta \"secondaria\") ricollega una sanzione.\nIl comportamento che costituisce l'illecito pu\u00f2 essere \"commissivo\" (ossia un'\"azione\"), quando viola un obbligo o dovere negativo (di non fare), oppure \"omissivo\" (ossia un'\"omissione\"), quando invece viola un obbligo o dovere positivo (di fare o di dare). Il contrasto tra il comportamento e la norma primaria prende il nome di \"antigiuridicit\u00e0\".\nEvoluzione storica del concetto.\nSecondo Marco Tullio Cicerone: \"Licere id dicimus quod legibus, quod more maiorum institutisque conceditur. Neque enim quod quisque potest, id ei licet\" (\"\u00c8 lecito ci\u00f2 che \u00e8 consentito dalle leggi e dai costumi degli antenati. Non tutto ci\u00f2 che si pu\u00f2 fare \u00e8 lecito\"). Questa definizione dimostra che anche nelle antiche civilt\u00e0 era ben chiara la distinzione tra lecito e non lecito. Del resto il Codice di Hammurabi, una fra le pi\u00f9 antiche raccolte di leggi conosciute, \u00e8 essenzialmente quello che in termini moderni si direbbe un codice penale. Tale codice mostra come sia emersa ben presto nella storia della civilt\u00e0 l'esigenza di disciplinare la reazione contro gli illeciti, sottraendola all'iniziativa privata dei danneggiati (la vendetta) e demandandola a un'autorit\u00e0, ma anche di limitare, con la predeterminazione in sede legislativa, il potere dell'autorit\u00e0 di decidere se e in che misura applicare la sanzione.\nNelle civilt\u00e0 pi\u00f9 antiche l'illecito, in quanto violazione di una norma giuridica, non \u00e8 ancora ben distinto dalle violazioni delle regole appartenenti ad altri sistemi normativi (religioso, morale ecc.), commistione che \u00e8 tuttora presente nei diritti di matrice religiosa (si pensi alla Sharia islamica).\nUn'altra distinzione che emerge solo in un secondo tempo \u00e8 quella tra illeciti civili e penali; infatti, inizialmente il reato era visto pi\u00f9 come un'offesa privata che come un'offesa alla collettivit\u00e0; in quest'ottica, non c'era una netta differenza tra reato e illecito civile, come negli ordinamenti attuali, ed era la stessa persona offesa dal reato (o il suo gruppo familiare) ad assumere il ruolo di punitore o, bandita la vendetta, quello di accusatore. Nella stessa civilt\u00e0 romana la distinzione tra illecito civile (\"delictus\") e illecito penale (\"crimen\") si afferma solo in epoca repubblicana e non \u00e8 cos\u00ec netta (si pensi al furto, \"delictus\" sanzionato con l'obbligo di pagare un multiplo del valore della cosa rubata - secondo i casi il doppio, il triplo o il quadruplo - sanzione questa che unisce funzione risarcitoria e afflittiva).\nMentre negli ordinamenti pi\u00f9 antichi la responsabilit\u00e0 era oggettiva, con l'evoluzione della civilt\u00e0 si tende sempre pi\u00f9 a collegare la responsabilit\u00e0 alla volontariet\u00e0 del comportamento (\"responsabilit\u00e0 colpevole\", collegata alla colpa o al dolo). Peraltro negli ordinamenti attuali la responsabilit\u00e0 oggettiva, se tende ad essere superata in ambito penale, ha ancora un ruolo non trascurabile in campo civile, dove, tuttavia, non \u00e8 tanto espressione di arretratezza quanto, piuttosto, della precisa scelta del legislatore di allocare le conseguenze negative di certe attivit\u00e0 sulla base del rischio e non della colpa. Si aggiunga che negli ordinamenti non statali la responsabilit\u00e0 oggettiva pu\u00f2 tuttora avere un ruolo molto rilevante: basti pensare all'ordinamento sportivo.\nTipologie.\nGli ordinamenti giuridici possono avere varie categorie d'illecito, in relazione alla norma violata, al tipo di sanzione che ne consegue o alle modalit\u00e0 per la sua irrogazione. Due categorie che si ritrovano nella generalit\u00e0 degli ordinamenti statali sono quelle degli illeciti civili e penali.\nL\"'illecito civile\", che pu\u00f2 essere \"contrattuale\" o \"extracontrattuale\", consiste nella violazione di una norma posta a tutela di un interesse privato alla quale consegue una \"sanzione risarcitoria\", cio\u00e8 finalizzata a reintegrare il danno subito dal soggetto portatore dell'interesse tutelato, irrogata dal giudice nell'ambito della giurisdizione civile.\nL\"'illecito penale\" o \"reato\" consiste, invece, nella violazione di una norma posta a tutela dell'interesse pubblico, in quanto attinente all'ordine etico-politico-sociale dello Stato, alla quale consegue una \"sanzione punitiva\", la \"pena\", finalizzata all'afflizione del trasgressore, irrogata dal giudice nell'ambito della giurisdizione penale.\nIn certi ordinamenti le violazioni di minore gravit\u00e0 delle norme poste a tutela dell'interesse pubblico sono sanzionate da un organo della pubblica amministrazione, anzich\u00e9 dal giudice: \u00e8 il caso degli \"illeciti amministrativi\" dell'ordinamento italiano, oggetto di una disciplina generale modellata su quella dei reati (cosiddetto \"modello parapenalistico\") contenuta nella legge 24 novembre 1981, n. 689.\nOvviamente il concetto di illecito non \u00e8 limitato agli ordinamenti giudici statali: cos\u00ec si parla, ad esempio, di \"illecito sportivo\", in relazione all'ordinamento sportivo, o di \"illecito internazionale\", in relazione all'ordinamento internazionale.\nDistinzione tra fatti e atti illeciti.\nL'illecito \u00e8 un fatto giuridico in quanto una norma giuridica ricollega a esso, quale conseguenza, il sorgere di una situazione giuridica soggettiva, la \"responsabilit\u00e0\", ossia il dovere di sottostare alla sanzione prevista; si pu\u00f2, quindi, parlare di \"fatto illecito\".\nNegli ordinamenti attuali, di solito, affinch\u00e9 sorga la responsabilit\u00e0 \u00e8 necessario che il comportamento sia volontario, sicch\u00e9 l'illecito viene a configurarsi pi\u00f9 precisamente come atto giuridico (e, in particolare, mero atto); si pu\u00f2, quindi, parlare di \"atto illecito\". Tuttavia non mancano anche negli ordinamenti attuali casi di \"responsabilit\u00e0 oggettiva\", in cui, cio\u00e8, le conseguenze si verificano a prescindere dalla volontariet\u00e0 del comportamento; in questi casi l'illecito non si configura come atto giuridico ma come mero fatto.\nVa tenuto presente che in certi ordinamenti i termini \"fatto illecito\" (cos\u00ec in Italia) e \"atto illecito\" (cos\u00ec in Germania e Svizzera) vengono utilizzati anche con un significato pi\u00f9 ristretto, per indicare una particolare specie d'illecito, quello civile extracontrattuale."}
{"id": "681359", "revid": "827882", "url": "https://it.wikipedia.org/wiki?curid=681359", "title": "Be-Papas", "text": " \u00e8 un gruppo di artisti giapponesi che lavorano nel campo dei manga, degli anime e dell'intrattenimento.\nBiografia.\nNel 1996 il regista Kunihiko Ikuhara concluse la sua collaborazione con la Toei Animation: dopo aver diretto, dal 1994 al 1996, due stagioni e mezzo di \"Sailor Moon\" (la seconda parte di \"R\", \"S\" e \"SuperS\"), portando al successo la serie e lasciandovi il suo personale gusto burlesco, Ikuhara decise di lasciare la casa di produzione poich\u00e9 si sentiva troppo vincolato e non sufficientemente libero di esprimere al meglio le sue idee. Decise, quindi, di fondare un suo proprio studio per sviluppare alcuni progetti originali; oltre a lui stesso, entrarono nel gruppo anche il disegnatore Shin'ya Hasegawa, lo sceneggiatore Y\u014dji Enokido (entrambi professionisti con cui Ikuhara aveva gi\u00e0 lavorato in \"Sailor Moon\"), la fumettista sh\u014djo Chiho Sait\u014d e Yuichiro Oguro.\nNel 1997, la prima opera dello studio Be-Papas (programmata su TV Tokyo subito dopo la fine della quinta serie di \"Sailor Moon\", trasmessa sulla concorrente TV Asahi), \u00e8 stata \"La rivoluzione di Utena\", un complesso progetto multimediale (animazione, cinema, fumetto, videogame, musical teatrale) che ha avuto molto successo grazie alla sua forte originalit\u00e0; soprattutto l'anime si \u00e8 presto trasformato in patria in un caso televisivo ed \u00e8 ancora oggi uno dei \"cult\" dell'animazione giapponese. Ikuhara cominci\u00f2 a concepire la serie intorno al 1991-1992, mentre stava lavorando con Jun'ichi Sat\u014d; oltre cinque anni di sviluppo hanno creato una saga molto complessa e commista con elementi come il pensiero rosacrociano o la Cabala, che forniscono infinite chiavi di lettura simboliche all'opera. \"La rivoluzione di Utena\" \u00e8 nota anche per essere una delle primissime opere, insieme ai \"Pok\u00e9mon\", ad aver sviluppato il concetto di complementarit\u00e0 dei media: il primo ed il secondo fumetto, la serie TV, il film, il videogioco ed il musical (partendo dallo stesso incipit) raccontano tutti la stessa storia, ma in maniera diversa, cos\u00ec che la comprensione completa dell'intera opera si pu\u00f2 avere solo fruendo di tutte le parti di cui \u00e8 composta; si tratta di uno stratagemma sia creativo sia commerciale che avr\u00e0 da ora in poi un grande successo in Giappone (per esempio in serie di grande successo come \".hack\"), poich\u00e9 il pubblico giapponese ama il collezionismo e questo modo di presentare i fatti (basti pensare all'illustre precedente di \"Rashomon\" di Akira Kurosawa).\nDopo anni di silenzio (durante i quali i membri del gruppo hanno portato avanti esperienze indipendenti), nel 2005 il gruppo ha partorto una nuova opera, anche questa di forte spirito sperimentale, dai molteplici livelli di lettura e ricolma di allegorie: \"World of the S &amp; M\". A differenza della lunga ed articolata saga di Utena, stavolta l'opera \u00e8 compiuta solo nel breve fumetto, forse per colpa dell'insuccesso commerciale.\nAttualmente il gruppo \u00e8 di nuovo in pausa."}
{"id": "681360", "revid": "729019", "url": "https://it.wikipedia.org/wiki?curid=681360", "title": "Alvin York", "text": "Biografia.\nGli inizi.\nFiglio di un contadino, fu sin da giovanissimo molto esuberante. Assiduo frequentatore di bar dove soleva spesso ubriacarsi assieme agli amici, possedeva un'abilit\u00e0 impressionante con le pistole, non sbagliava mai un colpo.\nNel 1914, all'et\u00e0 di 27 anni, ebbe una crisi religiosa e divenne seguace della Chiesa di Cristo nell'Unione cristiana, una setta minoritaria e conservatrice, ostile al cattolicesimo tradizionale.\nIn guerra.\nQuando il 6 aprile 1917 gli Stati Uniti entrarono in guerra al fianco dell'Intesa, dichiarando guerra alla Germania, York fu chiamato alle armi e sulla sua scheda personale scrisse: \"\"Non voglio combattere\". Fedele ai canoni della propria comunit\u00e0 religiosa, era obiettore di coscienza.\nMa l'Esercito Statunitense non ne tenne conto e lo arruol\u00f2 nella 82\u00aa Divisione di fanteria destinata al fronte francese. Dopo settimane di profonda crisi, il giovane Alvin si convinse che combattere \"\u00e8 un dovere morale ordinato dal Signore\"\". Un dovere per salvare la democrazia e mettere fine celermente alla guerra risparmiando vite umane.\nAll'alba dell'8 ottobre 1918 York, gi\u00e0 al fronte delle Argonne, si rese protagonista, assieme ad altri sedici soldati, dell'azione di guerra che lo avrebbe reso famoso.\nDi mattina, il caporale York e i suoi compagni partirono con il compito di prendere il controllo di una linea ferroviaria. Avevano mappe scritte in francese, che non compresero, ed erroneamente si ritrovarono dietro le linee nemiche. I tedeschi, vistisi presi alle spalle, in un primo momento si arresero, ma quando compresero che gli americani erano in pochi, reagirono. Dalla collina dove erano appostati numerosi soldati tedeschi, cominciarono a crepitare le mitragliatrici. Nove americani caddero uccisi. Allora York si avventur\u00f2 sul terreno dei nemici, facendosi largo col suo fucile Enfield M1917. Finiti i proiettili, us\u00f2 la pistola Colt M1911 in dotazione, aggir\u00f2 le mitragliatrici e ad una ad una le rese inoffensive. Alla fine uccise 25 soldati tedeschi, mise fuori uso 35 mitragliatrici e cattur\u00f2 132 prigionieri. \nTale impresa gli valse una Medal of Honor, la pi\u00f9 alta decorazione militare assegnata dal Governo degli Stati Uniti, nonch\u00e9 la promozione a sergente.\nCongedato, torn\u00f2 nella sua cittadina natale e fu accolto come una gloria nazionale. Alvin York, appena rientrato, spos\u00f2 Gracie che lo aveva fedelmente aspettato ed entr\u00f2 cos\u00ec nella galleria degli eroi americani dalla sicurezza disarmante e dalla fredda determinazione.\nIl sergente York prese parte anche al secondo conflitto mondiale con il grado di maggiore. Finita anche la Seconda guerra mondiale, divenne colonnello della GuardiaNazionale del Tennessee.\nAlvin York mor\u00ec nel 1964 a causa di un'emorragia cerebrale e venne sepolto nel cimitero della sua Pall Mall.\nLa power metal band svedese Sabaton gli ha dedicato il pezzo \"82nd All the Way\" nell'album \"The Great War\"."}
{"id": "681366", "revid": "486946", "url": "https://it.wikipedia.org/wiki?curid=681366", "title": "Knofensa", "text": ""}
{"id": "681367", "revid": "486946", "url": "https://it.wikipedia.org/wiki?curid=681367", "title": "Ultrigaria", "text": ""}
{"id": "681368", "revid": "486946", "url": "https://it.wikipedia.org/wiki?curid=681368", "title": "Sarzenia", "text": ""}
{"id": "681370", "revid": "486946", "url": "https://it.wikipedia.org/wiki?curid=681370", "title": "Tentacha", "text": ""}
{"id": "681371", "revid": "486946", "url": "https://it.wikipedia.org/wiki?curid=681371", "title": "Tentoxa", "text": ""}
{"id": "681374", "revid": "438678", "url": "https://it.wikipedia.org/wiki?curid=681374", "title": "Educativo", "text": ""}
{"id": "681379", "revid": "36426", "url": "https://it.wikipedia.org/wiki?curid=681379", "title": "Andrea Bonaiuto", "text": ""}
{"id": "681383", "revid": "117888636", "url": "https://it.wikipedia.org/wiki?curid=681383", "title": "Abram", "text": ""}
{"id": "681384", "revid": "72265", "url": "https://it.wikipedia.org/wiki?curid=681384", "title": "Elia (profeta)", "text": ""}
{"id": "681385", "revid": "203463", "url": "https://it.wikipedia.org/wiki?curid=681385", "title": "Berenson", "text": ""}
{"id": "681388", "revid": "44939", "url": "https://it.wikipedia.org/wiki?curid=681388", "title": "Classificazione Dewey", "text": ""}
{"id": "681392", "revid": "36426", "url": "https://it.wikipedia.org/wiki?curid=681392", "title": "Re Alfonso V di Leon", "text": ""}
{"id": "681394", "revid": "287204", "url": "https://it.wikipedia.org/wiki?curid=681394", "title": "Frantisek Rabon", "text": ""}
{"id": "681396", "revid": "22643", "url": "https://it.wikipedia.org/wiki?curid=681396", "title": "Regione di Sebenico e Knin", "text": ""}
{"id": "681397", "revid": "120485698", "url": "https://it.wikipedia.org/wiki?curid=681397", "title": "Aldo Puccinelli", "text": "\u00c8 il secondo calciatore, dietro Stefan Radu, con il maggior numero di presenze in Campionati italiani di calcio con la maglia della Lazio: 339.\nCarriera.\nGiocatore.\nInizi\u00f2 a giocare con il e nel 1940 venne acquistato dalla Lazio, societ\u00e0 con cui rimase fino all'estate del 1955 quando, a 35 anni, diede praticamente addio al calcio agonistico.\nPer parlare di Aldo Puccinelli \u00e8 necessario in primo luogo dare spazio alle cifre: 342 presenze (339 in campionato, di cui 319 in Serie A e 3 in Coppa Italia) con la maglia biancoceleste della Lazio, 78 reti (77 in campionato e 1 in Coppa) giocando nel ruolo di ala ambidestra. Fu una bandiera della Lazio di quegli anni, di cui fu decine di volte capitano.\nArriv\u00f2 a Roma appena ventenne, mettendo per la prima volta piede in una grande citt\u00e0. Piccolo di statura, abbastanza compatto, dal carattere tranquillo, sempre gentile e posato, non suscit\u00f2 a prima vista una grande impressione. Dopo un anno di gavetta, con due sole presenze in prima squadra, piacque subito all'allenatore della stagione successiva (1941-42), l'austriaco Popovic, che gli affid\u00f2 la maglia di titolare.\nStilisticamente perfetto, grintoso a dispetto del fisico minuto, imprendibile quando era lanciato, inizi\u00f2 da ala sinistra e solo nel dopoguerra assunse la posizione preferita a destra. Il 24 maggio del 1942 entr\u00f2 definitivamente nel cuore dei tifosi laziali, segnando il gol del pareggio nell'1-1 di un derby con quella Roma che avrebbe poi vinto lo \"scudetto\".\nLa sua carriera fu anche influenzata dagli eventi bellici, che spezzarono uno dei momenti migliori della sua carriera in quanto si vide costretto a lasciare Roma e tornare in Toscana, per essere vicino alla sua famiglia nei momenti pi\u00f9 bui del conflitto. Terminata la guerra, per\u00f2, fece il suo ritorno nella \"Citt\u00e0 Eterna\" per riprendere il suo posto nelle file della Lazio.\nCostitu\u00ec un punto fermo di una formazione che comprendeva, tra gli altri, i fratelli Sentimenti, Francesco Antonazzi e Romolo Alzani, indossando in diverse occasioni anche la fascia di capitano. Con quell'undici la Lazio raggiunse per tre volte consecutive il quarto posto, tra la fine degli anni '40 e l'inizio dei '50.\nDopo una lunga militanza in biancoceleste, Puccinelli chiuse la carriera con la maglia del Livorno, dal 1955 al 1957.\nAllenatore.\nUna volta conclusa la sua carriera da calciatore, Puccinelli intraprese la carriera di allenatore, iniziata a met\u00e0 degli anni cinquanta con la formazione toscana del Cuoiopelli, quindi col Cascina e poi nel 1969 si ritrova sulla panchina del Livorno, squadra che poi guider\u00e0 anche nella parte finale dell'annata 1974-75.\n\u00c8 scomparso nel 1994 all'et\u00e0 di 73 anni."}
{"id": "681398", "revid": "17351", "url": "https://it.wikipedia.org/wiki?curid=681398", "title": "XF-85 Goblin", "text": ""}
{"id": "681402", "revid": "17351", "url": "https://it.wikipedia.org/wiki?curid=681402", "title": "XF-85", "text": ""}
{"id": "681404", "revid": "125840558", "url": "https://it.wikipedia.org/wiki?curid=681404", "title": "Ferdinando IV d'Asburgo", "text": "Biografia.\nFerdinando era il maggiore dei figli dell'imperatore Ferdinando III e della sua prima moglie, Maria Anna di Spagna. Fu designato a succedere al padre gi\u00e0 dal 1652 quando egli segu\u00ec il consiglio di molti principi ecclesiastici. Il 31 maggio 1653 Ferdinando d'Asburgo venne eletto Re dei Romani ed incoronato il 18 giugno dello stesso anno a Ratisbona per mano del principe-arcivescovo di Magonza Johann Philipp von Sch\u00f6nborn.\nIl padre, Ferdinando III, era ancora in vita e come tale conservava il titolo di Imperatore per s\u00e9, riservando al figlio solo il governo di una parte dei propri domini personali.\nIl suo regno ebbe vita breve in quanto mor\u00ec di vaiolo l'anno successivo; gli successe il fratello minore Leopoldo.\nFervente devoto della Madonna di Loreto, Ferdinando pretese con ordinanza testamentaria che il proprio cuore venisse sepolto alla sua morte nella \"Loretokapelle\" nella Augustinerkirche della propria residenza. Questo fatto singolare, divenne in seguito una vera e propria abitudine e tutti i successivi imperatori asburgici seguirono questa procedura."}
{"id": "681407", "revid": "228587", "url": "https://it.wikipedia.org/wiki?curid=681407", "title": "Goblin (disambigua)", "text": ""}
{"id": "681409", "revid": "124888040", "url": "https://it.wikipedia.org/wiki?curid=681409", "title": "Texas hold 'em", "text": "Il Texas hold 'em, o semplicemente hold 'em o anche holdem (letteralmente \"tienile\", riferito alle fiche da gioco; in italiano talvolta detta \"la texana\") \u00e8 una delle pi\u00f9 diffuse specialit\u00e0 del gioco del poker a carte comunitarie.\nBench\u00e9 teoricamente fino a ventidue giocatori possano sedersi allo stesso tavolo, solitamente ad un tavolo da gioco siedono da due a dieci giocatori. Si gioca con un mazzo da cinquantadue carte francesi (escludendo i jolly), di cui vengono fabbricate il tipo apposito con un solo indice per lato, stampato a caratteri pi\u00f9 grandi, e al centro un riquadro col relativo seme o figura inscritto, pressappoco le stesse usate per il Blackjack. A differenza di quanto previsto nel poker tradizionale, i giocatori ricevono solamente due carte a testa: esse, assieme alle cinque carte comuni (\"community cards\") suddivise in Flop (le prime tre), Turn (la quarta) e River (la quinta) scoperte dal mazziere durante le varie fasi di gioco, formeranno il punto di ogni giocatore.\nVarianti del gioco.\nN.B.: nei limit game, le puntate minime sono raddoppiate nel terzo e quarto round di scommesse (turn e river).\nLe puntate.\nUn giro di puntate si intende concluso in uno dei seguenti casi:\nDurante un giro di puntate, quando \u00e8 il turno di un giocatore, questi ha in genere a disposizione quattro opzioni tra cui scegliere:\nSe uno dei giocatori punta, per continuare a partecipare alla mano ciascuno dei giocatori che seguono deve quanto meno pareggiare l'ultima puntata (\"call\"). Tuttavia, se la puntata da coprire \u00e8 maggiore dell'insieme di gettoni (\"stack\") a disposizione di un giocatore, questi ha ancora la possibilit\u00e0 di accettare la scommessa versando nel piatto l'intero suo resto (\"all-in\"). Egli concorre in questo modo alla divisione del piatto: partecipa al gioco per la parte del piatto coperta dalle fiche a sua disposizione (\"main pot\"), mentre la parte residua del piatto (\"side pot\") viene contesa tra gli altri giocatori che hanno coperto l'intera puntata. Vi pu\u00f2 quindi essere pi\u00f9 di un side pot durante la stessa mano.\nDopo il flop (le prime tre carte comuni) la puntata minima deve essere quella del big blind, se il giocatore non ha sufficienti fiche per questa puntata ovviamente pu\u00f2 puntare le sue fiche rimanenti andando quindi anche in questo caso \"all-in\".\nInoltre se un giocatore rilancia all-in con una cifra che \u00e8 inferiore al minimo rilancio consentito fa s\u00ec che gli altri giocatori che hanno fatto gi\u00e0 azione nella mano non possano a loro volta rilanciare ma solo adeguarsi al piatto o ritirarsi, ossia facendo \"call\" o \"fold\", giocatori invece che prima di questo rilancio all-in non hanno ancora parlato sono liberi di fare \"fold\", \"call\" o \"raise\".\nLe fasi di gioco.\nIl gioco si svolge in sei fasi principali:\nUna volta finito il turno, il grande buio si sposta a sinistra, portandosi dietro il buio e il bottone.\nMano di esempio.\nDi seguito un esempio di mano a 4 giocatori, le carte rimarranno sempre coperte, sino allo \"showdown\" per rendere meglio l'idea di come si svolga una mano completa:\nPuntate Obbligatorie: Alice \u00e8 il dealer. Bob, alla sinistra di Alice, paga un piccolo buio $1, e Carol un grande buio di $2.\nPre-flop: Alice distribuisce 2 carte coperte ad ogni giocatore, cominciando da Bob e terminando con se stessa. Ted \u00e8 il primo a parlare poich\u00e9 \u00e8 il primo giocatore dopo il grande buio (under the gun). Dato che i bui sono trattati come puntate non pu\u00f2 fare [Check], pu\u00f2 solo pagare i $2 del grande buio o rilanciare, ma decide di lasciare [Fold]. Alice vede i $2. Bob aggiunge $1 al suo piccolo buio di $1 per vedere [Call] i $2 in totale. Carol \u00e8 di grande buio, quindi ha l'opzione di rilanciare o anche di ritirarsi dalla mano, ma passa [Check], facendo terminare il primo giro di puntate. Il piatto [pot] ora \u00e8 di $6, $2 da ognuno dei 3 giocatori attivi.\nFlop: Alice ora brucia una carta e distribuisce il Flop di 3 carte scoperte comuni, le carte sono . In questo turno, come in tutti quelli successivi, il giocatore alla sinistra del dealer \u00e8 il primo a parlare. In questo caso \u00e8 Bob che passa [Check]. Carol punta $2, Ted ha gi\u00e0 lasciato e Alice rilancia di altri $2 (mette $4, $2 per pareggiare Carol e $2 per rilanciare), obbligando Bob a vedere almeno di $4. Bob vede (mette $4, $2 per pareggiare la puntata iniziale di Carol e $2 per pareggiare il rilancio di Alice). Carol vede mettendo $2. Il piatto ora contiene $18, $6 dall'ultimo turno e $12 da questo turno.\nTurn: Alice ora brucia una carta e distribuisce il Turn (4\u00aa carta) scoperto. \u00c8 il . Bob passa, Carol passa, e Alice passa; il Turn \u00e8 stato un round di Checks. Il pot rimane a $18.\nRiver: Alice, dopo aver bruciato una carta, posiziona l'ultima carta, il River, il , costituendo il gruppo di 5 carte totali il . Bob punta $4, Carol vede, mentre Alice lascia (Alice aveva le carte ; sperava che con il River si ritrovasse con un Colore).\nShowdown: Bob mostra la sua mano composta dalle carte , le 5 carte migliori che pu\u00f2 avere sono , per un tris di 9, con un kicker di K e Q. Carol mostra la sua mano di carte , costituendo la sua mano finale di carte per una Doppia coppia, Re e 9, con un kicker di J. Bob vince il piatto di 26 $.\nL'assegnazione del piatto: Il conteggio dei punti parte dal presupposto che in questo gioco si considerano 5 carte per giocatore che vengono scelte dalle 2 del giocatore e le 5 sul tavolo che sono utilizzabili da tutti i giocatori. Chi nelle 5 carte scelte ha il punteggio pi\u00f9 alto vince.\nI punti.\nIn generale, valgono gli stessi punti del poker ma non bisogna dimenticare che nell'Hold'em il full vince sul colore, e non viceversa come accade nella versione a mazzo ridotto (32 carte) e che, contrariamente al poker a 5 carte, non esiste un seme pi\u00f9 forte di un altro, ovvero, a parit\u00e0 di punteggio, non hanno alcuna rilevanza i semi delle carte dei singoli giocatori.\nEsempio n. 1.\nEnrico vince la mano, grazie a tre carte sul board: , pi\u00f9 le sue carte: . La combinazione supera quella del suo rivale: , pi\u00f9 \nEsempio n. 2.\nRoberto vince utilizzando A-J-9-8-2 contro A-Q-9-8-5 di Marco poich\u00e9 le sue carte formano colore.\nEsempio n. 3.\nLa migliore combinazione \u00e8 A-A-3-3-8 poich\u00e9 quest'ultima carta \u00e8 il kicker.\nI due giocatori pareggiano (split pot).\nEsempio n. 4.\nAngelo vince perch\u00e9 ha in mano la carta pi\u00f9 alta esterna al punto poich\u00e9 ha la combinazione J-J-3-3-9, mentre Fabio ha J-J-3-3-8.\nEsempio n. 5.\nMara vince utilizzando A-K-J-10-8 contro A-K-J-10-7.\nEsempio n. 6.\nLa migliore combinazione \u00e8 A-K-J-10-6. I due giocatori si dividono il piatto.\nEsempio n. 7.\nLa migliore combinazione \u00e8 A-A-K-J-10. I due giocatori si dividono il piatto.\nPre-Flop position (posizioni durante il gioco).\nAl termine di una mano viene spostato il bottone dealer cos\u00ec che di conseguenza, in modo scalare, si modifichino le varie posizioni e i ruoli dei giocatori al tavolo; la posizione \u00e8 un fattore determinante da considerare e sulla quale i giocatori basano la loro successiva strategia di gioco; di seguito sono elencate con le relative denominazioni le 10 posizioni esistenti:\nl'Under the gun (tradotto: sotto tiro) \u00e8 sempre il primo giocatore a giocare all'inizio di una mano ed \u00e8 una posizione estremamente pericolosa da sfruttare esclusivamente con carte in mano molto forti; un rilancio consistente effettuato da questa posizione \u00e8 un chiaro segno di forza.\nL'Under the gun+1 e a seguire non sono altro che ulteriori posizioni iniziali da giocare con riguardo ma la pericolosit\u00e0 cala con l'aumentare della posizione fino alla quarta (under the gun+4); in un tavolo con meno di 10 posti \u00e8 logico che queste posizioni cessino di esistere.\nIl giocatore in questa posizione \u00e8 costretto a mettere il piccolo buio all'apertura della mano.\nIl giocatore in questa posizione \u00e8 costretto a mettere il grande buio all'apertura della mano.\nLe competizioni.\nData la grande diffusione che il Texas Hold'em ha avuto negli ultimi anni, gli appuntamenti per appassionati e professionisti si sono moltiplicati.\nLe World Series of Poker, che si giocano a Las Vegas tra giugno e luglio di ogni anno, sono la pi\u00f9 grande manifestazione pokeristica mondiale. Si tratta di una serie di tornei di diverse specialit\u00e0 di poker.\nI partecipanti provengono da ogni parte del mondo. Il \"main event\", che incorona il Campione del Mondo, prevede un \"buy-in\" (quota di iscrizione) di 10.000$. Oltre al \"main event\" esistono dei \"side events\" cio\u00e8 tornei alternativi dove la quota di iscrizione \u00e8 pi\u00f9 bassa anche se si vince sempre il pregiato braccialetto WSOP.\nIl vincitore di ogni evento, e oggi si \u00e8 arrivati sulla cinquantina, oltre al montepremi ha diritto ad un braccialetto d'oro. Il giocatore che ha vinto il maggior numero di braccialetti \u00e8 Phil Hellmuth, che nel 2018 si \u00e8 aggiudicato il quindicesimo della sua carriera.\nLa diffusione del gioco on line ha portato il numero di partecipanti a crescere in maniera esponenziale. La prima edizione delle WSOP, nel 1970, vide la partecipazione di poche decine di giocatori. Nell'edizione 2006 si sono sfiorati i 10.000 partecipanti e il primo classificato, Jamie Gold, ha vinto una prima moneta di 12.000.000$. Nel 1975 all'et\u00e0 di 18 anni, Olivier Doria perse in finale con Doyle Brunson dopo aver eliminato cinque tra i favoriti alla vittoria finale.\nDal 2007 sono state istituite le WSOP Europe, che fino all'anno scorso furono giocate in settembre a Londra, per venire incontro alle esigenze di appassionati e giocatori europei. Quest'anno vengono invece giocate in Francia a Cannes.\nIl World Poker Tour \u00e8 un torneo itinerante. Il vincitore della WPT World Championship del 2006, lo spagnolo Carlos Mortensen, ha vinto 3.970.415$. Nel 2007 il WPT si \u00e8 articolato in 19 tappe nei maggiori casin\u00f2 internazionali. Il buy in per ogni singola tappa \u00e8 di 10.000$. La tappa finale, il WPT World Championship, si gioca al Bellagio e parteciparvi costa 25.000$. I vincitori di ogni tappa precedente sono ammessi di diritto.\nIl WPT della sesta stagione si \u00e8 concluso a Las Vegas il 19 aprile 2008.\nLo European Poker Tour ha una struttura molto simile a quella del WPT ma si gioca esclusivamente in casin\u00f2 europei. A partire dal 2007, con una tappa giocata alle Bahamas, \u00e8 stato dato il via a una \"eccezione\" che si \u00e8 poi sporadicamente ripetuta negli anni successivi.\nCome nel caso del WPT le sedi e il numero delle tappe possono cambiare di anno in anno.\nIl \"Buy-in\" varia dai 5.000\u20ac ai 10.000\u20ac. Il torneo conclusivo, l'EPT Grand Final, si gioca ogni anno a Montecarlo (\"buy-in\" 10.000\u20ac).\nValore atteso.\nNel Texas Hold'em, e pi\u00f9 in generale in tutte le specialit\u00e0 a \"community cards\", la mano di un giocatore non \u00e8 quasi mai completamente certa fino alla fine. Tuttavia, egli spesso continuer\u00e0 a puntare e a rilanciare, cos\u00ec aumentando la posta, basandosi principalmente sulle carte personali (\"hole cards\"), sulle carte comuni gi\u00e0 scoperte dal mazziere, sulla quantit\u00e0 di gettoni presenti nel piatto, sul monte gettoni proprio e dell'avversario, sul profilo dello stesso e sulla propria immagine al tavolo. Per questo entrano in gioco ragionamenti che tirano in ballo argomenti di probabilit\u00e0 e teoria delle decisioni, specialmente il valore atteso.\nOgni sforzo che il giocatore fa non \u00e8 altro che uno sforzo, consapevole o no, mirato a fare scelte col pi\u00f9 elevato Valore Atteso (\"Expected Value\" in inglese) possibile. L\"'expected value\" (EV) si pu\u00f2 interpretare facilmente come l'ammontare della vincita (o perdita) che si realizza in media in una scommessa. Se per esempio l'EV di una scommessa \u00e8 di 130$, allora ogni volta che accettiamo quella scommessa vinciamo 130$ (in media sul lungo periodo; vedi legge dei grandi numeri).\nSupponiamo ora di giocare una mano di Texas Hold'em \"limit 10$-20$\" e di arrivare al river con un tris di assi, con coppia di assi in mano, e sul tavolo A-K-Q-10-3.\nL'avversario punta 20$ in un piatto di 90$. Stimiamo che la probabilit\u00e0 che il nostro avversario abbia un J per la scala sia del 70% e che la probabilit\u00e0 di essere vincenti sia quindi del 30%? Calcoliamo l'EV:\nL'EV ci indica se una scommessa \u00e8 conveniente (\"EV positivo\") oppure no (\"EV negativo\"), ma non ci dice niente riguardo al risultato della nostra scommessa presa singolarmente. \nNel poker ogni volta che decidiamo di fare \"bet\", \"fold\" o \"raise\" (puntare, lasciare la mano, o rilanciare in italiano) effettuiamo una scelta che pu\u00f2 essere caratterizzata da un EV positivo o negativo. Teoricamente, alla fine di ogni partita avremo guadagnato tanto pi\u00f9 quante pi\u00f9 decisioni ad EV positivo avremo preso, e perso tanto meno quante pi\u00f9 decisioni a EV negativo avremo evitato. Talvolta nel poker capita che, sia un bet o un raise, abbiano entrambi EV positivo: in questo caso il giocatore con esperienza deve saper individuare quale sia la mossa con EV maggiore. Quando si gioca a poker non si ha il tempo per calcolare precisamente l'expected value di una determinata mossa e, spesso, non si sa neanche se la mossa fatta sia vantaggiosa o meno (se abbia EV positivo o negativo).\nQuesto avviene poich\u00e9 il Poker \u00e8 un gioco le cui informazioni disponibili di volta in volta sono incomplete e quindi, anche volendo, non potremmo calcolare con assoluta certezza ed in ogni momento il valore atteso di un particolare \"bet\" o \"fold\" poich\u00e9 non abbiamo a disposizione i dati numerici per effettuare tale calcolo.\nSpesso i giocatori professionisti, lontano dal tavolo, cercano di valutare l'EV di una determinata giocata facendo delle ipotesi sul comportamento degli avversari (il bluff \u00e8 una componente che pu\u00f2 inficiare la valutazione dell'\"expected value\") e sulle carte che hanno in mano.\nQueste analisi (spesso molto utili) richiedono tempo e difficilmente possono essere effettuate durante una partita.\nProbabilit\u00e0 e Odds.\n\"Probabilit\u00e0\": affermare che una determinata carta ha il 13% della probabilit\u00e0 di uscire significa che, in media, la carta in questione esce 13 volte ogni 100 tentativi.\nSupponendo di avere \"6-7\" di cuori in mano mentre sul tavolo ci sono e di voler fare colore al river, si ragiona in questo modo: le carte sconosciute sono 46 (52 carte totali meno 4 sul tavolo meno 2 in mano) le carte di cuori rimaste sono 9 (13 carte di cuori totali meno 2 sul tavolo meno 2 in mano). La probabilit\u00e0 di fare colore \u00e8 di formula_4.\nIl calcolo \u00e8 il seguente:\nformula_5\n\"Odds\": dire che un evento \u00e8 15 contro 1 sfavorito (\"15 to 1 odds\" in inglese) significa che, in media, questo evento non si ripeter\u00e0 per 15 volte per ogni volta che si presenta.\nNell'esempio precedente possiamo quindi esprimere lo stesso concetto dicendo che il colore \u00e8 80 contro 20 sfavorito (4 contro 1, 4 to 1 odds).\nPer passare dalle \"odds\" alla \"probabilit\u00e0\" si procede come segue:\nPer passare dalla probabilit\u00e0 di riuscita agli odds si procede come segue:\nLe probabilit\u00e0 andrebbero \"corrette\" (weighted) a seconda dei giocatori rimasti in gioco e delle fasi di gioco. Per esempio nella fase iniziale se 8 giocatori passano e ne rimangono solo due in gioco \u00e8 ragionevole supporre che i giocatori che si sono ritirati non avessero avuto carte alte mentre quelli rimasti s\u00ec, considerando inferiore l'eventualit\u00e0 di \"bluff\". Nella fase finale di un torneo questo concetto perde di valore mentre entra in gioco una relazione tra punteggio in mano e posto al tavolo e valutando una maggiore incidenza dei \"bluff\"."}
{"id": "681411", "revid": "228587", "url": "https://it.wikipedia.org/wiki?curid=681411", "title": "San Luigi", "text": ""}
{"id": "681413", "revid": "247222", "url": "https://it.wikipedia.org/wiki?curid=681413", "title": "Dhamm", "text": "I Dhamm (noti anche per un certo periodo come Sautiva) sono un gruppo musicale hair metal italiano, formatosi a Roma nel 1994. La band ha debuttato vincendo Sanremo Giovani 1994 e partecipando alle edizioni del Festival di Sanremo 1995 e del 1996 (in diverse categorie). Si sono resi noti con il loro primo album \"Dhamm\", pubblicato nel 1995 e certificato disco d'oro.\nIl nome deriva dalle iniziali dei nomi dei componenti, con in pi\u00f9 la lettera H.\nStoria del gruppo.\nL'inizio e il boom (1994-1996).\nI Dhamm si formano nel 1994, e la prima formazione \u00e8 composta da Alessio Ventura (voce e chitarra), Dario Benedetti (chitarra), Massimo Conti (basso e tastiere) e Mauro Munzi (batteria). La band inizia ad esibirsi in piccoli club, fino a debuttare in tv a Sanremo Giovani 1994. Il gruppo vince il festival con il brano \"Irene\", risultato il pi\u00f9 votato tra quelli proposti nella categoria \"Gruppi\"; qualificandosi cos\u00ec al Festival di Sanremo 1995, al quale partecipano con il brano \"Ho bisogno di te,\" classificandosi in quinta posizione ed in terza nella classifica espressa dal pubblico.\nUn giorno pi\u00f9 tardi il termine del festival esce l'album di debutto omonimo, pubblicato dalla EMI e prodotto da Marco Lecci e Paolo Carta, e certificato disco d'oro. Il gruppo inizia a tenere concerti in giro per l'Italia e ad apparire in diverse trasmissioni TV, tra cui il Festivalbar. L'anno seguente partecipano al Festival di Sanremo con il brano \"Ama\". Nello stesso 1996 il gruppo incide e pubblica il secondo album, intitolato \"Tra cielo e terra\".\n\"Disorient Express\" (1997-1998).\nAll'inizio del 1997 i Dhamm subiscono un cambiamento di formazione; Massimo Conti e Mauro Munzi vengono sostituiti rispettivamente da Ernesto Osci (basso) e Bruno Valente (batteria), cambiando anche casa discografica, affidandosi alla BMG.\nIl gruppo incide il terzo album, e prima della sua uscita vengono pubblicati i singoli \"Zona Nera\", \"Il cielo sotto\", \"Sono qui\" e \"L'uomo di Cartone\", estratti dallo stesso. L'album viene intitolato \"Disorient express\" e viene pubblicato il 5 ottobre 1997. Il terzo lavoro in studio viene presentato marted\u00ec 7 ottobre a Milano, con uno showcase a \"L'Osteria del Treno\". L'album contiene 13 brani, con testi curati dalla scrittrice Simona Orlando in collaborazione con il cantante Alessio Ventura.\nSautiva e scioglimento, progetti di Alessio Ventura e reunion (1999-2010).\nAll'inizio del 1999, i Dhamm cambiano nome in Sautiva. Vi \u00e8 un nuovo cambio di formazione: esce dal gruppo il batterista Bruno Valente ed entra al suo posto Roberto Perrone. I Sautiva pubblicano un solo album omonimo, che esce nel 2000. Il disco contiene 13 brani, tra i quali \u00e8 presente il singolo \"Vertigini\", l'unico estratto dall'album. Dopo questo album, nella primavera del 2002 il gruppo si scioglie.\nIl cantante, Alessio Ventura, negli anni 2002-2004 collabora con la band DB Boulevard con i quali pubblica l'album \"Frequencies\" (etichetta Airplane records) tornando sul palco di Sanremo 2004 con il brano \"Baster\u00e0\" che vincer\u00e0 il premio della giuria.\nNel 2005-2006 Ventura collabora con il DJ Tommy Vee con il quale pubblica i singoli \"Anthouse (Don't Be Blind) - (Etichetta discografica Airplane! Records) e Punk Division \"Seven Nation Army\" - (Etichetta discografica Level One / Self Distribuzione).\"\nDopo 3 \"Dhamm day\", (incontri organizzati dai fan con i membri della band) tra il 2005 e il 2007, il gruppo annuncia il suo ritorno nel 2007 con la formazione originale e pubblicano il singolo \"Un attimo\", inserito nella \"Tommy Vee - Selections vol.4\".\nI \"Dhamm Progressive\" e le controversie legali (2011-2013).\nNel 2011 viene annunciato il ritorno della band, che per l'occasione avrebbe assunto il nome \"Dhamm Progressive\", per simboleggiare il loro nuovo stile musicale. Tuttavia, nessuno dei musicisti che fa parte di questa band \u00e8 mai stato componente dei Dhamm, nonostante la biografia sul loro sito faccia intendere che si tratti dello stesso gruppo, ricostruito con una formazione totalmente rinnovata.\nIl fatto viene portato alla luce durante la puntata de \"Le iene\" del 19 maggio 2013, in cui Andrea Lybra, cantante dei Dhamm Progressive, ha dovuto confrontarsi con due componenti dei Dhamm originali. Secondo la versione di Lybra, il suo gruppo avrebbe ottenuto regolarmente il diritto di utilizzare il monicker \"Dhamm\", mentre Marco Lecci (manager e produttore della band) nega di aver concesso l'utilizzo del marchio. Due componenti del gruppo affermano di essere effettivamente stati contattati da Andrea Lybra, ma di aver rifiutato la sua proposta di far parte della sua band. Inoltre, il sito dei Dhamm Progressive pubblicizza una partnership con RDS, mentre nella finta intervista realizzata dal servizio de Le Iene, viene annunciata una futura collaborazione con Patty Pravo: entrambe le collaborazioni sono state smentite dai diretti interessati. Al momento, tale contenzioso non \u00e8 ancora stato risolto in maniera ufficiale e definitiva.\nRitorno ufficiale (dal 2013).\nDopo numerosi anni di assenza dalle scene, i Dhamm ritornano con tutti i componenti della prima formazione. Il 27 settembre 2013 pubblicano il singolo \"La gente giudica\" e il 21 gennaio successivo l'album \"Considerata l'ora\", accompagnato dal singolo \"Mediamente rapiti dal cuore\".\nLa band prosegue con varie esibizioni live fino al 2015 poi il bassista Massimo Conti lascia di nuovo la band e verr\u00e0 sostituito con l'attuale membro Daniele Valentini. Per un breve periodo live la band ha avuto nella sua formazione anche un chitarrista ritmico Alex Massari.\nNel 2016 ritornano alla formazione a quattro componenti (\"Alessio Ventura - voce e chitarra, Dario Benedetti - chitarra, Daniele Valentini - basso e Mauro Munzi - batteria\") e pubblicano il singolo \"Il Rimedio.\"\nConcerto celebrativo per i 25 anni di carriera (2019).\nSabato 16 novembre 2019 viene organizzato un concerto celebrativo per i 25 anni di carriera della band, la data viene scelta in quanto la prima apparizione a Sanremo Giovani fu il 17 novembre 1994. Al concerto partecip\u00f2 anche \"Bruno Valente,\" ex batterista della band, suonando alcuni live dell'album \"Disorient Express\".\nIn occasione del live presentano anche il singolo \"L'impressione di dicembre\"."}
{"id": "681415", "revid": "1005847", "url": "https://it.wikipedia.org/wiki?curid=681415", "title": "Serafino Zucchelli", "text": "Biografia.\nLaureato in medicina a Modena, si \u00e8 specializzato in malattie dell'apparato digerente sempre a Modena ed in medicina interna a Parma. Dal 1987 al 1995 \u00e8 stato il primario dell'ospedale di Castelfranco Emilia, dal 1995 \u00e8 direttore dell'unit\u00e0 operativa di medicina d'urgenza e pronto Soccorso dell'ospedale civile di modena e dal 1999 dirige il dipartimento di emergenza della AUSL di Modena.\n\u00c8 un convinto assertore della sanit\u00e0 pubblica: fin dal 1965 \u00e8 iscritto alla Anaao Assomed, associazione medica di cui \u00e8 stato anche segretario generale dal 2000 al 2006.\nEsponente dei Democratici di Sinistra, dal 18 maggio del 2006 fa parte del secondo governo Prodi in qualit\u00e0 di sottosegretario al Ministero della Sanit\u00e0.\nDal maggio 2011 presidente della Fondazione Onaosi."}
{"id": "681427", "revid": "36426", "url": "https://it.wikipedia.org/wiki?curid=681427", "title": "Vescovo della Sabina", "text": ""}
{"id": "681431", "revid": "112364312", "url": "https://it.wikipedia.org/wiki?curid=681431", "title": "Settore pubblico", "text": "Con la locuzione settore pubblico si definisce, da un punto di vista funzionale, risulta composto da quelle istituzioni che gestiscono e/o erogano servizi pubblici, non destinati alla vendita.\nCaratteristiche.\nFanno parte di questa classificazione le amministrazioni pubbliche, divisibili nei tre sottosettori stabiliti dal Sec95: amministrazione centrale, amministrazione locale ed enti di previdenza.\nLe entrate e uscite delle amministrazioni pubbliche contribuiscono alla dimensione del PIL.\nDibattito sul significato.\nSeguendo invece un approccio istituzionale, la classificazione avviene in funzione delle attivit\u00e0 svolte. In riferimento all'Italia, La definizione data dalla Banca d'Italia non coincide con quella del Ministero del Tesoro, il quale non include nella classificazione le Aziende municipalizzate n\u00e9 le vecchie aziende autonome, oggi diventate societ\u00e0 per azioni (Ferrovie, Poste...).\nUn sottoinsieme importante \u00e8 costituito dal settore statale, che ad esempio in Italia \u00e8 formato dallo Stato in senso stretto (Ministeri), ex Agenzia per il Mezzogiorno ed aziende autonome che forniscono beni e servizi non vendibili come l'ANAS."}
{"id": "681434", "revid": "36426", "url": "https://it.wikipedia.org/wiki?curid=681434", "title": "Vescovo di Ravenna", "text": ""}
{"id": "681442", "revid": "90227", "url": "https://it.wikipedia.org/wiki?curid=681442", "title": "2000 AUC", "text": ""}
{"id": "681449", "revid": "90227", "url": "https://it.wikipedia.org/wiki?curid=681449", "title": "2000 a.U.c.", "text": ""}
{"id": "681452", "revid": "767487", "url": "https://it.wikipedia.org/wiki?curid=681452", "title": "Gian Paolo Patta", "text": "Biografia.\nDiplomato all'ITIS Feltrinelli di Milano, ex informatico della Philips, nel 1974 si iscrive alla CGIL e nel 1983 entrer\u00e0 nell'apparato regionale della Lombardia. Al termine del congresso del 1986 partecipa alla costituzione dell'area detta \"Democrazia consiliare\" e inizia la carriera di dirigente nazionale come componente dell'esecutivo della Confederazione.\nNel 1994 assume l'incarico di segretario regionale della CGIL che conserva fino al 1996, quando diventa segretario confederale della CGIL con la responsabilit\u00e0 della contrattazione per il pubblico impiego, incarico che lascia dopo dieci anni.\nPoliticamente aderisce a Democrazia Proletaria, di cui sar\u00e0 segretario regionale in Sardegna dal 1989 fino all'ingresso di DP in Rifondazione Comunista, a cui egli fu favorevole. Membro della direzione nazionale del PRC, nel 1998 abbandona Rifondazione non condividendo la sfiducia al primo governo Prodi: si avvicina al Partito dei Comunisti Italiani, a cui tuttavia non si iscrive ufficialmente.\nFra il 2003 e il 2004 ha coordinato il Forum programmatico per l'Alternativa di governo.\nDal 18 maggio del 2006 ha fatto parte del secondo governo Prodi in qualit\u00e0 di sottosegretario al Ministero della Salute.\nCoordinatore nazionale dell'Associazione 23 marzo \"Lavoro-Solidariet\u00e0\" (emanazione dell'area programmatica della CGIL Lavoro e Societ\u00e0), guida l'associazione nel percorso unitario della Federazione della Sinistra entrando nel suo Coordinamento nazionale."}
{"id": "681453", "revid": "1494169", "url": "https://it.wikipedia.org/wiki?curid=681453", "title": "Albornoz", "text": ""}
{"id": "681454", "revid": "36426", "url": "https://it.wikipedia.org/wiki?curid=681454", "title": "Cardinale Albornoz", "text": ""}
{"id": "681467", "revid": "123252536", "url": "https://it.wikipedia.org/wiki?curid=681467", "title": "Benny Hill", "text": "Sin dal suo debutto nel 1955 il suo spettacolo televisivo \u00e8 stato venduto in oltre 140 paesi nel mondo, con milioni di telespettatori.\nBiografia.\nLa giovinezza.\nAlfred \"Alfie\" Hill nacque a Southampton, dove insieme al fratello frequent\u00f2 la Taunton School. Durante la seconda guerra mondiale, Hill fu uno degli allievi evacuati con la scuola alla Bournemouth School. Dopo aver lasciato la Taunton School, Hill fece diversi lavori come il lattaio, l'operatore di ponte, il conducente ed il percussionista, prima di approdare finalmente all'industria dell'intrattenimento, divenendo assistente del direttore di scena. Ricevette la chiamata alle armi nel 1942 e venne addestrato come meccanico nella Royal Electrical and Mechanical Engineers, British Army. Serv\u00ec come meccanico, camionista e operatore di proiettori in Normandia dopo il settembre 1944 e successivamente trasferito alla divisione Combined Services Entertainment prima della fine della guerra.\nIspirato dalle star della commedia, secondo il genere teatrale della \"music hall\", forma di intrattenimento tipicamente britannica, in voga tra il 1950 ed il 1960, Hill part\u00ec con l'idea di farsi strada nello \"show business\". Cambi\u00f2 il proprio nome in \"Benny\", in omaggio al suo attore preferito Jack Benny. Il comico inglese cominci\u00f2 quindi a lavorare nei circoli di lavoro maschili ed a cene di massoni, prima di approdare ai night club ed ai teatri. Hill fece un provino presso un famoso teatro di Soho, il Windmill Theatre, ma non fu ingaggiato.\nLa vita privata.\n. Non si spos\u00f2 mai, malgrado avesse fatto delle proposte di matrimonio a due donne (una era la figlia di uno scrittore britannico), ma fu rifiutato da entrambe; a causa della sua eccentricit\u00e0 e del suo stile di vita solitario circolarono voci su una sua omosessualit\u00e0, ma egli le neg\u00f2 sempre ridendo.\nPur ottenendo regolarmente ricchi contratti per i suoi show, Hill condusse una vita molto frugale: non ebbe mai una casa di propriet\u00e0, neanche un'autovettura pur avendo la patente, preferendo invece l'affitto di un piccolo appartamento a Teddington, situato a quattro passi dai Teddington Studios, dove registrava i suoi spettacoli. Viaggiare fu il solo lusso che si concesse regolarmente. Hill acquis\u00ec una conoscenza di notevole livello della lingua francese e amava compiere frequenti viaggi di piacere a Marsiglia.\nFino agli anni ottanta, il comico pot\u00e9 godere dell'anonimato nei caff\u00e8 all'aperto francesi, sui trasporti pubblici e socializzare con le donne del luogo. Oltre ad avere padronanza del francese, Benny parlava la lingua tedesca, l'olandese e l'italiano. I viaggi d'oltremanica dell'attore erano spesso delle missioni di lavoro per racimolare materiale da utilizzare nella commedia, in parte ispirato dagli ambienti stranieri oppure preso in prestito da rappresentazioni regionali.\nGli esordi.\nTra la fine della guerra e il debutto della televisione, Hill lavor\u00f2 come attore radiofonico. La sua prima apparizione in tv avvenne nel 1949, durante il programma \"Hi There\". L'attore continu\u00f2 a lavorare ad intermittenza, finch\u00e9 la sua carriera decoll\u00f2 con \"The Benny Hill Show\" nel 1955 sulla BBC. Attori ricorrenti nei suoi spettacoli, negli anni della BBC, furono Patricia Hayes, Jeremy Hawk, Peter Vernon, Ronnie Brody ed il coautore (nel periodo compreso tra la met\u00e0 degli anni cinquanta sino agli inizi dei sessanta) Dave Freeman.\nHill rimase principalmente con la BBC fino al 1968, eccetto per alcune presenze come ospite all'Associated TeleVision nel 1957-1960 ed ancora nel 1967. Condusse inoltre un programma radiofonico di breve durata, il \"Benny Hill Time\", che and\u00f2 in onda sulla BBC dal 1964 al 1966. Inoltre, Hill prov\u00f2 un'antologia di sitcom (\"Benny Hill\"), che fu trasmessa in tre serie dal 1962 al 1963, ove il comico interpretava un personaggio diverso per ogni episodio.\nFilm e registrazioni.\nBenny Hill partecip\u00f2 a nove film, compresi \"Quei temerari sulle macchine volanti\" (1965), \"Citty Citty Bang Bang\" (1968), in cui interpretava il ruolo relativamente serio del giocattolaio, \"Un colpo all'italiana\" (1969) ed infine un film a sketch, spin-off dei suoi programmi Thames (1969-73), intitolato \"The Best of Benny Hill\" (1974). L'unica produzione cinematografica in cui \u00e8 il protagonista \u00e8 il film comico \"Occhio di lince\" (\"Who Done It?\") del 1956.\nLe sue registrazioni audio comprendono \"Gather in the Mushrooms\" (1961), \"Transistor Radio\" (1961), \"Harvest of Love\" (1963), \"Ernie (The Fastest Milkman In The West)\" (1971), e molte altre. Hill apparve nel video della canzone \"Anything She Does\" dei Genesis.\nAmmiratori celebri.\nL'attore inglese Charlie Chaplin e Michael Jackson erano ammiratori appassionati di Hill: Jackson trov\u00f2 il tempo di visitare Benny in ospedale quando fu ricoverato per un attacco di cuore nel febbraio del 1992. Hill aveva precedentemente appreso che l'idolo della sua infanzia, Chaplin, era un suo seguace e quando fu invitato a casa di quest'ultimo in Svizzera dalla famiglia, scopr\u00ec che Chaplin aveva una vasta collezione dei suoi video.\nApparentemente Hill e Dennis Kirkland erano le prime persone esterne alla famiglia di Chaplin ad essere ammesse nel suo studio privato.\nIn un documentario girato prima della scomparsa di Hill (\"\"), diverse celebrit\u00e0 (Burt Reynolds, Michael Caine, John Mortimer, Mickey Rooney, Walter Cronkite ed altri) espressero il loro apprezzamento ed ammirazione per il comico inglese e per il suo humour. Nel suo \"Abecedario\", anche il filosofo francese Gilles Deleuze si dichiara un ammiratore di Benny Hill.\nPremi e riconoscimenti.\nNel 1991 Benny Hill riceve da Eugene Chaplin, figlio del grande attore di origine britannica Charlie Chaplin, l'\"International Award for Comedy\".\nLa scomparsa.\nLa salute di Benny Hill cominci\u00f2 a peggiorare dal novembre 1991. Gli fu diagnosticato una settimana dopo un blocco renale. L'attore mor\u00ec il 20 aprile 1992, in solitudine, nel suo appartamento n.7 della Fairwater House in Twickenham Road, Teddington, nel distretto londinese del Middlesex, all'et\u00e0 di 68 anni. Il 21 aprile i vicini, preoccupati, chiamarono la polizia, che trov\u00f2 il corpo dell'attore seduto nella sua poltrona davanti al televisore. Il giorno in cui mor\u00ec, arriv\u00f2 nella sua cassetta postale un nuovo contratto da firmare da parte della Central Independent Television. La causa della morte fu rubricata come una trombosi coronarica.\nHill fu sepolto al cimitero di Hollybrook, vicino a Southampton, il suo luogo di nascita. Nell'ottobre del 1992, in seguito a dicerie circa il fatto che fosse stato inumato con un grosso quantitativo di oro e gioielli, ci fu il tentativo di alcuni ladri di profanare la salma. Quando le autorit\u00e0 ispezionarono la bara, non fu per\u00f2 ritrovato alcun tesoro. Hill fu tumulato in una nuova cassa e sopra la tomba fu posto un solido lastrone.\nLe ultime volont\u00e0 dell'attore prevedevano un lascito in propriet\u00e0 di circa 10 milioni di sterline ai suoi lontani parenti. Quelli pi\u00f9 prossimi erano suo fratello Leonard e sua sorella Diana, con cui non aveva avuto rapporti e che erano gi\u00e0 deceduti. Gli rimanevano sette nipoti, tra i quali fu divisa l'eredit\u00e0. Tra i suoi averi fu ritrovata una nota, in cui assegnava ingenti somme di denaro ai suoi amici pi\u00f9 intimi quali Sue Upton, Louise English, Henry McGee, Bob Todd e Dennis Kirkland, ma questo appunto non ebbe valore legale, non essendo stato sottoscritto o corroborato da testimoni."}
{"id": "681477", "revid": "547992", "url": "https://it.wikipedia.org/wiki?curid=681477", "title": "Nino Filast\u00f2", "text": "Biografia.\nNato a Firenze, dove viveva e lavorava, nella sua lunga carriera da avvocato si \u00e8 occupato di molteplici casi in larga parte definiti \"Misteri all'italiana\". Da scrittore ha pubblicato diversi libri di genere giallo, nonch\u00e9 due saggi sui delitti del mostro di Firenze: \"Pacciani innocente\" (Firenze, 1994) e \"Storia delle merende infami\" (Firenze, 2005). In quest'ultimo libro l'avvocato, oltre a proporre una tesi opposta alle sentenze sui duplici omicidi, esegue un'analisi critica del processo penale italiano, le cui problematiche deriverebbero da metodi inquisitori storicamente irrazionali. \n\u00c8 morto a Firenze il 29 dicembre 2021, all'et\u00e0 di 83 anni, dopo una lunga malattia."}
{"id": "681479", "revid": "767487", "url": "https://it.wikipedia.org/wiki?curid=681479", "title": "Danielle Mazzonis", "text": "Biografia.\nNata in Francia e cresciuta in Argentina, arriva in Italia nel 1962. Si laurea in chimica pura all'Universit\u00e0 di Roma e si specializza al Queen Mary, University of London, ed \u00e8 poi ricercatore prima alla Sapienza di Roma e poi al CNR. Approda all'ENEA nel 1982 dove si occupa di trasferimento e di adattamento di tecnologie avanzate applicate alla produzione, all'ambiente, al restauro e conservazione ed alla formazione.\nDal 1993 al 2001 \u00e8 stata Presidente dell'Agenzia di sviluppo dell'Emilia-Romagna. \u00c8 autrice di numerosi libri e articoli scientifici e di divulgazione sulle implicazioni sociali della scienza e sulla promozione delle economie, tradizioni e conoscenze locali.\nEx esponente del Manifesto, aderisce in seguito a Rifondazione Comunista (\u00e8 presidente ed amministratore delegato dell'associazione politico culturale LiberAssociazione degli aderenti individuali alla Sinistra Europea) ed ha fatto parte del secondo governo Prodi in qualit\u00e0 di sottosegretario al Ministero per i Beni e le Attivit\u00e0 Culturali."}
{"id": "681491", "revid": "767487", "url": "https://it.wikipedia.org/wiki?curid=681491", "title": "Interferometro", "text": "In fisica l'interferometro \u00e8 lo strumento di base dell'interferometria che permette di studiare gli effetti di composizione delle onde (in particolare elettromagnetiche). Esso mette in evidenza le figure risultanti da questi effetti tramite l'ausilio di particolari percorsi per la luce monocromatica (in origine era utilizzata quella bianca, ed oggi anche neutroni e piccoli atomi, sfruttando le propriet\u00e0 ondulatorie della materia).\nStoria e applicazioni.\n\u00c8 stato storicamente importante l'esperimento di Michelson-Morley, condotto con l'ausilio di un interferometro, che ha portato prove sperimentali determinanti per la formulazione della relativit\u00e0 ristretta.\nLe applicazioni sono varie in astrofisica, dove lo studio interferometrico della luce visibile e delle onde radio fornisce immagini del cielo in alta risoluzione. Allo scopo sono utilizzati radiointerferometri.\nTipi di interferometro.\nEsistono decine di tipi di interferometri, tra cui:"}
{"id": "681493", "revid": "21880", "url": "https://it.wikipedia.org/wiki?curid=681493", "title": "Phylloceratina", "text": "Phylloceratina \u00e8 un sottordine di Ammoniti, diffuso tra il Triassico (230 milioni di anni fa) e il Cretaceo (circa 65 milioni di anni fa).\nMorfologicamente presentano una conchiglia pi\u00f9 o meno involuta, anche se le forme triassiche possono essere evolute (es. \"Rhacophyllites\"). Per quel che riguarda l'ornamentazione \u00e8 necessario distinguere i modelli interni con guscio e senza; le coste sono presenti sui modelli interni raramente e sono accusate prevalentemente sull'area ventrale (es. \"Juraphyllites\"); i gusci presentano generalmente strie di accrescimento non ripetute dai modelli. Le suture settali sono tipiche e ben riconoscibili, perch\u00e9 complesse e con molti lobi, inoltre per la presenza di intagli fogliati (o foglie) tondeggianti, da cui il nome \"Phylloceras\" (etimologicamente, corno con le foglie) (esempi nelle immagini riportate). \nI generi paleontologicamente pi\u00f9 importanti sono \"Phylloceras\", \"Calliphylloceras\", \"Holcophylloceras\", \"Ptychophylloceras\", \"Partschiceras\", \"Juraphyllites\" e \"Sowerbyceras\"."}
{"id": "681495", "revid": "339392", "url": "https://it.wikipedia.org/wiki?curid=681495", "title": "MiG-9 Fargo", "text": ""}
{"id": "681496", "revid": "1005847", "url": "https://it.wikipedia.org/wiki?curid=681496", "title": "Cristina De Luca", "text": "Biografia.\nLaureata in Scienze Biologiche, si \u00e8 occupata di formazione e cooperazione internazionale, sia in Italia che all'estero, facendo parte di numerose associazioni non governative come il \"Movimento laici America latina\" e la \"Federazione degli organismi di volontariato internazionale\", per la quale ha realizzato e coordinato progetti in Africa ed America Latina.\nDal 1998 ha lavorato presso l'Agenzia per la preparazione del Giubileo e poi nel 2000, in qualit\u00e0 di vicedirettore del Centro del Volontariato per l'Accoglienza Giubilare, ha organizzato e coordinato le attivit\u00e0 di sostegno ai pellegrini.\nVice-direttrice del \"Consorzio per la formazione internazionale\" di Roma dal giugno 2003 al maggio 2006, dal 2002 fa parte della Margherita, di cui \u00e8 stata responsabile del dipartimento solidariet\u00e0. Ex responsabile giovanile dell'AGESCI, dal 18 maggio del 2006 ha fatto parte del secondo governo Prodi in qualit\u00e0 di sottosegretario di stato al Ministero della solidariet\u00e0 sociale.\nPrima di cinque figlie, ha quattro nipoti.\nIl 15 febbraio 2012 viene proclamata senatrice della repubblica, in sostituzione del Sen. Mario Gasbarri, deceduto. Aderisce al gruppo \"Per il Terzo Polo (Api,Fli)\" del Senato dopo la sua adesione al progetto politico di Alleanza per l'Italia di Francesco Rutelli."}
{"id": "681500", "revid": "399", "url": "https://it.wikipedia.org/wiki?curid=681500", "title": "Montecatini-Terme", "text": ""}
{"id": "681514", "revid": "46291", "url": "https://it.wikipedia.org/wiki?curid=681514", "title": "Partschiceras", "text": "Partschiceras \u00e8 un genere di Ammoniti (sottordine Phylloceratina) diffusosi tra il Sinemuriano (Giurassico inferiore) e il Cretaceo inferiore.\nSi presentano con una conchiglia involuta, compressa, con sottili lirae radiali e coste sulla met\u00e0 esterna dei fianchi e sul ventre; sutura con selle molto frastagliata.\n\"P. monestieri\" \u00e8 una specie caratteristica del Pliensbachiano italiano."}
{"id": "681516", "revid": "125186285", "url": "https://it.wikipedia.org/wiki?curid=681516", "title": "Ariedo Braida", "text": "Caratteristiche tecniche.\nGiocava come centravanti e, all'occorrenza, come seconda punta.\nCarriera.\nGiocatore.\nHa disputato 79 partite in Serie A segnando 14 reti nell'arco di quattro stagioni, con le maglie di , e . Nel campionato di Serie B 1969-1970, con la maglia del Varese, ha vinto la classifica dei cannonieri con 13 reti, a pari merito con il compagno di squadra Roberto Bettega e Aquilino Bonfanti del .\nDirigente.\nTerminata la carriera di calciatore, ha svolto l'incarico di direttore sportivo del dal 1981 al 1984, per poi passare con lo stesso ruolo all'. Ha ricoperto la carica di direttore generale del dal 1986 al 2002 e nello stesso anno \u00e8 diventato direttore sportivo della societ\u00e0 milanese. Il 31 dicembre 2013 lascia la carica di direttore sportivo.\nNel luglio 2014 si accorda con la per ricoprire l'incarico di direttore generale. Tuttavia l'arrivo della nuova propriet\u00e0 porta nel settembre dello stesso anno alla separazione.\nIl 12 febbraio 2015 diventa ufficialmente il nuovo direttore sportivo del , occupandosi in particolar modo delle trattative con club stranieri.\nIl 12 agosto 2019, il Barcellona lo solleva dall'incarico. Braida, per\u00f2, non accett\u00f2 le condizioni della sua liquidazione e, per questa ragione il 1\u00ba ottobre 2019, denunci\u00f2 il club \"blaugrana\" per \"licenziamento senza giusta causa\".\nIl 12 novembre 2020, Braida viene annunciato come direttore generale della , incarico che ricopre dal 1\u00ba dicembre 2020.\nVita privata.\nIl 10 settembre 2017 si sposa in seconde nozze con Giuditta Milioti a Ripalta Cremasca."}
{"id": "681525", "revid": "287204", "url": "https://it.wikipedia.org/wiki?curid=681525", "title": "Marburgo (disambigua)", "text": ""}
{"id": "681532", "revid": "6923", "url": "https://it.wikipedia.org/wiki?curid=681532", "title": "Francesco Procopio dei Coltelli", "text": "Biografia.\nSi sa che nacque in Sicilia: nonostante una lunga tradizione lo vuole originario di Aci Trezza, secondo la pi\u00f9 recente ipotesi il Comune di Palermo in seguito al ritrovamento di documenti lo pone nativo di Palermo, basandosi su un attestato di battesimo rinvenuto presso l'archivio parrocchiale della Chiesa di Sant'Ippolito situata nel quartiere Capo del capoluogo. In tale atto, il battesimo fu celebrato il 10 febbraio 1651, giorno seguente alla sua nascita, figlio di Onofrio e Domenica Semarqua. Dal certificato di battesimo emerge il cognome greco \"Cut\u00f2\", relativamente diffuso in Sicilia, e non \"Coltelli\". Un simile malinteso \u00e8 facilmente spiegabile se si considera che in francese la parola \u201ccoltelli\u201d (\"couteaux\") si legge in modo simile a \u201ccut\u00f2\u201d.\nUna terza ipotesi, anch'essa verosimile, propende per la nascita a Palermo ed un periodo vissuto ad Aci Trezza, dove proprio grazie al commercio della neve dell'Etna (attivit\u00e0 storicamente rilevante) Procopio avrebbe ideato il gelato.\nProcopio fond\u00f2 il pi\u00f9 antico caff\u00e8 di Parigi, chiamato Le Procope nel 1686. Nel XIX secolo soprattutto sar\u00e0 molto in voga e preferito da molte personalit\u00e0 della politica e della cultura, fra cui Robespierre, Danton, Marat, Voltaire, Diderot, Balzac e Hugo. Attualmente \u00e8 stato trasformato in un ristorante (oggi in rue de l'Ancienne Com\u00e9die).\nNel 1675 spos\u00f2, nella chiesa di Saint-Sulpice, Marguerite Crouin dalla quale ebbe otto figli. Ottenne la nazionalit\u00e0 francese nel 1685 e nel 1696 si rispos\u00f2 con Anne Fran\u00e7oise Garnier che gli diede 4 figli. Nel 1717 ormai anziano si ritir\u00f2 dall'attivit\u00e0 e l'anno seguente, avendo sposato Julie Parmentier, ebbe un altro figlio.\nRiconoscimenti.\nIl 24 marzo 2017 il comune di Palermo gli ha intitolato, in occasione della \"Giornata europea del gelato artigianale\", una piazza all'interno del complesso noto come Area Quaroni."}
{"id": "681535", "revid": "2175", "url": "https://it.wikipedia.org/wiki?curid=681535", "title": "Cantoni di Orl\u00e9ans", "text": ""}
{"id": "681538", "revid": "104458", "url": "https://it.wikipedia.org/wiki?curid=681538", "title": "Cantone di Artenay", "text": "Il Cantone di Artenay era una divisione amministrativa dell'Arrondissement di Orl\u00e9ans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "681546", "revid": "287204", "url": "https://it.wikipedia.org/wiki?curid=681546", "title": "Cantone di Beaugency", "text": "Il Cantone di Beaugency \u00e8 una divisione amministrativa dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 13 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "681554", "revid": "767487", "url": "https://it.wikipedia.org/wiki?curid=681554", "title": "Cantone di Ch\u00e2teauneuf-sur-Loire", "text": "Il Cantone di Ch\u00e2teauneuf-sur-Loire \u00e8 una divisione amministrativa dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 14 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "681569", "revid": "809148", "url": "https://it.wikipedia.org/wiki?curid=681569", "title": "Istituto nazionale per la fisica della materia", "text": "L'Istituto nazionale per la fisica della materia (INFM) promuoveva, coordinava e realizzava attivit\u00e0 di ricerca di base ed applicata attraverso una rete di 38 unit\u00e0 di ricerca, 4 gruppi coordinati ed un laboratorio nazionale in cui operavano circa 2800 tra docenti, ricercatori e tecnici. L'Istituto ha cessato di esistere come ente autonomo perch\u00e9 confluito nel Consiglio nazionale delle ricerche a partire dal 1\u00ba luglio 2005, ai sensi del decreto legislativo n. 127 del 2003 sul riordino del CNR. Uno degli aspetti principali dell'Istituto era la solida collaborazione instaurata tra laboratori di ricerca (tra cui il TASC e il MDM), strutture estere (tra cui ESRF e Institut Laue-Langevin (ILL) di Grenoble, Laboratoire L\u00e9on Brillouin di Parigi e numerose universit\u00e0 italiane. La sede centrale dell'Istituto si trovava a Genova. Si \u00e8 distinto a livello mondiale per quantit\u00e0 e qualit\u00e0 di pubblicazioni scientifiche."}
{"id": "681576", "revid": "1573940", "url": "https://it.wikipedia.org/wiki?curid=681576", "title": "Braula coeca", "text": "Il pidocchio delle api (Braula coeca ), \u00e8 un dittero della famiglia dei Braulidae (Brachycera: Schizophora). Impropriamente considerato parassita delle api, in realt\u00e0 \u00e8 un organismo commensale e, in genere, poco dannoso.\nDescrizione.\nAdulto.\nL'adulto \u00e8 di piccole dimensioni, lungo 1-1,7 mm. Il corpo \u00e8 depresso in senso dorso-ventrale e, visto dal dorso, ha una sagoma ovale e tozza, con capo leggermente pi\u00f9 largo del torace ma pi\u00f9 stretto dell'addome. Il tegumento \u00e8 robusto e presenta un folto rivestimento di setole, in particolare sulle parti dorsali di tutte le regioni e sulle zampe.\nIl capo presenta un particolare sviluppo in larghezza, \u00e8 prognato e privo di occhi e ocelli, con sutura frontale e sutura fronto-clipeale ben sviluppate ed evidenti. Fronte e clipeo ampi. Le antenne sono brevi e di tipo aristato, inserite quasi ai lati del capo e piuttosto distanziate tra loro; in fase di riposo sono alloggiate in un incavo. Lo scapo \u00e8 molto piccolo, il pedicello e il primo flagellomero sono subglobosi e approssimativamente delle stesse dimensioni. Il pedicello porta una setola dorsale e numerose setole ventrali pi\u00f9 piccole. L'arista \u00e8 breve e ingrossata, composta da un solo segmento, e si inserisce dorsalmente sul primo flagellomero. Dietro l'inserzione delle antenne sono presenti due macchie oculari, in sostituzione degli occhi, che si presentano come due piccole areole pi\u00f9 lucide e sclerificate. L'apparato boccale \u00e8 di tipo lambente succhiante, con labbro inferiore corto e terminante in due espansioni carnose (\"labella\").\nIl torace \u00e8 tozzo e compatto con morfologia semplice per la riduzione del numero di scleriti. Lo scutello \u00e8 assente e mesonoto e metanoto sono simili ai tergiti addominali. La chetotassi \u00e8 complessa e non \u00e8 riconducibile agli schemi tipici dei Muscomorfi; sono particolarmente evidenziate le setole delle due fasce dorso-laterali, che si presentano mediamente pi\u00f9 lunghe delle altre, mentre la regione pleurale \u00e8 glabra. Ali e bilancieri del tutto assenti.\nLe zampe sono robuste e lunghe rispetto al corpo, con coxe medie e posteriori distanziate trasversalmente e femori ingrossati e robusti. tarsi appiattiti, composti da 5 articoli corti e larghi. Pretarsi con unghie trasformate in pettini, ciascuno composto da 11-16 denti ricurvi, pulvilli evidenti e peduncolati, empodio assente.\nL'addome \u00e8 ampio, composto da 5 uriti apparenti. Il primo tergite \u00e8 fuso con il secondo e, ventralmente, sono fusi i primi due sterniti. Lateralmente sono presenti scleriti pleurali detti \"laterotergiti\", che si estendono fino alla zona latero-ventrale, con conseguente riduzione dello sviluppo in larghezza degli sterniti.\nStadi giovanili.\nL'uovo \u00e8 bianco, di forma ovale, con due bordi laterali, paralleli all'occhio maggiore dell'uovo. La grandezza media, senza i bordi, \u00e8 da 0,78 a 0,81\u00a0mm od anche da 0,28 a 0,33\u00a0mm. Includendo i bordi, un uovo tipico medio \u00e8 di 0,84\u00a0mm o 0,42\u00a0mm.\nLa larva \u00e8 apoda e metapneusta. Il corpo \u00e8 cilindrico, lungo circa 2\u00a0mm nella terza et\u00e0, leggermente pi\u00f9 stretto nella parte anteriore e ampio e arrotondato all'estremit\u00e0 caudale. Sul tegumento sono presenti brevi processi dorsali sul capo, sui tre segmenti toracici, sul primo segmento addominale e sull'ultimo; questi processi sono allineati a formare una serie trasversale (due nel primo segmento toracico) che si estende dorsalmente da un lato all'altro del segmento.\nLa pupa \u00e8 racchiusa in un trasparente pupario rudimentale formato dalle spoglie della larva di 3\u00aa et\u00e0. \u00c8 di colore bianco crema e ha dimensioni di 1,4-1,7\u00a0mm di larghezza e 0,5-0,75\u00a0mm di altezza.\nBiologia.\nIn letteratura, le prime note riguardanti la \"Braula coeca\" si devono a Ferchault de R\u00e9aumur (1740), che ne studi\u00f2 l'interazione con l'ape, producendo anche una descrizione e delle illustrazioni. Diversi Autori si sono successivamente interessati a questa specie, sia nell'Ottocento sia nel Novecento, dando ulteriori contributi alla conoscenza di questo singolare dittero.\nRelazione trofica con le api.\nL'intero ciclo vitale si svolge all'interno dell'alveare in un rapporto di commensalismo con l'ape: le larve si sviluppano a spese della cera degli opercoli, principalmente nei telaini da miele, gli adulti come cleptoparassiti, in quanto vivono aggrappati all'ospite sottraendogli il cibo direttamente dalla cavit\u00e0 boccale, alla base della ligula.\nLe larve scavano, nello spessore della cera degli opercoli, una mina filiforme, dello spessore di circa 1\u00a0mm, che, con il procedere dello sviluppo, si estende tortuosa interessando pi\u00f9 celle. L'alimento \u00e8 composto da cera, granuli di polline, miele e detriti organici inglobati nella cera.\nGli adulti si aggrappano saldamente all'ospite sfruttando la particolare conformazione delle unghie; in genere si insediano nella zona dorsale fra il torace e l'addome, ma sono in grado di spostarsi rapidamente sia per alimentarsi sia per spostarsi su un altro ospite. Durante l'alimentazione si posizionano alla base degli annessi boccali dell'ape, sulle mandibole o sul labbro inferiore, e carpiscono i cibi liquidi frammisti a saliva introducendo il loro apparato boccale nel \"cibarium\" dell'ape. Sono attaccate sia la regina sia le operaie, ma con un rapporto di preferenza nei confronti della regina: infatti, sulle operaie si trovano in genere 1-3 individui, ma sulla regina, in media, 10-15 individui o, eccezionalmente, oltre 30.\nCiclo.\n\"Braula coeca\" \u00e8 una specie a ciclo univoltino, con svernamento allo stadio di adulto. Gli accoppiamenti si svolgono in primavera e le ovodeposizioni iniziano nel mese di maggio per protrarsi fino a tutto il mese di luglio.\nLe uova sono deposte sulla superficie interna degli opercoli, generalmente nelle celle da miele; possono essere deposte anche in altri siti, ma lo sviluppo procederebbe solo dalle ovodeposizioni in corrispondenza delle celle opercolate. La durata dell'incubazione dura da 2 a 7 giorni, in funzione della temperatura. Lo sviluppo si svolge con quattro mute, passando attraverso tre stadi di larva e uno di pupa, in tempi dipendenti dalla temperatura: le larve completano il loro sviluppo in 7-11 giorni, mentre la durata della ninfosi \u00e8 dell'ordine di 1-3 giorni. Al termine dello sviluppo, la larva prepara la via d'uscita per l'adulto erodendo la parete della mina fino a lasciare un sottile opercolo di forma circolare.\nUna volta sfarfallati, gli adulti cercano subito un ospite. La loro mobilit\u00e0 consente lo spostamento da un ospite ad un altro e, in particolare in tarda estate o all'inizio dell'autunno, si osserva una concentrazione di braule sulla regina. Il motivo di questa preferenza di carattere nutrizionale, in quanto i Braulidi prediligono la gelatina reale con cui viene alimentata la regina.\nDistribuzione.\n\"Braula coeca\" \u00e8 di probabile origine paleartica o afrotropicale, ma non vi sono certezze in merito alla regione da cui si propag\u00f2 la specie. La presenza di altre specie del genere \"Braula\" in Africa fa ipotizzare che la specie abbia avuto origine in questo continente e che si sia diffusa, in epoche remote nel continente euroasiatico. Attualmente, con la diffusione mondiale dell'apicoltura, questo commensale delle api \u00e8 virtualmente cosmopolita. \u00c8 infatti presente in tutte le regioni zoogeografiche, per quanto vi siano, nel loro interno, regioni pi\u00f9 o meno vaste in cui la braula \u00e8 assente o, comunque, non segnalata. \nLa distribuzione del braulide \u00e8 la seguente:\nIn Italia \u00e8 presente al nord, nella penisola e in Sicilia.\nDanni.\nLa dannosit\u00e0 della \"Braula coeca\" si identifica nei seguenti elementi:\nPer i motivi sopra esposti, la \"Braula coeca\" \u00e8, a tutti gli effetti, un'avversit\u00e0 delle api, ma \u00e8 opinione comune che nell'ordinariet\u00e0 dei casi i danni economici siano irrilevanti: la braula, infatti, non \u00e8 un parassita, perci\u00f2 non danneggia direttamente l'ospite e la sottrazione di alimento non sortisce effetti degni di rilevanza. Il disturbo causato all'ospite ha ripercussioni sul comportamento del singolo individuo, ma nel complesso la funzionalit\u00e0 della colonia non viene compromessa a meno di intense infestazioni. L'entit\u00e0 del danno va dunque messa in relazione con il grado di infestazione e, fondamentalmente, con il numero di braule insediate sulla regina: un elevato numero di inquilini ne provoca uno stato di sottoalimentazione che avr\u00e0 ripercussioni sulla fecondit\u00e0 della regina o sulla sua stessa capacit\u00e0 di sopravvivenza.\nLa dannosit\u00e0 delle larve va vista invece solo in prospettiva: i danni diretti causati dalle larve sono marginali anche in caso di elevate infestazioni. Massicce infestazioni si possono per\u00f2 considerare preoccupanti, in quanto aumenta la probabilit\u00e0 che gli adulti si possano insediare in numero elevato sulla regina.\nMetodi di difesa.\nLa lotta mirata si pu\u00f2 eseguire con trattamenti di fumigazione a base di estratto di tabacco: il fumo causa il distacco delle braule, che possono essere raccolte su un foglio disteso sul fondo dell'arnia e definitivamente allontanate dalla colonia. Questi interventi sono giustificati solo quando, in presenza di gravi infestazioni, si prevede un eccessivo indebolimento della famiglia. I trattamenti chimici finalizzati al controllo della Varroa hanno inoltre effetto anche sulle braule.\nIn sede di prevenzione, la difesa dalle braule si pratica abbattendo la popolazione di larve con semplici accorgimenti: in estate, preferibilmente nel mese di luglio, si rimuovono i telaini, che vengono disopercolati in occasione della smielatura. Con questa semplice tecnica \u00e8 possibile ridurre il potenziale riproduttivo del braulide nella primavera successiva. Altri accorgimenti, che si collocano in una pratica generica di igiene e profilassi, consistono nella periodica sostituzione dei telai da covata e nell'uso di telai sani."}
{"id": "681587", "revid": "2051917", "url": "https://it.wikipedia.org/wiki?curid=681587", "title": "Gi-gi", "text": "Il gi-gi o piastrina \u00e8 uno strumento adatto alla discesa in corda doppia, ad assicurare il primo di cordata, uno o due secondi di cordata, alla risalita su corda e come autobloccante in paranchi da recupero.\nEsso consiste in una placca metallica attraversata da due cavit\u00e0 longitudinali dentro cui deve passare un'asola della corda, separate da una sbarretta che su una faccia si presenta liscia, in continuit\u00e0 con la superficie della placca stessa, mentre sull'altra faccia presenta una costolatura sporgente. Le asole devono essere fermate trasversalmente con un moschettone, che oltre a permettere alla corda di restare all'interno della piastrina, consente di frenare lo scorrimento della stessa.\nA ciascuna estremit\u00e0 \u00e8 presente un foro per il passaggio di un moschettone fornendo la possibilit\u00e0 di appendere la piastrina.\nIl gi-gi nell'assicurazione del primo.\nSebbene la piastrina sia raramente utilizzata dagli alpinisti a questo scopo, alcuni modelli sono omologati per questo utilizzo. Si collega all'imbrago esattamente come si farebbe con un secchiello. Pu\u00f2 risultare pi\u00f9 impegnativo manipolare la corda, ma si ha il vantaggio di poter gestire meglio un'eventuale caduta del capocordata essendo priva di inviti sagomati (che invece molti tuber hanno) e quindi dotata di basso potere frenante. Questo aspetto \u00e8 importante quando si arrampica con protezioni di tenuta incerta come nut e friend, dove un arresto repentino della corda pu\u00f2 provocare la rottura o la fuoriuscita degli ancoraggi, con esiti potenzialmente letali.\nIl gi-gi nell'assicurazione del secondo.\nIl gi-gi \u00e8 utile a recuperare contemporaneamente sia il secondo che il terzo di cordata perch\u00e9 ha due sistemi indipendenti.\nPer l'assicurazione del secondo/terzo di cordata, le corde devono essere di diametro uguale o superiore a 10\u00a0mm.\nLa \"corda che arriva dal basso\", diretta al compagno di progressione, deve passare dall'alto, girare attorno al moschettone e fuoriuscirne da sotto, cosicch\u00e9 il moschettone si abbassi e strozzi il sottostante \"capo libero\" della corda qualora si metta in tensione il capo proveniente dal basso.\nIn questo tipo di utilizzo il connettore (moschettone) deve essere fornito di ghiera e posizionato contro la costolatura. Se viene utilizzato per una sola corda di diametro inferiore a 10\u00a0mm inoltre il connettore va posizionato attorno alla Gi-Gi e deve contenere le due corde circondando la piastrina stessa.\nI vantaggi del gi-gi sono:\nMentre gli svantaggi sono:\nIl gi-gi nella discesa in corda doppia.\nPer approntare una discesa in corda doppia col gi-gi bisogna fare due asole con la corda, da far passare longitudinalmente, senza \"giro su se stessa\" come invece avviene nell'assicurazione, e separatamente dentro le due cave della piastrina, ed intercettare le due asole con un moschettone in modo che vengano messe a contatto da questo sui bordi della piastrina.\nCon corde di diametro 10\u201311\u00a0mm \u00e8 sufficiente un connettore, mentre per discese con corde di diametro inferiore bisogna inserire almeno due connettori. L'utilizzatore deve valutare quanti connettori inserire in funzione del proprio peso totale, del tipo e condizione di corda e della discesa.\nPer la discesa in corda doppia i moschettoni devono lavorare contro il lato senza costolatura e bisogna associarvi sempre un autobloccante.\nAltri utilizzi.\n\u00c8 possibile usare il Gi-Gi associato ad un nodo autobloccante ed un pedale o staffa per effettuare risalite di emergenza sulla corda.\nCombinazioni pi\u00f9 complesse (ad esempio utilizzando il Gi-Gi, due moschettoni ed un nodo autobloccante) possono realizzare paranchi per il recupero di carichi o persone sottostanti; con un Gi-Gi, tre moschettoni, un Nodo prusik ed uno spezzone di corda si pu\u00f2 effettuare il paranco comunemente conosciuto come \"recupero con Mezzo Poldo\".\nin caso di calate di carichi pesanti (es. ferito su barella pi\u00f9 soccorritore) \u00e8 possibile usare due piastrine in serie: si tratta di due piastrine configurate come la discesa in doppia (foto sopra) unite fra loro con un moschettone sfruttando i fori laterali (in pratica le piastrine stanno una sopra e una sotto)."}
{"id": "681592", "revid": "1652635", "url": "https://it.wikipedia.org/wiki?curid=681592", "title": "Emiliano Tardif", "text": "Biografia.\nNacque da Leonidas e da Anna Larochell, dei quali fu il nono figlio. Erano una famiglia di coloni.\nL'8 settembre 1948 entr\u00f2 al noviziato dei \"Missionari del Sacro Cuore\", e ricevette la formazione filosofica a Watertown, nello stato di New York. Fece la professione perpetua l'8 settembre 1952, e fu ordinato sacerdote da mons. Desmarais, vescovo di Amos, il 24 giugno 1955. L'8 dicembre successivo chiese per lettera ai suoi superiori di essere mandato nella Repubblica Dominicana. Vi giunse il 16 settembre 1956.\nNella Repubblica Dominicana pass\u00f2 la maggior parte del resto della sua vita. Quivi conobbe il \"Rinnovamento carismatico\": dello stesso pass\u00f2 da forte critico a membro attivo quando, colpito da tubercolosi, dovette tornare in patria e l\u00ec, secondo quanto lui stesso afferma, ricevette la guarigione quando pregarono per lui alcuni membri del \"Rinnovamento\" canadese; era il 1973. Secondo questa spiritualit\u00e0 fond\u00f2 la Comunit\u00e0 \"Siervos de Cristo vivo\", dedicata all'adorazione eucaristica e alla formazione dei laici.\nDalla fine degli anni '80, su iniziativa dell'amico vocazionista padre Michele Vassallo, erano sorte in Italia le comunit\u00e0 \"Servi di Cristo Vivo\", in comunione col movimento della Repubblica Domenicana. Tardif parlava la lingua spagnola e francese, mentre non era a conoscenza dell'italiano.\nTardif era conosciuto soprattutto per le sue qualit\u00e0 di predicatore e per il cosiddetto \"dono di conoscenza\", per il quale, soprattutto in occasione delle Messe di guarigione, veniva a conoscenza e annunciava le guarigioni che Dio realizzava tra i presenti e, talvolta, anche di persone assenti. Grazie a questa fama arriv\u00f2 a predicare in molti paesi del mondo, in America, Europa, Asia, Africa e Oceania.\nMor\u00ec a San Antonio de Arredondo, in provincia di C\u00f3rdoba, in Argentina, l'8 giugno 1999, stroncato da un infarto durante la predicazione di un ritiro spirituale per sacerdoti.\nIl 1\u00ba dicembre 2010, la Congregazione per le Cause dei Santi ha autorizzato l'avvio dell'indagine diocesana, prima fase prevista dal processo di canonizzazione. Emilio Tardif \u00e8 stato dichiarato Servo di Dio. Con don Gabriele Amorth, lasci\u00f2 una preghiera carismatica da lui utilizzata nei riti privati di guarigione."}
{"id": "681594", "revid": "834", "url": "https://it.wikipedia.org/wiki?curid=681594", "title": "Pugile", "text": ""}
{"id": "681600", "revid": "110157", "url": "https://it.wikipedia.org/wiki?curid=681600", "title": "Cantone di Ch\u00e9cy", "text": "Il Cantone di Ch\u00e9cy era una divisione amministrativa dell'Arrondissement di Orl\u00e9ans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "681601", "revid": "228587", "url": "https://it.wikipedia.org/wiki?curid=681601", "title": "Roth", "text": ""}
{"id": "681608", "revid": "984922", "url": "https://it.wikipedia.org/wiki?curid=681608", "title": "Cantone di Cl\u00e9ry-Saint-Andr\u00e9", "text": "Il Cantone di Cl\u00e9ry-Saint-Andr\u00e9 era una divisione amministrativa dell'Arrondissement di Orl\u00e9ans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "681611", "revid": "106651751", "url": "https://it.wikipedia.org/wiki?curid=681611", "title": "70 Ophiuchi", "text": "70 Ophiuchi \u00e8 una stella binaria situata nella costellazione dell'Ofiuco, distante 16,64 anni luce dal sistema solare. Si tratta del cinquantesimo sistema stellare pi\u00f9 vicino alla Terra, e il decimo sistema stellare pi\u00f9 vicino visibile a occhio nudo. Le due componenti possono essere separate al telescopio, la loro separazione visuale varia da 2 a 8 secondi d'arco in relazione al loro movimento orbitale, in un periodo di oltre 80 anni.\nSebbene studi differenti in passato abbiano portato ad ipotizzare la presenza di un terzo corpo di massa minore che perturbava l'orbita delle due stelle, studi seguenti hanno smentito la sua esistenza.\nOsservazione.\nSituata nella parte nord-est della costellazione dell'Ofiuco - nell'asterismo chiamato Mel 186 oppure Cr 359 - 70 Ophiuchi \u00e8 una stella dell'emisfero celeste boreale, ma \u00e8 posta a poco pi\u00f9 di 2\u00b0 dall'equatore celeste, di conseguenza \u00e8 visibile da tutte le aree abitate della Terra, e resta invisibile solo nei pressi del polo sud.\nLa sua magnitudine pari a +4,03 la si pu\u00f2 osservare anche dai piccoli centri urbani non eccessivamente affetti da inquinamento luminoso.\nIl periodo migliore per la sua osservazione nel cielo serale ricade nei mesi compresi fra maggio e settembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nIl sistema.\nLa componente principale, 70 Ophiuchi A, \u00e8 di tipo spettrale K0-1Ve, con una massa di 0,92 masse solari, un raggio solare di 0,89 e il 51% della luminosit\u00e0 solare, considerando anche la radiazione infrarossa che la stella, pi\u00f9 fredda del Sole, emette. L'abbondanza di ferro ed altri elementi pesanti, precedentemente stimata essere solo il 30% di quella del Sole, appare equivalente a quella solare in pubblicazioni recenti. La stella \u00e8 catalogata come variabile BY Draconis, e, pertanto, possiede anche il nome di V2391 Ophiuchi.\n70 Ophiuchi B \u00e8 anch'essa una nana arancione, ma pi\u00f9 fredda e piccola della sua compagna. Il suo tipo spettrale \u00e8 K5-6Ve, la sua massa 0,70 volte quella solare. Il valore del suo raggio solare \u00e8 0,70 volte mentre la sua luminosit\u00e0 raggiunge il 8,4% di quella solare, il 16% considerando la radiazione infrarossa emessa da una stella avente una temperatura superficiale di poco superiore ai 4000 K. \nL'orbita del sistema possiede un'eccentricit\u00e0 di 0,495, mentre la separazione tra le componenti varia tra 11,4 e 34,89 unit\u00e0 astronomiche (UA), con un periodo di circa 83 anni. Il sistema, pi\u00f9 giovane del Sole, ha un'et\u00e0 compresa tra 1,1 e 1,9 miliardi di anni.\nRicerca di oggetti substellari in orbita.\nQuesto sistema fu catalogato per la prima volta da William Herschel nel 1779, nel suo studio sulle stelle binarie. Herschel dimostr\u00f2 che si trattava di due stelle legate gravitazionalmente in orbita attorno ad un comune centro di massa. Questo fu un contributo importante per la validit\u00e0 della legge di Newton anche per oggetti al di fuori del sistema solare. A quel tempo comment\u00f2 che era possibile la presenza di un terzo compagno invisibile che interagiva con l'orbita delle due stelle visibili. \nNel 1855, W. S. Jacob dell'osservatorio di Madras, gestito dalla Compagnia Inglese delle Indie Orientali, annunci\u00f2 che l'orbita della binaria mostrava un'anomalia, e che era \"molto probabile\" che vi fosse un \"corpo planetario in connessione con questo sistema\". Thomas Jefferson Jackson See annunci\u00f2 con maggiore insistenza nel 1899 la probabile presenza di un compagno invisibile in questo sistema, ma Forest Ray Moulton pubblic\u00f2 poco dopo un articolo che provava che un sistema di tre corpi, con i parametri orbitali specificati da See, sarebbe stato altamente instabile. Gli annunci di Jacob e See si dimostrarono presto erronei; quello di Jacob fu probabilmente uno dei primi annunci dell'esistenza di un pianeta extrasolare basata su dati astrometrici.\nI ricercatori dell'Osservatorio McDonald hanno imposto dei limiti alla presenza di uno o pi\u00f9 pianeti in orbita attorno 70 Oph A con masse comprese tra 0,46 e 12,8 masse gioviane e distanze medie che variano tra 0,05 e 5,2 UA.\nLa zona abitabile dove dovrebbero essere situati eventuali pianeti in grado di trattenere acqua liquida in superficie, dovrebbe essere centrata a 0,83 e 0,47 di distanza dalle componenti, rispettivamente, A e B del sistema.\nIl cielo da 70 Ophiuchi.\nLe stelle pi\u00f9 vicine a 70 Ophiuchi, a distanze comprese tra 6 e 7 anni luce, sono deboli nane rosse, ma a soli 7,8 a.l. di distanza si trova Altair, che sarebbe di gran lunga pi\u00f9 luminosa che vista dalla Terra da un ipotetico pianeta situato attorno a 70 Ophiuchi, e brillerebbe di magnitudine -0,89. La pi\u00f9 luminosa da 70 Ophiuchi sarebbe per\u00f2 Vega, che dista 15,44 anni luce e avrebbe una magnitudine pari a -1,02. Sirio, a 25 anni luce, sarebbe \"solo\" di magnitudine +0,89, e apparentemente vicino in cielo si troverebbe il Sole, una normale stella di magnitudine 3,37 situata ai confini della costellazione di Orione."}
{"id": "681612", "revid": "767487", "url": "https://it.wikipedia.org/wiki?curid=681612", "title": "Cantone di La Fert\u00e9-Saint-Aubin", "text": "Il Cantone di La Fert\u00e9-Saint-Aubin \u00e8 una divisione amministrativa dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 7 comuni pi\u00f9 una parte di Orl\u00e9ans.\nComposizione.\nI 6 comuni facenti parte prima della riforma del 2014 erano:\nDal 2015, oltre a parte del territorio comunale della citt\u00e0 di Orl\u00e9ans, i comuni appartenenti al cantone sono i seguenti 7:"}
{"id": "681613", "revid": "325224", "url": "https://it.wikipedia.org/wiki?curid=681613", "title": "Corriere dell'Alto Adige", "text": " \nIl Corriere dell'Alto Adige \u00e8 un'edizione locale del \"Corriere della Sera\" lanciata nel 2003 su modello del \"Corriere del Mezzogiorno\". Rappresenta l'unica alternativa in lingua italiana al quotidiano pi\u00f9 popolare, \"Alto Adige\".\nStruttura.\nIl quotidiano tratta solamente notizie locali e pubblica numerosi commenti ed editoriali. Il quotidiano esce anche di domenica.\nStoria.\nIl \"Corriere dell'Alto Adige\" \u00e8 nato nel 2003 come allegato del \"Corriere della sera\", di cui dal 2006, a seguito del processo di integrazione varato dal gruppo RCS, \u00e8 un inserto spillato. Molti dei redattori del \"Corriere dell'Alto Adige\" provengono dal \"Mattino dell'Alto Adige\", quotidiano locale con un target simile che aveva cessato le pubblicazioni poco tempo prima.\nLa testata \u00e8 stata diretta da Enrico Franco dalla fondazione fino al 2018, quando \u00e8 stato sostituito da Alessandro Russello, direttrice del Corriere del Veneto."}
{"id": "681614", "revid": "287204", "url": "https://it.wikipedia.org/wiki?curid=681614", "title": "Cantone di Fleury-les-Aubrais", "text": "Il Cantone di Fleury-les-Aubrais \u00e8 una divisione amministrativa dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 7 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "681615", "revid": "984922", "url": "https://it.wikipedia.org/wiki?curid=681615", "title": "Cantone di Ingr\u00e9", "text": "Il Cantone di Ingr\u00e9 era una divisione amministrativa dell'Arrondissement di Orl\u00e9ans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "681620", "revid": "363629", "url": "https://it.wikipedia.org/wiki?curid=681620", "title": "Marburg", "text": ""}
{"id": "681626", "revid": "767487", "url": "https://it.wikipedia.org/wiki?curid=681626", "title": "Cantone di Jargeau", "text": "Il Cantone di Jargeau era una divisione amministrativa dell'Arrondissement di Orl\u00e9ans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "681627", "revid": "1318658", "url": "https://it.wikipedia.org/wiki?curid=681627", "title": "Haghpat", "text": "Haghpat (\"\u0540\u0561\u0572\u057a\u0561\u057f\" in armeno) \u00e8 un villaggio della provincia di Lori, nell'Armenia settentrionale, situato in prossimit\u00e0 della citt\u00e0 di Alaverdi e del confine con la Georgia. \u00c8 notevole per il complesso di monasteri del X secolo ed \u00e8 incluso nella lista dei Patrimoni dell\u2019umanit\u00e0 dell'UNESCO insieme al monastero di Sanahin.\nIl complesso di monasteri appartiene alla Chiesa apostolica armena, e per tutto il sito vi sono numerosi khachkar (pietre con elaborate incisioni rappresentanti una croce) e sepolture di vescovi. Il complesso stesso rappresenta uno straordinario e magnifico esempio di architettura armena medievale. Dal 1759 al 1795, il poeta lirico Sayat-Nova ha vissuto nelle mura di Haghpat.\nIl villaggio si trova su un altopiano dissestato, una grande area piatta disseminata di profonde \u201ccrepe\u201d formate da fiumi, come per esempio il fiume Debed. Bench\u00e9 i villaggi di Sanahin e Akner, come una parte della stessa Alaverdi, si trovino in piena vista su sezioni confinanti dell'altopiano, per andare verso di essi dal complesso di monasteri \u00e8 necessaria una ripida discesa seguita da una ripida salita.\nStoria.\nIl monastero fu fondato nel 976, per volere della regina Khosrovanush, moglie del re Ashot III, che fece costruire una chiesa intitolata alla Santa Croce (\"Sourb Nshan\"). La costruzione fu completata nel 991 dai due figli, il re Smbat II e il principe Gurgen. Il progetto fu supervisionato dall'architetto armeno Trdat.\nProbabilmente la chiesa fu costruita dove in passato sorgeva un tempio pagano. Gli scavi archeologici nel territorio hanno portato alla luce tracce della presenza dell'uomo nell'et\u00e0 del bronzo e in era paleolitica."}
{"id": "681628", "revid": "104458", "url": "https://it.wikipedia.org/wiki?curid=681628", "title": "Cantone di Meung-sur-Loire", "text": "Il Cantone di Meung-sur-Loire \u00e8 una divisione amministrativa dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 32 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "681629", "revid": "110157", "url": "https://it.wikipedia.org/wiki?curid=681629", "title": "Cantone di Neuville-aux-Bois", "text": "Il Cantone di Neuville-aux-Bois era una divisione amministrativa dell'Arrondissement di Orl\u00e9ans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "681630", "revid": "110157", "url": "https://it.wikipedia.org/wiki?curid=681630", "title": "Cantone di Olivet", "text": "Il Cantone di Olivet \u00e8 una divisione amministrativa dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i 3 comuni di:"}
{"id": "681633", "revid": "984922", "url": "https://it.wikipedia.org/wiki?curid=681633", "title": "Cantone di Ouzouer-sur-Loire", "text": "Il Cantone di Ouzouer-sur-Loire era una divisione amministrativa dell'Arrondissement di Orl\u00e9ans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "681636", "revid": "984922", "url": "https://it.wikipedia.org/wiki?curid=681636", "title": "Cantone di Patay", "text": "Il Cantone di Patay era una divisione amministrativa dell'Arrondissement di Orl\u00e9ans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "681637", "revid": "8660", "url": "https://it.wikipedia.org/wiki?curid=681637", "title": "Kaspar Hauser", "text": "Le affermazioni di Hauser e la sua morte per in circostanze poco chiare generarono un acceso dibattito. Fu chiamato \"il Fanciullo d'Europa\". Su di lui sono stati scritti pi\u00f9 di 8.000 libri e 23.000 articoli e sono stati realizzati alcuni film, \"Kaspar Hauser\" di Kurt Matull del 1915, \"L'enigma di Kaspar Hauser\" di Werner Herzog del 1974, \"Kaspar Hauser\" di Peter Sehr del 1993, \"La leggenda di Kaspar Hauser\" di Davide Manuli del 2012 e numerose pi\u00e8ce teatrali.\nAd oggi e' da alcuni ritenuto una vittima di intrighi dinastici, da altri un truffatore.\nBiografia.\nIl 26 maggio 1828 comparve all'improvviso in una piazza di Norimberga un ragazzo in grado solo di ripetere un nome e alcune parole in dialetto di Baviera (\u201cVoglio diventare un cavaliere, come lo era mio padre\u201d e \u201cCavallo! Cavallo!\u201d).\nEra inoltre in possesso di due lettere, teoricamente da diversi mittenti, ma in realta\u2019 scritte nella stessa identica grafia.\nNella prima, il mittente sosteneva di essere la madre e forniva una data di nascita (30 Aprile 1812), un nome (Kaspar) e identificava il padre morto come un ufficiale del sesto reggimento di cavalleria.\nNella seconda, indirizzata al capitano del locale reggimento di cavalleria, lo scrittore sosteneva di aver tenuto Kaspar prigioniero fino ad allora, ed esprimeva indifferenza riguardo al suo destino (\"Prendetelo con voi, oppure impiccatelo\"). Sosteneva inoltre di aver insegnato al ragazzo a scrivere, e che per questo motivo i due avessero la stessa grafia. Questo, unito alla grafia identica tra le due lettere, ha portato alcuni a teorizzare \u00a0sia stato Hauser stesso a scrivere entrambe.\nPortato alla locale stazione di polizia il ragazzo si mostr\u00f2 in grado di scrivere il nome \u201cKaspar Hauser\u201d ma incapace di rispondere a qualunque domanda.\nAlcuni resoconti successivi aggiungono dettagli fantasiosi riguardo a come il ragazzo fosse terrorizzato da ogni rumore, incapace di mentire e addirittura di distinguere una finestra da un quadro. I documenti dell\u2019epoca non menzionano questi dettagli e per contro dimostrano una buona condizione fisica - il ragazzo fu in grado di salire 90 gradini fino alla sua stanza senza problemi e aveva un \u201ccolorito salutare\u201d. Inizialmente imprigionato nel castello di Norimberga in quanto presunto vagabondo e sospettato di avere una disabilit\u00e0 mentale, il suo parlato miglior\u00f2 rapidamente e fu in grado di produrre il seguente resoconto sulle sue origini.\nIl racconto di Hauser.\nIl ragazzo sostenne di aver sempre vissuto in una piccola cella oscura, lunga due metri, larga uno, alta uno e mezzo, in completa solitudine. L\u2019intero arredamento consisteva di un pagliericcio e alcuni giocattoli di legno intagliato (due cavalli e un cane). Ogni giorno si svegliava trovando pane e acqua accanto al letto. Ogni tanto l\u2019acqua assumeva una sapore amaro e in quelle occasioni dormiva pi\u00f9 profondamente, trovando I propri capelli tagliati e il pagliericcio cambiato al risveglio. Sostenne di aver incontrato un essere umano per la prima volta poco prima del suo rilascio, quando un uomo dal volto coperto gli insegn\u00f2 a camminare e a scrivere il proprio nome, per poi portarlo a Norimberga. \nQuesta storia \u00e8 generalmente ritenuta implausibile dalla medicina moderna; ad esempio secondo lo psichiatra Karl Leonhard \u201cse avesse veramente vissuto fin dall\u2019infanzia nelle condizioni da lui descritte, avrebbe perlomeno subito un grave e permanente ritardo mentale; o pi\u00f9 probabilemente non sarebbe sopravvissuto affatto\u201d. All\u2019epoca la reazione della maggioranza fu ben diversa, e Hauser divenne immediatamente una celebrit\u00e0 internazionale. A questo periodo risalgono le prime speculazioni sui suoi nobili natali e la sua presunta relazione con la casata di Baden-Baden.\nVita a Norimberga, possibile attentato.\nHauser venne adottato dalla citt\u00e0 di Norimberga e ricevette numerose donazioni, sufficienti al suo mantenimento. Venne affidato a Friedrich Daumer, preside di una scuola, che oltre ad educarlo not\u00f2 un certo talento per il disegno.\nIl 17 Ottobre 1829, Hauser fu protagonista del primo di una serie di incidenti poco chiari.\nNon presentatosi a pranzo, venne trovato nella cantina, con una ferita sanguinante sulla fronte. Sostenne di essere stato attaccato all\u2019interno della casa da un uomo mascherato che, dopo averlo ferito, lo minacci\u00f2: \u201cMorirai se dovessi mai lasciare Norimberga\u201d. Nonostante la maschera, Hauser era sicuro si trattasse delle stesso uomo che l\u2019aveva precedentemente tenuto prigioniero. Nessuno a parte Hauser poteva testimoniare l\u2019accaduto, ma era nota a tutti la striscia di sangue che mostrava come Hauser, dopo essere stato ferito in bagno, fosse prima andato nella sua camera per poi, invece di chiamare i suoi guardiani, scendere al piano inferiore e quindi in cantina tramite una botola; un comportamento bizarro per una persona ferita e minacciata di morte, a portata di orecchio dai suoi tutori. Gli scettici ritengono Hauser si sia inflitto una ferita superficiale con un rasoio, poi nascosto in camera, allo scopo di stimolare interesse nella sua storia ed evitare una punizione da parte di Daimer, con cui aveva recentemente litigato per via della sua tendenza a mentire.\nLe autorit\u00e0 furono abbastanza allarmate dall\u2019episodio, tanto da chiamare una scorta di polizia e affidarlo alla tutela di un nuovo custode, Johann Biberbach, un\u2019autorit\u00e0 locale. Le speculazioni sulle sue misteriose origini non fecero che intensificarsi dopo questo episodio. Questo cambio di custodia non serv\u00ec tuttavia a prevenire un ulteriore incidente, il 3 Aprile 1830. La scorta si precipit\u00f2 in camera di Hauser dopo aver sentito un colpo di pistola. Trovarono Hauser svenuto, sanguinante da una ferita superficiale alla testa.\nUna volta rinvenuto, Hauser sostenne di aver accidentalmente afferrato una pistola ornamentale appesa al muro nel tentativo di prendere alcuni libri. Non \u00e8 chiaro se la ferita alla testa fosse effettivamente dovuta a un colpo di pistola. In seguito a questo episodio, nonch\u00e9 per via delle cattive relazioni con i Biberbach (la signora Biberbach in particolare lo descrisse come \u201corribilmente bugiardo\u201d) la sua custodia venne trasferita di nuovo, questa volta al Barone von Tucher. Anche quest'ultimo cominci\u00f2 presto a lamentarsi della mendacit\u00e0 del suo protetto. \nLord Stanhope.\nNel 1831 Hauser venne affidato ad un nuovo, entusiasta custode: Lord Stanhope, nobiluomo britannico. Egli non bad\u00f2 a spese nel tentativo di chiarire l\u2019origine di Hauser, e intraprese anche due viaggi in Ungheria al fine di trovare la verit\u00e0 (Hauser pareva ricordare alcune parole in ungherese, e aveva ad un certo punto dichiarato che la Contessa ungherese Maytheny fosse sua madre). Hauser non mostr\u00f2 di riconoscere alcun paesaggio o monumento durante questi viaggi.\nIl completo fallimento di questi tentativi port\u00f2 Stanhope a dubitare di Hauser e delle sue affermazioni circa le sue origini, e in un libro pubblicato postumo sostenne di essere stato truffato. Questo non venne perdonato dai sostenitori di Hauser, che descrissero Stanhope come \"ambiguo\" e motivato da supposte connessioni con la casata di Baden-Baden.\nDisilluso, nel dicembre 1831 lasci\u00f2 Hauser a Ansbach sotto la tutela del preside di scuola Johann Georg Meyer (pur continuando a pagarne le spese, e promettendo che l\u2019avrebbe successivamente portato in Inghilterra).\nVita ad Ansbach e morte.\nLa convivenza tra l\u2019istrionico Hauser e il severo Meyer fu da subito difficile. Nel 1832 Hauser trov\u00f2 impiego come copiatore nell\u2019ufficio legale locale. Hauser non era soddisfatto della situazione e speranzoso che Lord Stanhope mantenesse la promessa di portarlo in Inghilterra, nonostante i crescenti litigi con Meyer, che certamente non avrebbe dato \u00a0al britannico un rapporto favorevole sulla sua condotta.\nIl 14 dicembre, Hauser rincas\u00f2 con una ferita profonda al pettorale destro. Raccont\u00f2 di essere stato attirato in un giardino pubblico di Ansbach e pugnalato da uno sconosciuto, che aveva anche lasciato una borsa sul posto. Perlustrato il giardino, la polizia rinvenne una borsetta contenente una lettera scritta a matita, contenente il seguente messaggio in tedesco (scritto in modo speculare):\n\"Hauser sar\u00e0 in grado di dirvi precisamente da dove vengo e che aspetto ho. Per evitargli il fastidio, io stesso vi dir\u00f2 da dove vengo _ _ . Vengo da _ _ _ Il confine di Baviera _ _ Sul fiume _ _ _ _ _ Vi diro\u2019 persino il mio nome: M. L. \u00d6.\" \nLa ferita si rivel\u00f2 fatale il 17 dicembre 1833. \nIl tribunale locale investigando il caso rilev\u00f2 alcune inconsistenze nel racconto di Hauser, teorizzando infine che Hauser si fosse pugnalato da solo, per poi sostenere di essere stato attaccato.\nIn lingua originale la nota conteneva infatti errori grammaticali tipici di Hauser, il quale nel suo letto di morte continu\u00f2 a mormorare incoerentemente riguardo allo \u201cscrivere a matita\u201d. Hauser si mostr\u00f2 molto interessato al fatto che la borsa fosse stata trovata, eppure una volta avuta conferma non chiese mai\u00a0 quale fosse il contenuto. La lettera era infine piegata in una inusuale forma triangolare che Hauser stesso era noto usare per le sue lettere. Gli esaminatori forensi dell\u2019epoca confermarono che la ferita potesse essere auto-inflitta (studi pi\u00f9 moderni confermano che questo \u00e8 possibile, ma non certo). Gli scettici teorizzano che Hauser intendesse inscenare un attentato per ravvivare l\u2019interesse del pubblico e spingere Lord Stanhope a portarlo finalmente in Inghilterra, finendo per\u00f2 per pugnalarsi in modo pi\u00f9 grave del previsto. Per i sostenitori, questa \u00e8 invece il culmine del precedente attentato.\nFu sepolto nel cimitero della cittadina bavarese. Oggi si arriva alla tomba seguendo un percorso segnalato.\nSulla sua lapide si legge:\nNei giardini dove fu accoltellato fu eretto un monumento alla sua memoria, con una lapide che recita: \nTeorie.\nPrincipe del Baden.\nTeorie secondo le quali Hauser sarebbe stato un ragazzo di nobili natali rimasto vittima di intrighi dinastici presero piede quasi immediatamente.\nSecondo la storia ufficiale, il principe del Baden mori infante il 16 ottobre 1812. Secondo questa teoria il vero principe (Hauser stesso) venne invece scambiato con un bambino morente in un intrigo dinastico. Hauser sarebbe quindi figlio del granduca di Baden e di St\u00e9phanie de Beauharnais. Del supposto intrigo avrebbe beneficiato lo zio Louis e il fratellastro Leopold (in quanto il granduca sarebbe rimasto privo di eredi maschi dopo la morte simulata di Hauser, facendo passare l'eredit\u00e0 prima a Louis e poi a Leopold). La contessa di Hochberg, madre di Leopold, viene in genere presentata come colpevole nell'intrigo. \nPur rimanendo fino ad oggi popolare, questa teoria ha problemi oggettivi che vennero esposti principalmente da Otto Mittelst\u00e4dt.\nEgli fu in grado di scovare documenti ufficiali che mostrano il battesimo d'emergenza, l'autopsia e la sepoltura del principe. Andrew Lang riassunse cosi' i risultati di Mittelst\u00e4dt:\n\"Anche se \u00e8 vero che la granduchessa fu troppo malata per vedere di persona il suo figlio morto, il fatto rimane che esso deve essere stato visto da morto dal padre, dalla nonna, dalla zia, per non parlare dei dieci medici di corte, le infermiere ed altri, ed \u00e8 assurdo credere senza prova alcuna che tutti loro fossero complici (della duchessa di Hochberg)\". Ancora pi\u00f9 decisa \u00e8 la critica dello storico Fritz Trautz \"La sciocca favola... fu completamente confutata dal libro di Otto Mittelst\u00e4dt\". Sono riemerse nel 1951 le lettere della madre del granduca, che descrivono in dettaglio la nascita, la malattia e la morte del bambino, rendendo ancora pi\u00f9 improbabile la teoria dello scambio di bambini.\nCi furono alcuni tentativi di provare o confutare questa teoria tramite moderne tecniche di analisi del DNA (limitate dal fatto che non si pu\u00f2 provare con certezza un determinato campione sia veramente proveniente da Hauser). Nel 2002, l'Universit\u00e0 di M\u00fcnster utilizz\u00f2 capelli ottenuti da oggetti attribuiti a Kaspar Hauser, un tentativo promettente visto che sei campioni si rivelarono appartenere allo stesso individuo (e quindi probabilmente Hauser. Il DNA di questi venne comparato a quello di Astrid von Medinger, discendente in linea femminile di St\u00e9phanie de Beauharnais. Le sequenze di DNA mitocondriale si rivelarono differenti, ma non tanto da escludere un'origine comune e una seguente mutazione. Per contro il pattern osservato \u00e8 comune nella popolazione germanica.\nLa casata di Baden non acconsente all'esame dei resti di St\u00e9phanie de Beauharnais o del bambino sepolto con lei.\nAspetti esoterici.\nIl personaggio di Kaspar Hauser non ha mai cessato di affascinare, e ha pervaso il romanticismo tedesco di fine '800.\nRudolf Steiner ha parlato di questa figura, rileggendola in chiave di sacrificio cristiano: \u00abL'individualit\u00e0 che \u00e8 stata chiamata a celarsi sotto il velo di Kaspar Hauser \u00e8 un essere che ha esercitato un'azione ispiratrice sulle attivit\u00e0 dei Rosacroce fin dall'inizio e che, in seguito, si \u00e8 incarnato il 29 settembre 1812 come figlio del granduca Karl di Baden. Egli aveva un'importante missione da compiere nel quadro del Cristianesimo esoterico\u00bb.\nSecondo Steiner l'individualit\u00e0 di Kaspar Hauser avrebbe dovuto impedire la decadenza dello spirito del tempo (\"Zeitgeist\") romantico in quello del decadentismo, permettendo cos\u00ec al cristianesimo esoterico di divenire la forma di spiritualit\u00e0 maggioritaria dei paesi occidentali.\nAl di l\u00e0 di queste disquisizioni \u00e8 interessante ricordare come, dopo tre giorni di agonia, Kaspar mor\u00ec pronunciando la frase: \u00abIl mostro \u00e8 divenuto troppo grande per me\u00bb."}
{"id": "681640", "revid": "287204", "url": "https://it.wikipedia.org/wiki?curid=681640", "title": "Cantone di Saint-Jean-de-Braye", "text": "Il Cantone di Saint-Jean-de-Braye \u00e8 una divisione amministrativa dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 7 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "681642", "revid": "287204", "url": "https://it.wikipedia.org/wiki?curid=681642", "title": "Cantone di Saint-Jean-de-la-Ruelle", "text": "Il Cantone di Saint-Jean-de-la-Ruelle \u00e8 una divisione amministrativa dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 3 comuni.\nComposizione.\nPrima della riforma del 2014 comprendeva il solo comune di Saint-Jean-de-la-Ruelle.\nDal 2015 i comuni appartenenti al cantone sono i seguenti 3:"}
{"id": "681643", "revid": "1305772", "url": "https://it.wikipedia.org/wiki?curid=681643", "title": "Vatel", "text": "Vatel si riferisce a:"}
{"id": "681645", "revid": "104458", "url": "https://it.wikipedia.org/wiki?curid=681645", "title": "Cantone di Saint-Jean-le-Blanc", "text": "Il Cantone di Saint-Jean-le-Blanc \u00e8 una divisione amministrativa dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 9 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "681646", "revid": "124425961", "url": "https://it.wikipedia.org/wiki?curid=681646", "title": "Blue Lines", "text": "Blue Lines \u00e8 il primo album in studio del gruppo musicale britannico Massive Attack, pubblicato l'8 aprile 1991 dalla Wild Bunch Records.\nDescrizione.\nIl disco \u00e8 il risultato di innumerevoli \"scorribande musicali\" del The Wild Bunch, il sound system composto dal nucleo dei Massive Attack che si divertiva ad improvvisare serate nella citt\u00e0 portuale. Viene inoltre considerato il primo album di genere trip hop, nonostante questo termine dovesse essere ancora coniato e poi codificato.\nLa rivista Rolling Stone l'ha inserito al 395\u00ba posto della sua lista dei 500 migliori album."}
{"id": "681649", "revid": "287204", "url": "https://it.wikipedia.org/wiki?curid=681649", "title": "Cantone di Sully-sur-Loire", "text": "Il Cantone di Sully-sur-Loire \u00e8 una divisione amministrativa dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 24 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "681657", "revid": "22356", "url": "https://it.wikipedia.org/wiki?curid=681657", "title": "Colymboides minutus", "text": "Colymboides minutus \u00e8 una specie di uccelli fossile appartenente alla famiglia Gaviidae. \nI primi resti fossili furono trovati in depositi del tardo Oligocene o degli inizi del Miocene in Aquitania (Francia). Furono trovati e descritti da Alphonse Milne-Edwards (1867-1868) tre elementi fondamentali: il femore, l'ulna e l'omero. Altri fossili sono stati ritrovati nella Repubblica Ceca (1980).\nQuesta specie viene considerata come una strolaga alquanto piccola, non perfettamente adattata al nuoto subacqueo come le strolaghe ancor oggi viventi."}
{"id": "681659", "revid": "439724", "url": "https://it.wikipedia.org/wiki?curid=681659", "title": "Sandrone Dazieri", "text": "Biografia.\nNato a Cremona nel 1964, dopo le scuole medie lascia la sua citt\u00e0 natale per trasferirsi nel collegio della scuola alberghiera di San Pellegrino Terme, in provincia di Bergamo, dove studia come cuoco, mestiere che comincia a esercitare a partire da quell'estate e che continuer\u00e0 a praticare per una decina di anni. Intanto continua con la sua passione per la narrativa di genere - giallo, horror, fantascienza, spionaggio - e il fumetto che ha cominciato a leggere da bambino e che lo accompagner\u00e0 per tutta la vita. \u00c8 in questo periodo che cominciano i suoi primi tentativi di scrittura: reportage comici per il giornalino scolastico e un paio di racconti horror che invia senza fortuna ad alcune riviste.\nConseguita la maturit\u00e0 professionale, si trasferisce poi a Milano, dove si iscrive presso la Facolt\u00e0 di Scienze politiche. Senza casa, passa i primi due anni di universit\u00e0 dormendo sui treni della Stazione Centrale, poi occupando abusivamente alcune case sfitte. \u00c8 in questo periodo che entra in contatto con il cosiddetto \"movimento dei centri sociali\" e soprattutto con il Centro Sociale Leoncavallo, di cui diventa un attivista, impegnandosi in lotte ambientaliste e per il diritto alla casa. Durante una manifestazione contro la centrale nucleare Montalto di Castro nel 1986, all'et\u00e0 di 22 anni, viene arrestato per la prima volta e incarcerato per un breve periodo, anche se verr\u00e0 in seguito prosciolto. \u00c8 solo il primo dei tanti processi che lo vedranno imputato nei dieci anni a seguire, sempre come militante dei centri sociali, per reati che vanno dall'occupazione alla manifestazione non autorizzata. Le ruspe che distruggeranno il Leoncavallo nel 1994 segneranno il suo addio alla politica attiva (\"non ho rimpianti\", dice \"ma \u00e8 un percorso che si \u00e8 esaurito\"). Nello stesso anno abbandona l'universit\u00e0, dove non si \u00e8 laureato, il lavoro di facchino che ha sostituito quello di cuoco e si avvicina all'editoria come correttore di bozze.\nDa correttore di bozze in breve tempo diventa giornalista pubblicista e comincia a collaborare con il quotidiano \"il manifesto\", come esperto di controculture e narrativa di genere. Nel 1999, dopo la pubblicazione del suo primo romanzo \"Attenti al Gorilla\", la Arnoldo Mondadori Editore lo chiama a dirigere, prima, i Gialli Mondadori poi tutto il comparto dei libri per edicola. Scrive altri quattro romanzi per adulti, tutti, come il primo, ascrivibili al genere noir e con protagonista un personaggio omonimo che condivide anche parte della sua biografia (\"La cura del Gorilla\", \"Gorilla Blues\", \"Il Karma del Gorilla, La bellezza \u00e8 un malinteso\"), un romanzo per ragazzi (\"Ciak si indaga\", premio selezione Bancarellino), numerosi racconti brevi, alcuni soggetti per fumetti e sceneggiature per il cinema e la televisione. Nel 2004 viene nominato direttore dei Libri per Ragazzi Mondadori, incarico che lascia nel 2006, scegliendo di diventare scrittore a tempo pieno. \u00c8 sceneggiatore e story editor di numerose serie televisive.\nSposato, vegetariano e pacifista, i suoi romanzi sono tradotti in venti Paesi.\nPolemiche.\nNel 2004 \u00e8 stato tra i firmatari dell'appello per la scarcerazione di Cesare Battisti. Quando nel 2019 Battisti \u00e8 stato estradato dal Brasile, Dazieri ha dichiarato: \"L'appello a suo favore? N\u00e9 mi pento n\u00e9 scappo\"."}
{"id": "681660", "revid": "289247", "url": "https://it.wikipedia.org/wiki?curid=681660", "title": "Don Orione", "text": ""}
{"id": "681678", "revid": "5458306", "url": "https://it.wikipedia.org/wiki?curid=681678", "title": "Gianluigi Beccaria", "text": ""}
{"id": "681682", "revid": "15756", "url": "https://it.wikipedia.org/wiki?curid=681682", "title": "Monastero di Optina", "text": "Il monastero di \u00d3ptina o \u00d3ptina p\u00f9styn' \u00e8 un monastero maschile sito vicino a Kozel'sk (Oblast' di Kaluga, Russia) e fu nel XIX secolo uno dei pi\u00f9 importanti luoghi di culto della Chiesa ortodossa russa.\nStoria e descrizione.\nNon \u00e8 chiaro quando il nucleo centrale del monastero sia stato fondato. La sua denominazione deriva probabilmente da un termine slavo traducibile con \"vivono insieme\" \u00e8 questo pu\u00f2 essere spiegato con il fatto che fino al 1504 le monache erano state ammesse a vivere all'interno del chiostro.\nIl monastero comprende numerose chiese, la principale della quali \u00e8 la Cattedrale di Vvedenskij, che venne costruita fra il 1750 ed il 1771 e contiene varie cupole \"a cipolla\". Fra le altre vi sono la chiesa dedicata all'icona della Madonna di Vladimir, quella dedicata all'icona della Madonna di Kazan' e la chiesa dedicata a Sant'Ilarione di Gaza.\nLa gran parte degli edifici presenti ad oggi a Optina furono costruiti tra il XVIII e il XIX secolo, quando il monastero si afferm\u00f2 come centro della vita monastica russa. Nel 2007 venne eretta la chiesa dedicata alla Trasfigurazione di Ges\u00f9.\nNel 1821 a 400 metri dal monastero si stabilirono degli staresti che presto attirarono il culto dei devoti verso Kozel'sk. Tale culto fu inizialmente osteggiato in modo deciso dal Santo Sinodo che, fin dal 1721, aveva imposto nel suo \"Regolamento spirituale\" il ferreo divieto di creare skit, visti, nell'ottica delle alte gerarchie ecclesiastiche, come polo di attrazione e di coltura di sette ereticali o scismatiche. Tale orientamento mut\u00f2 gradualmente ma gi\u00e0 nel 1822 il divieto fu abolito permettendo a folle di fedeli, molti dei quali soggiornavano nell'insediamento esterno sorto all'uopo appena fuori le mura, di visitare, chiedere consiglio e grazia agli anziani starec, rappresentanti di quel misticismo medievale tornato prepotentemente in voga nella Russia del XIX secolo. Tra gli altri, il monastero fu visitato da Vasilij \u017dukovskij, Nikolaj Gogol', Ivan Turgenev, Vasilij Rozanov e Lev Tolstoj.\nLa biblioteca del monastero contiene un considerevole numero di libri, in parte di grande pregio, alcuni dei quali qui portati dai fratelli Ivan e P\u00ebtr Kireevskij, slavofili, seppelliti alla loro morte dentro le mura di Optina. Il filosofo Konstantin Leont'ev visse per quattro anni all'interno del monastero e qui prese i voti. Si racconta inoltre che lo stareta locale Ambrogio fosse stato preso da F\u00ebdor Dostoevskij quale prototipo per il personaggio di Padre Zosima nel suo romanzo \"I fratelli Karamazov\" cos\u00ec come, nella medesima opera, la figura di padre Ferapont pare sia stata ispirata da padre Vassian, un vecchio monaco di Optina autore di numerosi opuscoli che apertamente contestavano lo staret Leonid, al secolo Lev Danilovi\u010d Nagolkin.\nDopo la rivoluzione russa tutti i monaci furono deportati dal monastero, che svolse da allora le funzioni di \"gulag\". L'ultimo egumeno di Optina fu fucilato a Tula nel 1938. Alcuni anni pi\u00f9 tardi alcune strutture vennero demolite, mentre la cattedrale fu trasformata in un museo di opere letterarie.\nAll'inizio della Perestrojka, Optina pustyn' fu una delle prime abbazie a tornare sotto il controllo della Chiesa ortodossa russa (1987). Tra la fine degli anni ottanta e l'inizio dei novanta, molti tra i suoi monaci pi\u00f9 famosi furono glorificati a santi.\nIl campo di prigionia.\nDopo lo scoppio della Seconda Guerra Mondiale il monastero fu trasformato in campo di prigionia destinato agli ufficiali dell'Esercito polacco catturati dall'armata rossa nel 1939 durante la guerra difensiva polacca. Nella tarda primavera del 1940 circa 5000 prigionieri furono portati dal Nvkd in una foresta nei pressi di Katyn' dove furono uccisi in quello che oggi \u00e8 conosciuto come il Massacro di Katyn'. I circa duecento prigionieri rimasti furono trasferiti prima nel campo di Pavli\u0161\u010dev Bor e poi in quello di Grjazovec."}
{"id": "681688", "revid": "1543377", "url": "https://it.wikipedia.org/wiki?curid=681688", "title": "Wolf 1061", "text": " \nWolf 1061, conosciuta anche come Gliese 628, \u00e8 una piccola stella nana rossa di classe spettrale M3, posta a circa 14 anni luce dal sistema solare, in direzione della costellazione dell'Ofiuco. Si tratta del ventottesimo astro pi\u00f9 vicino alla Terra, ma data la sua scarsa luminosit\u00e0, con una magnitudine di 10,07, non \u00e8 visibile a occhio nudo. Prende il nome dall'astronomo tedesco Max Wolf, che la catalog\u00f2 per primo nel 1919, inserendola nel suo catalogo di stelle con alto moto proprio.\nCaratteristiche fisiche.\nWolf 1061 \u00e8 stata catalogata come una variabile BY Draconis, con la magnitudine che fluttua tra 10,05 e 10,10 in un periodo non specificato. Tuttavia, al contrario di molte stelle della sua classe soggette a marcati fenomeni come macchie stellari e brillamenti, pare essere una stella relativamente stabile. Ha una massa del 29% di quella del Sole, una temperatura superficiale di poco superiore ai 3300 K e un raggio che \u00e8 un terzo di quello della nostra stella.\n\u00c8 possibile che la stella sia in realt\u00e0 una binaria composta da due nane rosse molto vicine tra loro.\nSistema Planetario.\nNel dicembre 2015 un team di astronomi australiani della University of New South Wales, ha annunciato la scoperta di 3 pianeti orbitanti attorno alla stella. I 3 pianeti rilevati orbitano attorno a questa piccola e stabile stella circa ogni 5, 18 e 67 giorni. Le loro masse sono almeno 1,4, 4,3 e 5,2 volte quella della Terra, rispettivamente, quindi hanno una massa abbastanza bassa per essere pianeti potenzialmente rocciosi e avere una superficie solida. \nIl pianeta centrale, Wolf 1061 c, si trova all'interno della zona abitabile, seppur verso il confine interno, in quella regione di spazio attorno ad una stella dove l'acqua liquida potrebbe esistere, e di conseguenza, favorire lo sviluppo della vita. Il pianeta pi\u00f9 esterno, Wolf 1061 d \u00e8 appena fuori dalla zona abitabile, mentre il pianeta pi\u00f9 interno Wolf 1061 b dovrebbe essere troppo caldo per avere acqua liquida sulla sua superficie.. \nWolf 1061 \u00e8 attualmente uno dei sistemi planetari pi\u00f9 vicini alla Terra con un pianeta all'interno della zona abitabile. (subito dopo Proxima centauri a 4,2 anni luce, Tau ceti a 12 anni luce e Kapteyn a 13 anni luce).\nIl Planetary Habitabilty Laboratory di Arecibo, a Portorico ha suggerito una temperatura di equilibrio del pianeta \"c\" di 276 K e del pianeta \"d\" di 182 K (-91 \u00b0C). \nNel marzo 2017 altri astronomi hanno studiato nuovamente il sistema usando lo spettrografo HARPS, scoprendo che i pianeti b e c sono abbastanza simili ai loro parametri originariamente riportati, ma hanno scoperto che il pianeta d era pi\u00f9 massiccio e in un'orbita pi\u00f9 grande e pi\u00f9 eccentrica. Il team \u00e8 stato anche in grado di trovare parametri aggiornati per la stella ospitante e i loro risultati hanno mostrato che il pianeta c \u00e8 leggermente pi\u00f9 piccolo e pi\u00f9 vicino al bordo interno della zona abitabile.\nSotto, un prospetto del sistema:"}
{"id": "681691", "revid": "1543377", "url": "https://it.wikipedia.org/wiki?curid=681691", "title": "Patchanka (genere musicale)", "text": "La patchanka (o alterlatino) \u00e8 un genere musicale ibrido, fusione di diversi generi e tradizioni musicali, principalmente all'interno della musica latina. Il termine \u00e8 stato coniato dal gruppo francese Mano Negra, che lo utilizz\u00f2 nel 1988 per il titolo del suo album di debutto, e pu\u00f2 essere tradotto con \"confusione\", \"caos\", \"miscuglio\".\nLa patchanka \u00e8 un \"non genere\", caratterizzato da una commistione di colori, suoni, stili, lingue, musiche e tradizioni diverse. Ci\u00f2 perch\u00e9 i Mano Negra, ispirandosi ai Clash di \"Sandinista!\", mescolarono correnti musicali diversissime tra loro come punk, ska, reggae, rock, flamenco, funk, salsa, rap e calypso.\nIl successo della patchanka si deve soprattutto all'ex cantante dei Mano Negra Manu Chao con il suo \"Clandestino\" del 1998 che arriv\u00f2 a vendere 4 milioni di copie: un disco in spagnolo, ma anche francese, portoghese, e inglese.\nIn Italia i Modena City Ramblers reinterpretarono la patchanka in chiave folk e nel loro album \"Fuori campo\" intitolarono una canzone \"Celtica patchanka\". Da questo momento i MCR sperimentarono nuove soluzioni musicali, sperimentando strumenti non convenzionali come le trombe e utilizzando altre lingue, tra cui lo spagnolo (\"Perfecta Excusa\" e \"Veleno\" da \"Radio Rebelde\", \"Mira ni\u00f1o\" da \"\u00a1Viva la vida, muera la muerte!\", \"Risamargo\" da \"Dopo il lungo inverno\"), il portoghese (\"Lontano\" da \"\u00a1Viva la vida, muera la muerte!\"), il francese (\"Veleno\" da \"Radio Rebelde\", \"Western Union\" da \"Dopo il lungo inverno\"), l'inglese, l'arabo e il serbo-croato (\"Western Union\" da \"Dopo il lungo inverno\").\nTra i principali artisti italiani che possiamo includere in questo genere vi \u00e8 anche il musicista napoletano Daniele Sepe."}
{"id": "681693", "revid": "1347902", "url": "https://it.wikipedia.org/wiki?curid=681693", "title": "Tupolev", "text": "Tupolev (in russo \u0422\u0443\u043f\u043e\u043b\u0435\u0432), gi\u00e0 OKB 156 (in russo O\u041a\u0411 156) nel periodo sovietico, \u00e8 un'azienda russa attiva nel settore aeronautico ed aerospaziale sia civile che militare.\nIntroduzione.\nLa Tupolev produce strumenti e velivoli sia civili che militari. Specializzata nella missilistica e nelle tecnologie dell'aviazione navale, la Tupolev ha completato pi\u00f9 di 300 progetti. Pi\u00f9 di 18.000 aerei Tupolev sono stati prodotti in Unione Sovietica e nei paesi dell'Est.\nTupolev \u00e8 il pi\u00f9 longevo costruttore d'aerei nel continente euro-asiatico, fondato e diretto per lungo tempo da Andrej Nikolaevi\u010d Tupolev, uno dei maggiori progettisti aeronautici del mondo.\nDagli anni cinquanta fino a met\u00e0 degli anni ottanta, la Tupolev produsse su larga scala aeromobili che hanno trasportato milioni di persone e milioni di chili di merci, portandoli in tutto il mondo. Il comune denominatore di tutta la produzione aeronautica sovietica \u00e8 uno stile austero e spartano, detto \"stile Aeroflot\", dal nome della compagnia di bandiera sovietica. Tale caratteristica \u00e8 da attribuirsi a due fattori:\nA queste due circostanze, bisogna aggiungere il fatto che i velivoli, dovendo operare in condizioni meteorologiche ed ambientali molto difficili (come la Siberia d'inverno), dovevano essere in grado di offrire prestazioni maggiori. Per ottenere ci\u00f2, si puntava a togliere qualche centinaio di chili risparmiando sulle rifiniture e sugli accessori.\nStoria.\nL'OKB di Tupolev fu fondato il 22 ottobre 1922 da Andrej Nikolaevi\u010d Tupolev. Il suo ufficio tecnico compiva ricerche e progettazione, mentre la costruzione dei velivoli in serie veniva effettuata in fabbriche per la grande produzione. Le ricerche si concentravano sulla costruzione di aerei in metallo.\nDurante la seconda guerra mondiale, il bimotore Tu-2 \"Bat\" fu uno dei migliori bombardieri Sovietici di prima linea. Molte sue varianti furono costruite in gran numero a partire dal 1942.\nNel 1945, quattro bombardieri Boeing B-29 atterrarono sul suolo Sovietico dopo una missione in Giappone. Furono presto copiati dall'ufficio di design della Tupolev e su quella base venne creato il Tu-4 \"Bull\" che divenne il primo bombardiere intercontinentale Sovietico; il primo volo avvenne nel 1947 nonostante le numerose difficolt\u00e0 tecniche che la Tupolev incontr\u00f2 su questo aereo. Sulla base del Tu-4 venne creato il bombardiere a reazione Tu-16.\nMa il motore a reazione non fu abbastanza efficiente da garantire l'autonomia necessaria per coprire voli intercontinentali, cosicch\u00e9 si decise di progettare un nuovo bombardiere, il Tu-20 \"Bear\" (poi Tu-95).\nAveva struttura simile al Tu-4 ma montava 4 enormi motori a turboelica Kuznetsov NK-12 che provvedevano a una velocit\u00e0 simile a quella di un aereo a reazione, ma con una efficienza che i motori a reazione dell'epoca non potevano assicurare.\nQuesto divent\u00f2 il bombardiere sovietico definitivo, in molti aspetti simile al B-52, e fu utilizzato in molti ruoli: bombardiere strategico, aereo anti sommergibile, ricognitore, aereo radar.\nIl Tu-16 fu trasformato nell'Aereo civile Tu-104 \"Camel\", aereo turbogetto con i motori sulle ali, simile tecnicamente al de Havilland Comet. Il Tu-95 divenne la base per il Tu-114 \"Cleat\", un aereo a medio-lungo raggio con motori che garantivano alte velocit\u00e0.\nDa sempre la Tupolev lavorava a bombardieri supersonici, i progetti culminarono nel Tu-98 \"Backfin\" che per\u00f2 ebbe poco successo e non entr\u00f2 mai in servizio. Da questo derivarono i Tu-102 e Tu-105 che, evoluto, diventer\u00e0 il Tu-22 \"Blinder\", un bombardiere sviluppato nella met\u00e0 degli anni '60. Intendeva essere la controparte del Convair B-58 Hustler, di cui per\u00f2 era meno capace.\nNegli anni '60 si vide l'ascesa del figlio di Andrej Tupolev, Aleksej. Il figlio di Tupolev lavor\u00f2 al primo aereo civile passeggeri supersonico, il Tu-144 \"Charger\", lavor\u00f2 inoltre al Tupolev Tu-154 e al bombardiere strategico Tu-22M \"Backfire\". Tutti questi progetti permisero all'Unione Sovietica di raggiungere tecnologicamente l'aviazione occidentale.\nNegli anni '70 la Tupolev concentr\u00f2 i suoi sforzi nel migliorare le prestazioni del bombardiere Tu-22 facendone anche numerose varianti come la versione marittima.\nI trattati SALT I e SALT II riguardano anche questi ultimi bombardieri. Inoltre l'efficienza e le condizioni del Tu-154 furono migliorate nel Tu-154M\nNegli anni '80 il Design Bureau di Tupolev lavor\u00f2 al supersonico Tu-160 \"Blackjack\", un bombardiere strategico con ali a geometria variabile. Il Tu-160 era migliore in certi aspetti rispetto al suo equivalente occidentale, il Rockwell B-1B, ma con il crollo dell'Unione Sovietica il suo sviluppo venne rallentato e molti problemi non vennero adeguatamente corretti.\nEra post sovietica.\nCon la fine della Guerra Fredda, i lavori di ricerca si concentrarono su aerei civili subsonici che operassero in maniera economica e con energie alternative. Caratteristiche di questi progetti sono l'uso del fly by wire, di motori ad elevata efficienza e di una aerodinamica molto avanzata, adatta agli aerei da trasporto del XXI secolo. Aerei di questo \"nuovo corso\" sono i Tupolev Tu-204/Tupolev Tu-214, Tupolev Tu-330, Tupolev Tu-324 e Tupolev Tu-334.\nIl governo russo sta progettando una fusione generalizzata di tutte le aziende che si occupano di costruzioni nel settore aeronautico/aerospaziale civile e militare (che, dopo il crollo dell'URSS, hanno incontrato vaste difficolt\u00e0 economiche): la futuribile United Aircraft Corporation sarebbe un'unione di Ilyushin, Irkut , Mikoyan, Sukhoi, Tupolev, Antonov e Yakovlev."}
{"id": "681706", "revid": "174925", "url": "https://it.wikipedia.org/wiki?curid=681706", "title": "Foglia", "text": "Le foglie sono organi delle piante, specializzati nell'attuazione della fotosintesi. \nLe foglie possono, in alcune piante, essere modificate per altri scopi (es. catafilli con funzione di protezione e accumulo, embriofilli con funzione riproduttiva). Strutture simili a foglie - e denominate fronde - si trovano nelle felci.\nStruttura.\nLa struttura di una foglia,a livello macroscopico, consiste in quattro parti: \n\u00c8 raro che la foglia presenti tutte e quattro le sue parti.\nLe nervature sono il sistema conduttore della foglia.\nIl punto in cui il picciolo \u00e8 attaccato al fusto \u00e8 denominato ascella della foglia. Non tutte le specie di piante producono foglie la cui struttura comprende tutte le parti sopra citate; in alcune specie il picciolo \u00e8 assente (foglie \"sessili\", ad esempio nel mais), in altre piante la lamina pu\u00f2 essere molto ridotta. Nella pianta dei piselli la lamina \u00e8 trasformata in un cirro, mentre la funzione fotosintetica \u00e8 assolta dalle stipole. Nel sedano, il cosiddetto gambo \u00e8 in realt\u00e0 una grossa guaina carnosa.\nNelle piante attuali le foglie si formano in serie acropeta dalle bozze fogliari presenti nell'apice caulinare e derivanti dalla tunica. Nelle prime fasi di sviluppo tutte le cellule della bozza si dividono intensamente. Successivamente si distinguono una porzione basale che rallenta la serie di divisioni e una porzione apicale ancora attiva.\nAnatomia.\nIn base all'anatomia della lamina fogliare si possono distinguere:\nUna foglia \u00e8 considerata un organo della pianta, tipicamente \u00e8 costituita dai seguenti tessuti:\nLe foglie che presentano questa anatomia sono dette bifacciali o dorsoventrali (comuni tra le dicotiledoni). La faccia (o pagina) rivolta verso l'alto \u00e8 detta superiore, o adassiale, o ventrale; quella rivolta verso il basso \u00e8 detta inferiore, o abassiale, o dorsale. Se le due facce della lamina si equivalgono, si parla di foglie equifacciali (es. graminacee). Nella cipolla (liliaceae) la foglia assume un aspetto tubolare, quindi espone una sola faccia all'esterno, mentre l'altra resta interna e non esposta: foglia unifacciale. La foglia delle conifere ha la lamina molto sottile, bench\u00e9 consistente, e viene detta aghiforme.\nSulla base della disposizione degli stomi si avranno:\n1. foglie ipostomatiche (se gli stomi sono nella faccia inferiore, nelle foglie bifacciali);\n2. foglie epistomatiche (se gli stomi sono nella faccia superiore, nelle foglie bifacciali natanti delle piante acquatiche, come la ninfea);\n3. foglie anfistomatiche (se gli stomi sono distribuiti su ogni faccia, nelle foglie equifacciali);\n4. foglie astomatiche (se sono prive di stomi, ad esempio le foglie di piante sommerse).\nMorfologia.\nLe foglie possono essere distinte e classificate in base alla conformazione e struttura delle loro parti costituenti.\nLa clorofilla in autunno, prima della caduta delle foglie, scompare: cos\u00ec gli altri pigmenti diventano visibili.\nNervature.\nPennate: Sono molto sparse per la foglia\nParallele: Sono parallele fra loro\nCurve: Tendono a curvare verso la fine\nRamificate: Sono molto ramificate e sparse per la foglie equamente\nLe nervature sono vasi conduttori presenti nelle epidermiche fogliare e permettono il passaggio di tutte le sostanze.\nMargine.\nLe foglie possono essere classificate per il tipo di margine:\nLe foglie si distinguono inoltre per la profondit\u00e0 di incisione del margine:\nEvoluzione della foglia.\nDal punto di vista evolutivo, le foglie si sono differenziate pi\u00f9 tardi rispetto al fusto. Le pi\u00f9 antiche piante a cormo vissute circa 380 milioni di anni fa (Psilopsida), di cui rimangono solo resti fossili, erano prive di radici ed avevano un fusto ramificato dicotomicamente senza foglie.\nSecondo Zimmermann (1956) le prime piante terrestri sarebbero state formate solo da un fusto poco ramificato e da una parte immersa nel suolo riconducibile ad una radice. Questa teoria parte dall'osservazione di un macrofossile del Devoniano (400 milioni di anni fa), appartenente al genere \"Rhynia\". Il fusto inizialmente avrebbe dato origine a ramificazioni tutte eguali, di tipo dicotomico.\nLa porzione di fusto al di sopra dell'ultima ramificazione si definisce teloma. Anche le foglie sarebbero derivate dalla modificazione delle ramificazioni dicotomiche.\nLa formazione delle foglie sarebbe avvenuta per tappe secondo il seguente schema:\n1) uno dei telomi si sviluppa pi\u00f9 degli altri assumendo l'aspetto di un ramo mentre il secondo rimane ridotto,\n2) i telomi piccoli, disposti su pi\u00f9 piani, si appiattiscono disponendosi su un unico piano,\n3) ciascun teloma si appiattisce e si fonde con gli altri disposti sullo stesso piano grazie alla neoformazione di porzioni laminari di tessuto.\nSe un teloma rimane isolato si ha un microfillo (es. aghi di gimnosperme)\nSe pi\u00f9 telomi si fondono si ha un macrofillo (es. foglie di poche gimnosperme e di tutte le angiosperme). Un'ulteriore evoluzione di questa struttura comporta l'anastomosi fra i fasci cribro-vascolari appartenenti ai diversi telomi.\nDistribuzione sul fusto (fillotassi).\nLe foglie possono essere classificate per come si posizionano lungo il fusto di una pianta. La distribuzione \u00e8 usualmente caratteristica di una specie. Le foglie possono essere:"}
{"id": "681711", "revid": "72811", "url": "https://it.wikipedia.org/wiki?curid=681711", "title": "Personale ATA", "text": ""}
{"id": "681717", "revid": "1543377", "url": "https://it.wikipedia.org/wiki?curid=681717", "title": "Gliese 35", "text": "Gliese 35 (nota anche come stella di van Maanen da Adriaan van Maanen, che la scopr\u00ec nel 1917) \u00e8 una nana bianca situata nella costellazione dei Pesci. Tra le nane bianche conosciute, \u00e8 la terza pi\u00f9 vicina al sistema solare (dopo Sirio B e Procione B), nonch\u00e9 la terza ad esser stata scoperta, dopo Keid B e Sirio B.\nCaratteristiche.\nLa stella di van Maanen si trova ad una distanza dal sistema solare di 14,1 anni luce, con un moto proprio di circa 2,98\" ogni anno. Pur avendo una massa pari a circa il 70% della massa solare, questa piccola stella possiede meno di un decimillesimo della sua luminosit\u00e0, ed ha un diametro circa doppio rispetto a quello della Terra; risulta quindi troppo debole per essere osservata ad occhio nudo. La sua temperatura superficiale, relativamente bassa per una nana bianca, \u00e8 di circa 6750 K. Tenendo conto che le nane bianche tendono a raffreddarsi con il tempo, si stima che l'oggetto abbia un'et\u00e0 di circa 4 miliardi di anni. .\nPossibilit\u00e0 di compagni substellari.\nLa possibilit\u00e0 dell'esistenza di compagni substellari (come nane brune o eventuali esopianeti) in orbita attorno alla stella \u00e8 stata oggetto di controversie per trent'anni, durante i quali sono state annunciate e poi smentite diverse scoperte. L'ultimo caso risale al 2004, quando una pubblicazione affermava l'esistenza di un compagno substellare mentre un'altra negava espressamente ci\u00f2."}
{"id": "681718", "revid": "729019", "url": "https://it.wikipedia.org/wiki?curid=681718", "title": "Graziano Paleologo", "text": "Fu il comandante della guarnigione bizantina a Salmenico, vicino a Patrasso, durante l'invasione della Morea da parte degli Ottomani avvenuta nel 1460.\nBiografia.\nDiscendente da un ramo oscuro della famiglia dei Paleologi, Graziano mostr\u00f2 molto pi\u00f9 valore rispetto ai suoi lontani parenti, i due fratelli Tommaso e Demetrio Paleologo, despoti di Morea. Infatti Demetrio, che contendeva al fratello il dominio sulla Morea, vedendosi sconfitto prefer\u00ec fuggire e cercare l'aiuto degli ottomani, incitando il sultano turco Mehmed II a invadere la Morea; quando ci\u00f2 avvenne, anche Tommaso non dimostr\u00f2 maggior coraggio, fuggendo all'arrivo del nemico.\nLa Morea venne quindi abbandonata agli Ottomani quasi senza opposizione, visto che si combatt\u00e9 brevemente solo al confine, nello stretto di Corinto. Quando i turchi sfondarono quella difesa, Tommaso fugg\u00ec dapprima a Modone, poi a Corf\u00f9 ed infine a Roma, lasciando al loro destino i suoi sudditi. Alla notizia della sua fuga, i soldati bizantini si arresero agli ottomani, consegnando quasi tutte le citt\u00e0 della Morea al sultano. Solamente Graziano, con la sua guarnigione, rimase a difendere la citt\u00e0 di Salmenico, dove avvenne l'unica, vittoriosa, resistenza degli ultimi bizantini. Mehmed II, nonostante il suo imponente esercito, non riusc\u00ec ad entrare nella citt\u00e0, e decise di abbandonare l'assedio, dichiarando che non valeva la pena di preoccuparsi per \"una citt\u00e0 cos\u00ec piccola\".\nGraziano tenne cos\u00ec il suo comando fino al luglio del 1461. In quell'anno la Repubblica di Venezia propose che la citt\u00e0 di Salmenico passasse sotto la sua protezione, mentre Graziano sarebbe divenuto un generale della marina veneziana. Quest'ultimo, sapendo che Salmenico era rimasta l'unica citt\u00e0 ancora bizantina, accett\u00f2. Di Graziano, l'ultimo generale bizantino rimasto fedele all'impero, non si ebbero in seguito altre notizie."}
{"id": "681721", "revid": "56818", "url": "https://it.wikipedia.org/wiki?curid=681721", "title": "Kaspar hauser", "text": ""}
{"id": "681733", "revid": "287204", "url": "https://it.wikipedia.org/wiki?curid=681733", "title": "Gliese 1", "text": " \nGliese 1 \u00e8 una piccola nana rossa di classe spettrale M, collocata nella costellazione dello Scultore, a circa 14,2 anni luce di distanza dal Sistema solare. \nNonostante si tratti di una delle stelle pi\u00f9 vicine al Sole, non \u00e8 visibile ad occhio nudo dalla Terra a causa della bassissima luminosit\u00e0, ed occorre un piccolo telescopio per osservarla. In virt\u00f9 della sua ascensione retta prossima allo zero, appare per prima in pi\u00f9 d'un catalogo stellare.\nEssa \u00e8 anche una variabile BY Draconis e come molte altre nane rosse \u00e8 una variabile a brillamento."}
