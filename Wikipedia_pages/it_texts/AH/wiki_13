{"id": "664336", "revid": "371529", "url": "https://it.wikipedia.org/wiki?curid=664336", "title": "John Coltrane", "text": "Tra i pi\u00f9 grandi sassofonisti della storia del jazz, \u00e8 stato tra i capisaldi del genere (in particolare di quello modale) degli anni sessanta, chiudendo il periodo del bop e aprendo quello del free jazz. Il pensiero musicale di Coltrane ha influenzato numerosi musicisti a venire.\nHa ricevuto numerosi premi e onorificenze postume tra cui la canonizzazione da parte della African Orthodox Church con il nome di Saint John William Coltrane. La chiesa di San Francisco a lui dedicata, la Saint John William Coltrane African Orthodox Church, utilizza musiche e preghiere di Coltrane nella propria liturgia.\nBiografia.\nGli inizi.\nFiglio di John Robert Coltrane, sarto con l'hobby della musica (suonava l'ukulele e il violino) e di Alice Blair, crebbe a High Point. A dodici anni perse il padre e fu poi colpito da altri lutti familiari. A tredici anni entr\u00f2 nella banda dei boy scout come clarinettista e al liceo inizi\u00f2 a suonare anche il sax contralto.\nNel 1943 si diplom\u00f2 e si trasfer\u00ec in cerca di lavoro a Filadelfia, frequentando la \"Omstein School Of Music\". Nel 1945 svolse il servizio militare alle Hawaii, come clarinettista della banda militare della Marina. Tornato a Philadelphia entr\u00f2 nel gruppo di Joe Webb e quindi in quello di Eddie Vinson, passando al sax tenore e dedicandosi al rhythm and blues. Nel 1948 entr\u00f2 a far parte dell'orchestra dell'Apollo Theater di Harlem a New York. A Philadelphia suon\u00f2 ancora con i fratelli Heath, con Cal Massey, con Howard McGhee e con l'orchestra di Dizzy Gillespie in cui suonava il sax contralto. Nel 1951 l'orchestra si trasform\u00f2 in un settetto e Coltrane pass\u00f2 nuovamente al sax tenore: con questa formazione registr\u00f2 il primo pezzo a Detroit il 1\u00ba marzo.\nNel 1952 entr\u00f2 nel gruppo di Earl Bostic e nel 1953 per problemi con il consumo di eroina, venne licenziato dal gruppo di Johnny Hodges e di Miles Davis nel 1957.\nIl 3 ottobre 1955 si spos\u00f2 con Juanita Grubbs (Naima) e inizi\u00f2 a collaborare con Miles Davis. John Coltrane divenne vegetariano tra il 1960 e il 1961..\nNel 1963 dopo essersi trasferito una nuova casa in 116-60 Mexico Street a St. Albans, nel Queens, lascia la moglie. Nello stesso anno conobbe la pianista Alice McLeod dall'unione con la quale nacquero John Jr. nel 1964, Ravi nel 1965 e Oranyan (\"Oran\") nel 1967. Nel 1966, dopo il divorzio con Naima, si sposa con Alice. Secondo il musicista Peter Lavezzoli, \"Alice port\u00f2 felicit\u00e0 e stabilit\u00e0 nella vita di John, non solo perch\u00e9 avevano bambini, ma anche perch\u00e9 condividevano molte delle stesse credenze spirituali, in particolare un comune interesse per la filosofia indiana\".\nL'incontro con Miles Davis e Thelonious Monk.\nNel 1955 Miles Davis dovette trovare un sostituto quando Sonny Rollins torn\u00f2 a ritirarsi dalla scena, come faceva di tanto in tanto, e Philly Joe Jones lo persuase a chiamare Coltrane per un provino. Davis manifest\u00f2 qualche perplessit\u00e0 perch\u00e9 aveva ascoltato Coltrane anni prima in un disco, ma dopo il provino ne fu impressionato, Coltrane per la prima volta improvvisava su un suo brano, mai sentito prima. Coltrane sfrutt\u00f2 l'occasione di incontro con un collega pi\u00f9 esperto per migliorare la sua conoscenza musicale. Davis nell'organizzare la sua musica era estremamente riservato, non concedeva consigli e manteneva il segreto sulle strutture e sulle soluzioni armoniche. Nelle esibizioni spesso dava le spalle al pubblico per inviare segnali gestuali ai suoi musicisti senza essere visto, oppure sussurrava loro all'orecchio. Coltrane, al contrario, si prestava a un approccio musicale concreto e pragmatico: aveva bisogno della continua conoscenza ed elaborazione di ogni nota, accordo e progressione.Queste incongruenze tanto musicali quanto di carattere infastidirono tantissimo Coltrane, al punto che decise di andarsene. Intanto il quintetto di Davis aveva firmato impegni per l'autunno e Davis dovette pregare Coltrane di tornare.\nIl 26 ottobre 1955 il quintetto di Davis con Coltrane entr\u00f2 in sala di incisione e registr\u00f2 per la casa discografica Columbia quattro pezzi: \"Ah-Leu-Cha,\" \"Two Bass Hit\", \"Little Melonae\" e \"Budo\", brani che furono inseriti sparsi in vari dischi. L'assolo in \"Budo\" \u00e8 considerato come uno degli apici della carriera di Coltrane. Una simile perfezione colp\u00ec l'attenzione di Miles Davis, che apprezzava la ricercatezza del collega. Essi aprono una serie aurea di incisioni per la Columbia e la Prestige Records effettuate nell'arco di un anno esatto: l'ultima \u00e8 del 26 ottobre 1956. L'eleganza sembra essere la caratteristica principale di questo quintetto: tutto \u00e8 liscio, piano, basso e batteria sono fusi in tutt'uno. La sensazione di unit\u00e0 espressiva era dovuta sia alle ripetute prove sia all'affiatamento tra i componenti del gruppo. Ogni pezzo era arrangiato con cura, ma l'arrangiamento \u00e8 \"nascosto\" e spesso consiste di piccoli tocchi isolati: una nota, un accordo del piano, un frammento melodico interpolato. Altri meccanismi sono pi\u00f9 complessi, ma non meno nascosti al pubblico. In brani come \"If I Were A Bell\" e \"I Could Write A Book\" i solisti possono allungare a piacere l'ultimo giro armonico e avvisano di ci\u00f2 la ritmica usando come segnali d'avvertimento piccoli frammenti del tema, nascosti nell'assolo. Una volta messi a punto e interiorizzati i meccanismi, essi dovevano poi suonare tutto d'un fiato, senza pensarci.\nNel 1956 nelle sedute dell'11 maggio e del 26 ottobre, Davis fece suonare un'ora e mezza di musica di seguito, senza rifacimenti, quasi simulando un'esibizione dal vivo. Ne uscirono ben quattro dischi (\"Cookin', Relaxin', Workin\" e \"Steamin\").\nIn queste registrazioni si pu\u00f2 notare la cura di Coltrane nell'esplorazione del giro armonico del brano. Nelle prime incisioni il suo fraseggio \u00e8 ancora tanto costruito con cura quanto banale. Il lungo assolo in \"Oleo\" \u00e8 un altro mirabile esempio di costruzione musicale ininterrotta. Per\u00f2, in realt\u00e0 Coltrane aveva ben altro in mente: in un assolo come quello su \"Woodyn' You\", specie l\u00e0 dove il pianoforte tace lasciandolo indisturbato nelle sue esplorazioni armoniche, egli non appare pi\u00f9 intento a intrecciare i fraseggi tipici dei precedenti lavori. Nel suo solismo inizia a fare capolino una nota lamentosa e sforzata che contrasta in pieno con il solo di Davis. I primi ascoltatori ne furono sorpresi, e si divisero. Alcuni furono subito toccati dal timbro di Coltrane. Vi avvertivano una tensione espressiva che travalicava la corretta formalit\u00e0 delle frasi. La band di Davis si trasforma da quintetto in sestetto (Miles Davis - tromba, John Coltrane - sax tenore, Cannonball Adderley - sax contralto, Red Garland - pianoforte, Paul Chambers - contrabbasso, Philly Joe Jones - batteria) e inizi\u00f2 le sue sperimentazioni nell'ambito dell'improvvisazione modale con l'album \"Milestones\" del 1958, toccando il culmine della sua lunga stagione con l'album \"Kind of Blue \"inciso nel marzo del 1959. In esso Miles Davis comp\u00ec un altro passo in avanti sulla strada dell'improvvisazione modale. Per ottenere il massimo di spontaneit\u00e0 dai suoi musicisti, li convoc\u00f2 senza preparazione, e nello studio mostr\u00f2 loro gli schemi dei pezzi con l'indicazione di semplici scale e nessun accordo. Ne risult\u00f2 una musica dalle forme e dalle linee essenziali. \"So What\", uno dei cinque brani, sarebbe entrato stabilmente nel grande repertorio del jazz, diventando la bandiera del \"jazz modale\". \"Blue In Green\" \u00e8 una ballad astratta. In \"Flamenco Sketches\", un pezzo in cui Davis speriment\u00f2 una struttura molto ardita, gli esecutori ebbero solo l'indicazione di cinque scale, da suonare nell'ordine, nient'altro. Il numero di battute \u00e8 ad libitum, e non \u00e8 spiegato con quale criterio gli improvvisatori passassero da una scala all'altra.\nL'assolo di Coltrane \u00e8 tuttora largamente apprezzato da pubblico e critica. Caratteristico \u00e8 l'aneddoto secondo cui Coltrane cre\u00f2 un attimo di panico nell'insistenza a improvvisare sulla quarta scala (la scala flamenco) e a rinviare il passaggio alla quinta scala, prendendo in contropiede Bill Evans. Queste strutture di lunghezza variabile furono impiegate da Coltrane nel successivo sviluppo della sua musica.\nNel 1957 Coltrane lavor\u00f2 con Thelonious Monk al Five Spot Caf\u00e9 di New York e suon\u00f2 nel quartetto di Monk (luglio-dicembre 1957), ma, a causa di conflitti contrattuali, prese parte a una sola sessione di registrazione ufficiale in studio con questo gruppo. Una registrazione privata fatta da Juanita Naima Coltrane in occasione di una riunione del gruppo del 1958 fu pubblicata dalla Blue Note Records come Live at the Five Spot \u2014 Discovery! nel 1993.\nIn seguito fu trovato un nastro di alta qualit\u00e0 di un concerto tenuto da questo quartetto nel novembre 1957 pubblicato da Blue Note nel 2005. Registrato da Voice of America, dal titolo \"Thelonious Monk Quartet con John Coltrane alla Carnegie Hall\" le esibizioni confermano la reputazione del gruppo.\n\"Giant Steps\".\nNonostante all'inizio del 1959 Coltrane non avesse ancora un gruppo fisso, in questo anno incise sette dischi tra i quali \"Kind of Blue\" e \"Giant Steps\".Quest'ultimo album segna il punto di inizio della ascesa musicale di John Coltrane. La formazione che entr\u00f2 in sala di registrazione al fianco del tenorista \u00e8 la seguente: Tommy Flanagan al piano, Art Taylor alla batteria, Paul Chambers al basso. Il titolo \"Giant Steps\" \u00e8 a doppio senso. Coltrane allude non solo alle scoperte che va facendo di giorno in giorno, ma anche ai \"salti\" che l'improvvisatore deve affrontare di continuo durante l'esecuzione del brano omonimo. L'assillo del bebop \u00e8 sempre stato quello di affrontare le difficolt\u00e0 del giro armonico. La difficolt\u00e0 principale consiste nella modulazione da una tonalit\u00e0 all'altra. Il salto pi\u00f9 ostico \u00e8 quello fra tonalit\u00e0 a distanza di terza maggiore: per esempio Si e Re# (pensato enarmonicamente come Mib), oppure Si e Sol, oppure Mib e Sol. Le tre tonalit\u00e0 maggiori citate sono proprio quelle che si alternano in \"Giant Steps\". Esse sono alla stessa distanza tra loro, come i vertici di un triangolo equilatero. Il giro armonico di \"Giant Steps\" passa di continuo e velocemente dall'una all'altra, sia in un senso (Si - Sol - Mi bemolle) sia nell'altro (Sol - Mi bemolle - Si), questo pone l'improvvisatore ad adattarsi a una ricercata elasticit\u00e0 di pensiero esecutiva e musicale, nel passaggio da una tonalit\u00e0 all'altra. Le tre tonalit\u00e0 sono collegate tra loro utilizzando le cadenze costruite sull'accordo di settima di dominante. In questo modo il salto tra la tonalit\u00e0 di si maggiore e quella di sol maggiore, che si trovano alla distanza di un intervallo di sesta minore, \u00e8 ridotto. Infatti dopo l'accordo di si maggiore, per cadere in sol maggiore, viene usato l'accordo di re settima, cio\u00e8 l'accordo di settima di dominante che cade sull'accordo di sol maggiore. Allo stesso modo, per passare dall'accordo di sol maggiore a quello di mi bemolle maggiore, bisogna passare all'accordo intermedio di si bemolle settima, cadenza per il mi bemolle maggiore. In questo modo si comprende che il \"giant step\" \u00e8 quello che intercorre tra l'accordo di si maggiore e quello di re settima, cadenza per il sol maggiore. Si tratta di un intervallo armonico di terza minore: si maggiore - re settima. A questo punto \u00e8 comprensibile che il sistema usato da Coltrane per costruire il proprio triangolo armonico deriva dalle sostituzioni dei tritoni. Infatti il tipico turnaround C - A-7 - D7 - G7 pu\u00f2 essere sostituito cos\u00ec: C - Eb7 - Ab7 - Db7. Ci\u00f2 significa che l'intervallo armonico di terza minore era gi\u00e0 usato. Coltrane lo ha sviluppato nel modo descritto per collegare le tre tonalit\u00e0 di si, mi bemolle e sol maggiore.\nIl ciclo degli accordi di \"Giant Steps\" pu\u00f2 anche essere pensato come un turnaround, o una modulazione. Infatti questo giro armonico pu\u00f2 essere utilizzato come sostituzione del normale II-V-I. Ecco la spiegazione. Il tipico II-V-I (es: Re minore - Sol settima - Do settima maggiore) viene cos\u00ec sostituito (due accordi per misura): Re minore, Mi bemolle settima - La bemolle settima maggiore, Si settima - Mi settima maggiore, Sol settima - Do settima maggiore.\nIl dato tecnico \u00e8 tuttavia finalizzato al senso musicale e filosofico dell'opera. Per Coltrane, la scoperta del triangolo Si - Sol - Mi bemolle non poteva non avere un senso numerologico. Esso da questo momento fa capolino in molti altri brani, da \"Countdown\" a \"But Not For Me\", a \"Central Park West\", e perfino a \"Body and Soul\". La magia del numero assume in \"Giant Steps\" forme ricorsive: raffigura un Eterno Ritorno. Gli altri brani del disco non sono molto inferiori. \"Countdown\" applica il triangolo di \"Giant Steps\" a un giro armonico (\"Tune Up\" di Miles Davis), a una velocit\u00e0 ancora maggiore: sono due minuti di materia sonora che a causa di tale densit\u00e0 \u00e8 un poco meccanica, ma \u00e8 nondimeno di formidabile impatto. Gli strumenti entrano uno alla volta, batteria - sax - piano - basso; quando entra l'ultimo si espone il tema, e il pezzo \u00e8 finito. Negli altri brani, Coltrane fa continuo uso di pedali, in maniera assai varia: in \"Spiral\" e nel tenero \"Naima\" un unico pedale al basso lega tra loro accordi diversi. \"Naima\", con la sua melodia breve e commossa, divenne ben presto un classico del jazz.\nIl quartetto storico.\nNel 1960 Coltrane forma il suo primo quartetto: vi figurano il pianista McCoy Tyner, il bassista Steve Davis e il batterista Elvin Jones che, con il suo \"drumming\" possente e l'innovativo approccio ritmico, influenzer\u00e0 notevolmente la musica del sassofonista. Elvin Jones non si limita a tenere lo swing ma interagisce costantemente con il solista, fornendogli un tappeto ritmico fitto e incastrato, dal quale in ogni momento si possono derivare spunti per l'improvvisazione.A partire dal 1961, al posto del contrabbassista Reggie Workman, subentra Jimmy Garrison. Fino a questo momento la maggiore preoccupazione di Coltrane era stata quella di approfondire l'armonia e lo studio degli accordi. La sua profonda smania perfezionista lo aveva condotto a un'assoluta padronanza tecnico-armonica. I soli incisi con il gruppo di Miles Davis, quali per esempio \"\u00d3leo\", \"Straight no Chaser\", come i contemporanei soli suonati su \"Moment's Notice\", \"Countdown\", \"Giant Steps\", rispecchiano la sua raggiunta perfezione.\nDa qui in avanti Coltrane prende coscienza del significato da dare alla propria musica e inizia la ricerca delle radici e delle origini del jazz, inteso anche come espressione musicale di un popolo, cui egli sa di appartenere. Aspira all'universalit\u00e0 della propria musica, perch\u00e9 ognuno possa comprendere il suo messaggio. Da questo momento Coltrane cessa di essere solamente un formidabile solista e diventa un grande musicista e un importante innovatore.\nStudia la musica modale suonata nel mondo: in Africa, in India, in Spagna, in Cina. Nascono brani come \"Liberia\", \"Venga\" \"Jaleo\", \"India\", \"Brasilia\" ecc. Inoltre, su incitamento di Miles Davis, intraprende lo studio del sax soprano con cui incide \"My Favorite Things\" (1960). In questo brano il pianista suona accordi ribattuti, creando un \"sound\" ipnotico. Su questo tappeto spicca il soprano di Coltrane somigliante in certi registri a un oboe, e spesso orientaleggiante, grazie all'impiego di certi intervalli cromatici come quelli contenuti nella scala orientale. In altri momenti del solo, il sax riproduce sonorit\u00e0 mistiche tipiche della musica indiana. L'entrata nel gruppo di Elvin Jones, al posto di Billy Higgins, fu decisiva. Infatti, uno degli aspetti pi\u00f9 importanti del gruppo consiste nell'affiatamento tra pianoforte e batteria, e il loro incontrarsi in determinati punti del brano in modo da creare cicli ritmici, simili a quelli della musica africana. Elvin Jones \u00e8 considerato, per la sua concezione poliritmica, uno dei massimi batteristi del jazz.\nIl disco successivo \u00e8 \"Coltrane's Sound\" (1960) in cui \u00e8 eseguita una memorabile versione di \"Body and Soul\", arrangiata utilizzando un movimento cromatico ascendente e discendente della tonica dell'accordo minore attraverso la settima prima maggiore e poi minore. Altrettanto interessante \u00e8 l'accompagnamento alternato tra accordi per quarte e accordi con la quinta aumentata a distanza di tono, che creano un'interessante tensione risolta poi sugli accordi dell'inciso. Questi momenti di tensione e distensione sono stati il tappeto ideale per Coltrane, che amava spesso suonare anche brani tonali in maniera modale con lunghi pedali di tonica o dominante sfocianti in un inciso ricco di aree tonali. Di questo contrasto si avvalse chiaramente lo stesso McCoy Tyner (per esempio, in \"The night has a thousand eyes\") dove le prime otto battute vengono suonate su un pedale di dominante e il resto degli accordi segue le pi\u00f9 classiche progressioni II-V- I\nAltro disco della stessa formazione \u00e8 \"Coltrane plays the blues\" (1960). In questo album sono dedicati un blues a Sidney Bechet e uno allo stesso Elvin Jones. In due brani, \"Blues To Bechet\" e \"Blues To You\", McCoy Tyner non suona. L'omissione del pianoforte della ritmica abituale consente a Coltrane di creare una nuova dimensione di spazio, di libert\u00e0 armonica e melodica. Nel maggio del 1961 Coltrane incide \"Ol\u00e9 Coltrane\", disco in cui si nota l'accostamento alla musica modale spagnola. In questa occasione, alla formazione di base, si aggiunsero Eric Dolphy (accreditato con il nome di George Lane) al flauto e al sax contralto, e Freddie Hubbard alla tromba.\nImpulse! Records.\nNel 1961, Coltrane cessa la sua collaborazione con l'etichetta Atlantic e inizia a incidere per la casa discografica Impulse!, il cui produttore, Bob Thiele, gli concesse amplissima autonomia.\nIl primo disco della nuova casa discografica fu \"Africa/Brass\" in cui i brani sono tutti modali e la formazione \u00e8 la stessa di \"Ol\u00e9 Coltrane\", soltanto con l'aggiunta dell'orchestra. Il successivo disco inciso per la Impulse! \u00e8 del novembre 1961 dal titolo \"\"Live\" at the Village Vanguard\". Anche in questa occasione l'atmosfera dei brani \u00e8 modale, soprattutto in \"Spiritual\", in cui a Elvin Jones, Reggie Workman e McCoy Tyner, Coltrane affianca Eric Dolphy al clarinetto basso. Il disco comprende alcune registrazioni realizzate dal vivo nel mitico Village Vanguard. Dall'ascolto si sente che i temi e gli arrangiamenti sono ridotti all'essenziale, e l'improvvisazione risulta dilatata al punto da durare anche quindici minuti. I brani del disco sono costruiti seguendo la forma blues, oppure su uno o due accordi.\nQueste registrazioni esprimono pienamente la \"concezione modale\" di Coltrane di quegli anni. Dall'ascolto si pu\u00f2 capire anche la differenza tra la musica dal vivo e quella realizzata, da Coltrane, negli studi di registrazione. Nelle \"performance\" dal vivo gli assoli vengono eseguiti senza limiti di durata, con totale abbandono e nonostante questo, non risultano di difficile ascolto, creando un flusso di energia musicale che non si riscontra nelle registrazioni in studio. In molti brani, registrati dal vivo, si nota sia l'assenza del pianoforte sia quella del contrabbasso, lasciando Coltrane in lunghi dialoghi con il batterista Elvin Jones.\nIl 6 marzo del 1963, John Coltrane e il suo quartetto con McCoy Tyner, Jimmy Garrison e Elvin Jones registrarono un album presso gli studi Van Gelder. Coltrane lasci\u00f2 gli studi di registrazione con dei nastri e se li port\u00f2 a casa nel Queens dove viveva con sua moglie Naima. Passati ormai anni, la Impulse! ha potuto pubblicare queste tracce grazie alla famiglia Coltrane e nel 2018 esce che contiene due inediti \"Untitled Original 11383\" e \"Untitled Original 11386\", entrambi suonati con il sassofono soprano e tra le rarit\u00e0, anche una registrazione pianoless di Impressions.\nNell'aprile del 1963 \u00e8 pubblicato e lanciato l'album \"Impressions\", registrato nei due anni precedenti, anch'esso al Village Vanguard. La traccia \"India\" (che rappresenta una delle pi\u00f9 importanti incisioni di Coltrane) risale infatti al novembre del 1961. Il brano \u00e8 costruito interamente su un pedale di \"sol\". Il pianista McCoy Tyner non interviene quasi per nulla, dando spazio ai virtuosismi orientaleggianti e ai sovracuti del sax soprano di Coltrane. L'avvenimento pi\u00f9 rilevante in questo disco \u00e8 l'ingresso nel quartetto del bassista Jimmy Garrison, che prende definitivamente il posto di Reggie Workman. Anche nel brano \"Impressions\", a un certo punto, sia McCoy Tyner sia Jimmy Garrison abbandonano lo strumento lasciando dialogare Coltrane con il batterista Elvin Jones.\nL'incontro con Gilles Groulx.\nNei primi mesi del 1964, l\u2019anno in cui incise \"Crescent\" e \"A Love Supreme\", Coltrane fu avvicinato dal regista canadese Gilles Groulx che stava realizzando un film ambientato a Montr\u00e9al \"Le chat dans le sac\" e che gli chiese di realizzarne la colonna sonora. Coltrane consegn\u00f2 le registrazioni in mono su nastro da un quarto di pollice, il tutto fu mixato da Rudy Van Gelder nel suo celebre studio il 24 giugno del 1964. Gilles Groulx portato il master in Canada per utilizzarlo come colonna sonora, selezion\u00f2 solo dieci minuti degli oltre trentasette che compongono l'incisione integrale. Nel 2019 il nastro rimasterizzato da Kevin Reeves presso lo Universal Music Mastering di New York \u00e8 pubblicato con il titolo \"Blue World\".\n\"A Love Supreme\".\nSi racconta che nel 1964 Coltrane, che era solito praticare ogni sera la meditazione yoga, durante una seduta sent\u00ec una musica nuova risuonare nella sua mente. Tornato allo stato vigile, si convinse che non poteva che trattarsi di un messaggio inviatogli da Dio. Coltrane medit\u00f2 a lungo una nuova opera, di cui volle curare anche la produzione. Fu lui a scegliere la foto che lo ritrae, con espressione seria, sulla copertina. \u00c8 una foto in bianco e nero, cos\u00ec come in austero bianco e nero \u00e8 pubblicato tutto l'album. Fu ancora Coltrane a far stampare, all'interno, non le solite note di copertina, bens\u00ec una sua breve presentazione e una sua poesia, intitolata anch'essa \"A Love Supreme\".\nNella presentazione Coltrane ringrazia Dio per averlo riportato sulla retta via. Afferma di aver passato un periodo di incertezza, e di averlo superato rimettendosi nelle Sue mani. Il disco \u00e8 dunque un'umile offerta a Lui, in segno di ringraziamento. La poesia \u00e8 un testo semplice, dogmatico e salmodiante, una dichiarazione di fede che, a tratti, riecheggia le asserzioni e le risposte che intercorrono tra predicatore e congregazione. L'opera \u00e8 una suite in quattro parti. Esse si intitolano: \nA differenza degli altri dischi, contenenti brani ricavati da varie sedute di incisione, questo album si risolve in un'opera a tutto tondo che, impiegando l'intera durata del long playing, d\u00e0 luogo a uno dei primi \"concept album\" della musica moderna.\nIl primo movimento si basa sulla continua ripetizione della cellula elementare di quattro note Fa - La bemolle - Fa - Si bemolle. Il carattere semplice e ripetitivo di \"Acknowledgement\" gli ha assicurato una vasta fama postuma nel mondo del rock, dove la leggenda di Coltrane si \u00e8 diffusa, con ovvia accentuazione dei toni mistici, trovando proprio in quel \"riff\" di quattro note un comodo appiglio acustico. Mentre gli schemi di base dei quattro movimenti sono semplici, il contenuto delle improvvisazioni non lo \u00e8. Dal suo lungo silenzio Coltrane esce con una sonorit\u00e0 strana, nuova: pi\u00f9 gonfia, vibrante ed enfatica. Di contro, il fraseggio \u00e8 scarno, asciutto. Vi compaiono, specie nei primi due tempi, alcuni motivi di tre-quattro note, che l'autore trasporta, a suo piacimento, su e gi\u00f9, verso l'acuto e verso il grave, creando inattesi urti con l'accompagnamento, che resta ancorato alla scala di base. \u00c8 una tecnica nuova, che utilizza tutte le tonalit\u00e0 descrivendo la \"totalit\u00e0\" e la grandezza di Dio, e che avr\u00e0 importanti conseguenze. \"A Love Supreme\" \u00e8 il capolavoro del periodo iniziato con \"My Favorite Things\".\nServendosi del suo quartetto, egli percorre un itinerario mistico, dalla contrizione di \"Acknowledgement\", allo slancio lirico raffigurante la dolorosa decisione di cambiare (\"Resolution\"), alla forte, travolgente messa in pratica della decisione presa (\"Pursuance\") fino alla preghiera di ringraziamento, quel metafisico \"Psalm\" in cui, alla fine, la voce del sax tenore si sdoppia per inatteso effetto di una sovraincisione, e sembra ascendere in cielo attraversando le suggestive nubi sonore prodotte dalle mazze felpate di Elvin Jones.\nL'album fu acclamato in modo quasi unanime, e divenne ben presto il disco jazz pi\u00f9 venduto nel mondo. In esso fu vista la \"summa\" di tutte le ricerche e gli approfondimenti compiuti da Coltrane negli ultimi anni. Ci\u00f2 che anche i pi\u00f9 entusiasti sostenitori notarono, \u00e8 che con \"A Love Supreme\" si chiudeva un altro capitolo della vita artistica di Coltrane.\nIl quartetto suon\u00f2 \"A Love Supreme\" dal vivo solo una volta, nel luglio del 1965 in un concerto a Antibes, in Francia.\nIl periodo \"free\": \"Ascension\".\nGi\u00e0 dal 1960, Ornette Coleman aveva gettato scompiglio con il suo free jazz, un jazz in apparenza libero da ogni regola, spesso atonale, e comunque indigeribile non solo per il grande pubblico, ma anche per molti jazzofili. Coleman fece scandalo, ma la sua rimase una presenza quasi isolata. Anche Eric Dolphy faceva a volte del free jazz e lo stesso Coltrane, in certi momenti, ci era andato vicino. In seguito il free jazz esplose come movimento robusto e vitale e Coltrane si schier\u00f2 con convinto entusiasmo dalla parte di questi innovatori.\nColtrane, nonostante le aspre critiche verso questa forma estrema di jazz, butt\u00f2 sulla bilancia tutto il suo prestigio, affermando l'alto valore di quella musica, apparendo insieme ai suoi praticanti e incidendo con loro. Per due anni, essa fu documentata in buona parte da una grande etichetta come la Impulse!, che su consiglio di Coltrane scrittur\u00f2 sia Archie Shepp sia Albert Ayler. Il 28 giugno 1965 fu una data storica. Quel giorno Trane radun\u00f2 in studio, oltre a Tyner, Garrison e Jones, due trombettisti (Freddie Hubbard e Dewey Johnson), due sassofonisti tenore (Pharoah Sanders e Archie Shepp), due contraltisti (John Tchicai e Marion Brown) e un secondo bassista (Art Davis).\n\"Ascension\" fu incisa in due versioni complete, registrate entrambe lo stesso giorno; i relativi nastri furono etichettati dai tecnici di studio rispettivamente come \"take 1\" e \"take 2\". Nel febbraio 1966 fu pubblicata su disco la seconda registrazione (\"take 2\"), oggi comunemente nota come \"Edition I\". Alcuni mesi dopo, John Coltrane cambi\u00f2 idea e fece ritirare dal commercio la \"Edition I\", sostituendola con l'altra registrazione (\"take 1\"), su un disco che mantenne lo stesso titolo, la stessa copertina e lo stesso numero di catalogo. Questa versione definitiva \u00e8 oggi nota come \"Edition II\". Nella ristampa in CD di \"Ascension\" entrambe le versioni sono pubblicate insieme.\nIl piano strutturale del lavoro \u00e8 semplice: vi \u00e8 un assolo per ciascuno dei fiati, uno per Tyner e uno per i due bassisti. Tra gli assolo sono interpolati squarci di improvvisazione collettiva di tutti gli undici musicisti. Questa germina all'inizio da un motivo di tre note, e ben presto si anima, si scalda, specie sotto l'impulso di Coltrane, di Shepp e di Sanders, un tenorista dai suoni violentissimi ed estremi. In breve la musica ribolle di melodie, di scale, di grida, di lamenti, di fischi: un'allucinante visione infernale, di fuoco e fiamme, che costituisce in certo senso l'antimondo di \"A Love Supreme\". Durante l'incisione, perfino i presenti in studio non poterono trattenersi dall'urlare. Lo stesso assolo iniziale di Coltrane non pu\u00f2 essere definito altro che un lungo, straziante urlo modulato. I vari solisti apportano naturalmente il contributo dei loro diversissimi stili. L'assolo di John Tchicai, al sax alto, \u00e8 freddo, tenue e pigolante; quello di Shepp torvo e minaccioso, costruito con uno studiato crescendo da attore; quello di Tyner \u00e8 martellante e oceanico; quello di Sanders sembra voler far esplodere il sassofono in mille schegge roventi. Con \"Ascension\", il free jazz ebbe nuovamente una sua opera manifesto: un'opera che spavent\u00f2 i pi\u00f9, ma che rivel\u00f2 comunque una forza tale da esercitare una straordinaria fascinazione anche su molti ascoltatori restii o dubbiosi, e un poderoso effetto trascinante su tutto il movimento free.\n\"Meditations\".\nA luglio dello stesso anno (1965), Coltrane effettu\u00f2 l'ennesima apparizione europea. Suon\u00f2 in quartetto, ma ormai la sua musica aveva raggiunto l'incandescenza con qualunque organico. Il pubblico del festival di Juan-les-Pins lo ascolt\u00f2 con stupore suonare una musica ormai molto lontana da quella che aveva conquistato il mondo solo tre o quattro anni prima. Ma Trane non smise di andare avanti e, tornato negli Usa, riprese un ritmo produttivo forsennato. Il 26 agosto incise l'album \"Sun Ship\", sorta di cartone preparatorio per un'opera pi\u00f9 compiuta, \"Meditations\". Questa fu da lui incisa per la prima volta il 2 settembre, in quartetto; ma il risultato non lo soddisfece, e rimase a lungo inedito. In queste opere Coltrane sperimenta nuove tecniche di organizzazione della sua musica. Nella prima versione di \"Meditations\", egli esegue il brano \"Love\" pi\u00f9 o meno come un improvvisatore indiano effettua la cosiddetta \"presentazione\" di un raga. Gli accompagnatori suonano una scala e Coltrane ripete un frammento melodico percorrendo questa scala in su e in gi\u00f9. Il risultato \u00e8 suggestivo ma monocorde, e Coltrane accanton\u00f2 l'idea per riprenderla pi\u00f9 avanti. In altri brani, come \"Sun Ship\", \"Joy\" o \"Consequences\", Coltrane parte da una scheggia tematica di una o due note, e aggiunge via via una nota alla volta, conquistando man mano lo spazio sonoro intorno a s\u00e9.\nTra l'1 e il 14 di ottobre Coltrane, con il gruppo allargato a Pharoah Sanders e ad altri ospiti, incise tre opere di grande rilievo: \"Om\", \"Kulu S\u00e9 Mama\" e \"Selflessness\". \"Om\" \u00e8 un'opera cardinale, in quanto Coltrane vi osa un gesto di portata storica incalcolabile: egli abbandona la sua fedelt\u00e0 alla tavolozza timbrica tradizionale del jazz, immettendo nella sua musica ampi squarci di suoni non jazz. Coltrane (affiancato da Sanders, Tyner, Garrison, Garrett, Elvin Jones ed il flautista Joe Brazil) ci offre un caleidoscopico brano free-form dalla durata di soli 28 minuti, un'esperienza sonora mistica, fortemente evocativa, assai pi\u00f9 difficile da digerire rispetto al pi\u00f9 conosciuto \"Interstellar Space\". \u00c8 evidente come Coltrane si accosti con questo lavoro sempre pi\u00f9 ai suoni della musica etnica africana ed orientale, abbracciando cos\u00ec una visione musicale volutamente etnico-ascetica e multidimensionale. La jam si snocciola insistente su cacofonie, echi e dissonanze furiose e la leggenda narra insistentemente che Coltrane avesse fatto uso di LSD durante le sedute di registrazione. Gi\u00e0 l'inizio trasporta subito l'ascoltatore in un'Africa immaginaria: si ascoltano percussioni varie, e sopra di esse una mbira, il piccolo strumento africano a lamelle pizzicate con i pollici. Segue una salmodia recitata dai musicisti, che si conclude sulla parola om, la quale d\u00e0 vita a un free collettivo. Nel disco \u00e8 presente anche un flauto (Joe Brazil), che per\u00f2 emette suoni arcani e arcaici, non-europei. Qui Coltrane non si esibisce pi\u00f9 in smoking con il suo elegante quartetto, che suona canzoni di Richard Rodgers, con scale modali, accordi, ritmi precisi, ma getta in faccia all'ascoltatore brandelli di materia sonora viva, cruda. L'atmosfera \u00e8 religiosa, sciamanistica, frenetica, misterica, quasi da messa nera. Il disco, oggi, appare nel suo complesso come uno dei lasciti di jazz psichedelico pi\u00f9 significativi ed interessanti di sempre, al pari solo di \"Bitches Brew\" di Miles Davis (ed \u00e8 ancora ingiustamente sottovalutato e poco considerato all'interno di tutta la vasta discografia coltraniana). \"Om\" si potrebbe anche accostare all'LP dei Red Crayola \"The Parable Of Arable Land\" (registrato sempre in quell'anno), caposaldo di free-form music ancorato per\u00f2 ad una realt\u00e0 e visione culturale che \u00e8 quella del freak-rock americano. In \"Kulu S\u00e9 MaMa irrompe\" in scena un poeta, cantore e suonatore di tamburo, Juno Lewis, intorno alla cui poesia, cantata nel creolo di Louisiana, si muove il resto del gruppo, facendogli sontuosa corona. \"Selflessness\" \u00e8, al confronto, un'opera tradizionale: gli esecutori sono gli stessi di \"Kulu S\u00e9 Mama\", ma il centro e la virt\u00f9 delle cose sono i due sassofoni e il clarinetto basso, impegnati in un continuo dialogo spalla a spalla, dapprima fluido e ruscellante, poi sempre pi\u00f9 rabbioso. L'annata si chiude, il 23 novembre, con la registrazione del nuovo, e stavolta definitivo, \"Meditations\". La differenza sta nel fatto che oltre a Sanders, Coltrane ha aggiunto un secondo batterista, Rashied Ali, che suona in modo totalmente libero: sommato ad Elvin Jones, ne viene fuori un uragano percussivo. L'idea strutturale di base del vecchio \"Meditations\" viene mantenuta, ma con una cruciale differenza: vi \u00e8 sempre una scala di base, e Coltrane che suona un frammento melodico di questa scala, trasportandolo su e gi\u00f9.\nMa stavolta non lo trasporta sulle note della scala, bens\u00ec suonando altre scale. Questo procedimento, che in nuce avevamo scorto in \"A Love Supreme\", deflagra qui in tutta la sua carica dirompente: quella musica che era monocorde e prevedibile ora sprizza urti dissonanti tra le diverse scale. I musicisti si muovono in uno spazio in cui tutte le note sono pi\u00f9 o meno costantemente presenti, e in cui tutto si pu\u00f2 suonare. Coltrane inoltre ha eliminato uno dei cinque brani, \"Joy\", e l'ha sostituito - cambiando un po' la successione - con il nuovo brano \"The Father and the Son and the Holy Ghost\", collocato in apertura. L'ignaro ascoltatore che metteva la puntina all'inizio del disco fa un salto: le due batterie scatenano il pandemonio, e Sanders emette di continuo uno stridente suono multiplo. \u00c8 un paesaggio sonoro inaudito, mai immaginato da mente umana. Su di esso Coltrane espone la cellula tematica che poi trasporter\u00e0 su e gi\u00f9. Segue senza interruzione \"Compassion\", un'oasi dai contorni pi\u00f9 rilassanti e familiari, in cui McCoy Tyner d\u00e0 vita a uno dei suoi grandiosi assolo.Il lato B reca, pure di seguito, \"Love\", \"Consequences\" e \"Serenity\": due brani recitativi che ne incorniciano uno esplosivo, pieno di schegge sonore, in cui \u00e8 alla ribalta Sanders. Nell'insieme, l'impianto strutturale comune a tutti i brani dona all'intero Lp una ferrea coerenza interna, rendendo accettabili, e anzi del tutto logici, i suoi continui capovolgimenti dalla violenza alla dolcezza e viceversa. Da un materiale noioso e inerte, Coltrane ha ricavato un nuovo, visionario capolavoro. La sua sintassi rivoluzionaria segna tuttavia il punto di rottura per McCoy Tyner, che non riesce a seguire l'evoluzione di Trane. Elvin Jones far\u00e0 altrettanto tre mesi dopo, dichiarando: \u00abPossono capirlo solo i poeti\u00bb.\nOra con lui erano Sanders, Alice McLeod al piano, Jimmy Garrison e Rashied Ali. La sua musica era ormai stabilmente priva di pulsazione ritmica, fluttuante nell'aria: e gli ascoltatori erano perplessi circa la pianista, che certo non valeva Tyner. Ma Alice faceva senza problemi ci\u00f2 che Coltrane voleva: e Coltrane voleva sentire di continuo un sottofondo come di arpa. Non soltanto i critici ma anche gli ascoltatori erano dubbiosi. Per Coltrane, il rapporto con il pubblico era vitale, non lo si poteva troncare impunemente. Egli sentiva di correre questo rischio, e ne era angosciato.\nUn'altra volta confess\u00f2 che essere acusticamente abituato alla propria musica era per lui un problema. Avrebbe voluto percepirla come un profano che la sentisse per la prima volta. Lacerato tra il richiamo dell'ignoto e il richiamo della tradizione, in maggio (1966) Coltrane incise un nuovo disco dal vivo al Village Vanguard (\"Live at the Village Vanguard Again!\"), come nel 1961. I due lunghi pezzi pubblicati furono due improvvisazioni realizzate dal gruppo nel suo stile attuale; ma i temi erano \"Naima\" e \"My Favorite Things\". Nel corso dell'anno Coltrane pot\u00e9 finalmente regolarizzare il suo stato civile. Lo Stato di New York aveva approvato una legge in base alla quale era possibile chiedere il divorzio non pi\u00f9 solo per adulterio ma anche per altre cause, come la separazione di fatto. Coltrane ottenne quindi il divorzio da Naima, e spos\u00f2 Alice McLeod. Coltrane dirad\u00f2 le sue esibizioni, restando spesso a casa a meditare sui suoi argomenti prediletti - la morte, la teoria della relativit\u00e0 e l'universo in espansione, la numerologia - e a elaborare le sue teorie sui rapporti tra suono e numero. Egli appariva ossessionato dal bisogno di raggiungere una verit\u00e0 ultima, sostanziale, assoluta: il nocciolo della verit\u00e0, la \"crux\", come amava dire. Nel mezzo di questo strano periodo di attivit\u00e0 pi\u00f9 che altro mentale, giunse la proposta di una tourn\u00e9e in Giappone. Era un paese che Coltrane era ben felice di visitare, visto il suo interesse per l'Oriente, e dove era molto amato. In realt\u00e0 ci fu ben poco da visitare: il carnet di viaggio era micidiale. Dall'8 al 24 luglio pi\u00f9 di un concerto al giorno. L'accoglienza fu principesca. I giapponesi lo aspettarono all'aeroporto con cartelli inneggianti. Ovunque vi erano manifesti suoi, tappeti rossi, limousine, scolarette con mazzi di fiori. Coltrane li ripag\u00f2 con concerti lunghissimi, in cui come sempre si spremette fino in fondo; in repertorio pochi brani, tra cui una splendida composizione nuova, un'invocazione struggente, \"Peace On Earth\".\nGli ultimi anni.\nNel 1957, Coltrane ebbe un'esperienza religiosa che avrebbe potuto aiutarlo a superare la dipendenza da eroina e l'alcolismo con cui aveva lottato dal 1948.\nLa carriera gli imponeva oltre ai concerti la presenza in continue conferenze stampa. Le foto scattate nell'ultimi anni lo ritraggono molto ingrassato e, in circa met\u00e0 di esse, Coltrane pone una mano alla destra dell'addome, ma a pochi confess\u00f2 la sua sofferenza. Aveva mal di testa continui e sempre pi\u00f9 forti. Nel 66 tornato dal Giappone, assumeva grandi quantit\u00e0 di aspirina. George Wein gli propose una tourn\u00e9e in Europa: rifiut\u00f2: \"\u00abnon sto bene, disse, non me la sento\u00bb\". Wein gli offr\u00ec di rinviare la data a suo piacimento, ma Coltrane non voleva partire affatto.\nSi ipotizza che nel 1965 Coltrane inizi\u00f2 a usare l' LSD e sottoposto a controlli medici venne a conoscenza di avere un importante danno epatico che stava via via peggiorando il suo stato di salute. Coltrane, dal canto suo decise di non sottoporsi a trattamenti medici sempre pi\u00f9 vicino al pensiero delle filosofie orientali che dovevano averlo indotto in uno stato di passiva accettazione del destino, inclusa la morte. Da tempo parlava spesso della morte con chiunque e si era convinto di dover morire presto. Egli affront\u00f2 quindi il destino senza opporvisi e accettare alcun percorso di cura. La certezza della morte imminente lo indusse ad andare avanti nella sua ricerca artistica senza pi\u00f9 remore, come in una folle corsa verso la fine di tutto. A Ravi Shankar, per telefono, Coltrane apparve triste e molto provato: cercava qualcosa di nuovo, ma non sapeva cosa.\nIl 26 dicembre 1966 diede un concerto al Village Theater di New York con Algie DeWitt, suonatore di baia (un tamburo a clessidra usato nei culti voodoo), Ornar Ali alla conga, il trombettista John Salgalo e il bassista Sonny Johnson, pi\u00f9 il suo quintetto. Questo ensemble stranamente assortito non ha lasciato dischi, ma le testimonianze raccolte hanno raccontato che la musica era di un'intensit\u00e0 selvaggia e soverchiante.\nNel 1967, tra febbraio e marzo, registr\u00f2 il materiale confluito poi negli album \"Expression\" e \"Interstellar Space\". \nDal punto di vista strutturale la musica \u00e8 simile a quella di \"Expression\": in ambedue si ritrovano tra l'altro le procedure gi\u00e0 descritte per \"Meditations.\" In particolare il trasporto di brevi motivi su scale diverse. Il carattere \u00e8 per\u00f2 tutt'altro: Coltrane al sax tenore dialoga con Rashied Ali e la presenza dell'incendiario batterista si trasforma in occasione di estenuante sfida. Lascia allibiti lo stoicismo di Coltrane, che si sottopose a simili sforzi nelle condizioni in cui era. Il linguaggio rotolante, inarrestabile come una lingua di colata lavica, che si ascolta nei concitati assolo degli album precedenti qui appare denudato, messo allo scoperto, e mostra una cos\u00ec rigorosa logica architettonica da reggere l'ascolto da solo. In quei vertiginosi giochi di scale su scale che innervosirono gli ascoltatori gi\u00e0 nei concerti del 1960, sono in realt\u00e0 applicate ferree regole di combinazione, permutazione, trasporto di centro tonale e di modo. Chi riesca ad afferrarne i motivi e gli sviluppi trova in questa musica una ricchezza esaltante, inesauribile, unita a squarci di purissima poesia, come nel delicato \"Venus\" o nel tracotante \"Jupiter\". L'ultima seduta di incisione si tenne il 17 marzo 1967. Si registr\u00f2 un solo brano, \"Expression\", probabilmente perch\u00e9 Alice era in gravidanza avanzata. Due giorni dopo nasceva il terzo figlio della coppia, Oran.\nIl 23 aprile dello stesso anno, Coltrane apparve con il quintetto al Centro di Cultura Africana fondato da Olatunji a Harlem. La struttura era appena nata, su progetto di Olatunji e altri, incluso Coltrane, che la sostenne finanziariamente con generosit\u00e0. Suon\u00f2, dicono, bene come sempre e a lungo come sempre. Un solo particolare tradisce le sue reali condizioni: suona seduto. \nNonostante i problemi di salute in quello stesso aprile Coltrane rinnov\u00f2 il contratto con la Impulse! per due anni.\nA maggio and\u00f2 trovare sua madre a Philadelphia, insieme alla moglie Alice, quando ebbe un'improvvisa fitta allo stomaco,piegato per il dolore si chiuse in camera sua, rifiutando ogni cura. Ne usc\u00ec poco dopo: non riconosceva pi\u00f9 sua madre e sua moglie. Tornarono a casa subito. Alice gli fiss\u00f2 una visita e questa volta ci and\u00f2. Lo ricoverarono per una biopsia, ma rifiut\u00f2 di protrarre la degenza, telefon\u00f2 ad Alice e si fece portar via.\nLa morte.\nColtrane mor\u00ec il 17 luglio 1967 a Long Island all'ospedale di Huntington di cancro al fegato all'et\u00e0 di 40 anni. \nIl suo funerale si tenne quattro giorni dopo nella chiesa luterana di San Pietro a New York City. Il servizio \u00e8 stato avviato dall'Albert Ayler Quartet e terminato dall'Ornette Coleman Quartet. Coltrane \u00e8 sepolto nel cimitero di Pinelawn a Farmingdale, New York.\nLo stile.\nApproccio tecnico al sax tenore.\nI primi tratti caratteristici dello stile di Coltrane furono fissati al tempo in cui suonava al Five Spot Caf\u00e9. In quel periodo egli mise a punto la tecnica detta \"Sheets of sound\". I suoi soli si componevano di frasi lunghe e veloci, suonate in sedicesimi (semicrome) o in trentaduesimi (biscrome), in modo da fondere fra loro le note, in un continuo glissando. Questo modo di suonare era del tutto nuovo. A differenza di Charlie Parker, Coltrane usava le frasi di sedicesimi per conferire al brano pi\u00f9 fluidit\u00e0 e, come si vedr\u00e0, un particolare senso ritmico.\nNello stesso periodo Coltrane venne spinto da Thelonious Monk a esplorare nuove sonorit\u00e0. In particolare egli cercava il modo di ottenere, dal sax tenore, due o tre suoni contemporanei. Un chiaro esempio di questa tecnica si pu\u00f2 trovare nel brano \"Harmonique\". Questa tecnica incurios\u00ec anche il celebre Sonny Rollins. Suonando con Monk, Coltrane apprese il modo di esplorare tutte le possibilit\u00e0 improvvisative del brano, impegnandosi cos\u00ec in lunghi soli, durante i quali usava particolari suoni, rumori, fischi, grugniti. \u00c8 importante sottolineare come tutto ci\u00f2 fosse gi\u00e0 presente nel sound del rhythm and blues.\nColtrane, tuttavia, si serv\u00ec di queste tecniche, non in senso meramente virtuosistico, ma per chiare finalit\u00e0 musicali. Egli inoltre allarg\u00f2 le risorse tecniche del sax tenore, mediante le estensioni, l'utilizzo dei registri estremi, timbriche particolari, diteggiature alternative utilizzate per il loro effetto sonoro, armonici, differenti modi di alterare il suono con l'intensit\u00e0 del fiato. Coltrane fu il primo ad esplorare i suoni del sax soprano. Egli ottenne da questo strumento un sound sinuoso e serpentino. La grana del suono del sax soprano pu\u00f2 definirsi scarna e funzionale al senso religioso della musica di Coltrane. La musica creata con questo strumento \u00e8 fatta di melodie sinuose ed eteree, di carattere mistico. Basti ascoltare la celebre esecuzione di \"My favorite Things\", contenuta nell'album omonimo.\nLo stile armonico e ritmico.\nL'approccio tecnico armonico dello stile coltraniano \u00e8 vario e complesso. Il suo modo di suonare and\u00f2 perfezionandosi durante il periodo in cui egli approfondiva il bebop. Alla fine di questo apprendistato la musica di Coltrane aveva un alto grado di complessit\u00e0. Durante il periodo tonale, corrispondente al periodo dello hard bop, Coltrane giunse a padroneggiare qualsiasi tipo di situazione armonica, fino ad introdurre proprie soluzioni. Tipico esempio di quanto detto sono i \"Coltrane changes\". La riarmonizzazione istantanea dei brani era una caratteristica degli hard-boppers, ma la complessit\u00e0 dell'approccio di Coltrane va oltre questo discorso. Innanzitutto egli approfond\u00ec l'uso delle scale, utilizzando, in aggiunta alle scale tipiche del bebop, scale indiane, orientali, pentatoniche, ecc. Ci\u00f2 contribu\u00ec non solo ad allargare il sound ma a fornire al solista maggiori possibilit\u00e0 di esplorazione armonica. Questo approccio imponeva inoltre il superamento dei vecchi clich\u00e9 del bebop. Inoltre Coltrane contribu\u00ec anche al rinnovamento ritmico dell'improvvisazione.\nDurante il periodo modale, che va dal 1961 al 1965, anno in cui fu pubblicato \"A Love Supreme\", Coltrane improvvisa utilizzando i modi delle scale di riferimento piuttosto che gli accordi. Egli si impegna anche in una rilettura del blues in senso modale o orizzontale. La Atlantics pubblic\u00f2 nel 1962 l'album \"Coltrane Plays the Blues\". Nel 1963 usc\u00ec l'album \"Ballads\" dove, nonostante il senso tonale della composizioni, il fatto che gli accordi si succedano in tempo lento consente un approccio modale dell'esecuzione.\nIn questo stesso periodo Coltrane modifica anche l'utilizzo delle scale preferendo le esatonali, le minori armoniche e le pentatoniche con l'aggiunta della nona per le minori e l'aggiunta della settima aumentata per le maggiori. Infine si sente l'utilizzo delle costruzioni per quarte, che sar\u00e0 poi sviluppato durante il successivo periodo sperimentale, basti pensare al brano \"Aknowledgment\" di \"A Love Supreme\". Il modo di suonare di John Coltrane viene spesso definito imprevedibile. Questa caratteristica \u00e8 invero il risultato dell'introduzione, nel fraseggio melodico, di figure musicali asimmetriche come le settimine, le nonine, le tredicimine e via dicendo. Inoltre, nel fraseggio, Coltrane intercalava anche le pause. In particolare, egli scopr\u00ec che poteva dividere le battute anche in numeri dispari di note. Di norma, un jazzista divide una battuta di 4/4 in otto note (crome). Coltrane, sistematizzando una pratica gi\u00e0 saggiata da Charlie Parker e Dizzy Gillespie, prese l'abitudine di dividere la battuta in sedici note (semicrome), eseguendo cos\u00ec fiotti continui e mobilissimi, dall'acuto al grave all'acuto, di note molto brevi. Poi inizi\u00f2 a dividere la battuta non nei soliti multipli di due, ma in multipli di tre (terzine), e poi di cinque (quintine), e di sette.\nEseguendo questi gruppi irrazionali, il fraseggio non suonava pi\u00f9 come se fosse inchiodato al tempo di base, ma fluttuava al di sopra di esso, in modo apparentemente libero. Coltrane si rese anche conto che gruppi irregolari di cinque non hanno lo stesso effetto di gruppi di sette e che tutti questi gruppi irrazionali di note potevano essere mescolati. Ne risultava una esecuzione spigolosa, spezzata e quindi assolutamente innovativa. I tempi preferiti da Coltrane sono stati il 4/4, il 3/4, il 6/8. Tuttavia il suo approccio ritmico sub\u00ec l'influenza del \"drumming\" di Elvin Jones, caratterizzato dall'uso delle poliritmie.\nDopo Coltrane.\nEbbe grande influenza sia sul sax tenore che sul sax soprano per i sassofonisti dagli anni 1970, nonostante alcune critiche negative. Lo stile di Coltrane nella sua prima fase, precedente al 1964, influenz\u00f2 Wayne Shorter, Joe Henderson ed anche Steve Grossman e Dave Liebman, che avevano suonato nel gruppo di Elvin Jones. Per la sua fase free jazz suon\u00f2 spesso insieme ad Archie Shepp e il suo erede dopo la sua scomparsa fu Pharoah Sanders. Sanders partecip\u00f2 insieme a McCoy Tyner e Roy Haynes al disco \"A Tribute to John Coltrane - Blues For Coltrane\", prodotto dalla Impulse! Records.\nTra i sassofonisti che furono da lui influenzati ci sono ancora Jerry Bergonzi, Joe Lovano, Bob Berg, Joshua Redman, il figlio Ravi Coltrane, Michael Brecker e Branford Marsalis. Sono stati influenzati dal suo stile anche il pianista McCoy Tyner e il batterista Elvin Jones, che avevano fatto parte del suo gruppo e ne avevano assimilato gli elementi musicali orientali e africani, e che nella loro carriera come solisti hanno ripreso spesso il suo repertorio.\nTra le composizioni di Coltrane, una delle pi\u00f9 eseguite \u00e8 \"Giant Steps\", che \u00e8 stata interpretata da musicisti come Jaco Pastorius e Pat Metheny. L'importanza di \"Trane\" \u00e8 stigmatizzata dalle seguenti parole di Red Garland:"}
{"id": "664338", "revid": "123714459", "url": "https://it.wikipedia.org/wiki?curid=664338", "title": "Benedetto Antelami", "text": "Attivo prevalentemente a Parma \u00e8 uno dei pochi artisti di rilievo del XII-XIII secolo dei quali ci sia giunto il nome; egli costituisce insieme a Nicola Pisano una delle personalit\u00e0 (quella di Benedetto in anticipo rispetto a Nicola) che contribuirono alla diffusione della cultura gotica in Italia e alla sua rielaborazione in chiave classica.\nBiografia.\nForse originario della Lombardia, in particolare della Val d'Intelvi e formatosi all'interno della corporazione di lapicidi e architetti detti \"magistri antelami\" (pronuncia Ant\u00e8lami), la sua attivit\u00e0 \u00e8 accertata solo nell'area di Parma dal settimo decennio del XII secolo al secondo o terzo decennio del XIII.\nLa ricostruzione dei dati biografici dell'Antelami, la sua origine, la formazione artistica e le vicende professionali che lo avrebbero visto operare come scultore e come architetto, si appunta sulle uniche due iscrizioni datate che l'artista ha lasciato a Parma, quella del 1178 sulla \"Deposizione\" della cattedrale (\"Benedictus Antelami dictus\") e quella del 1196 sull'architrave del portale nord del battistero (\"Benedictus\"), oltre che sul confronto critico delle opere parmensi autografe con altre sculture di area emiliana e francese.\nPer le affinit\u00e0 formali ravvisabili tra alcune sue opere e i portali della cattedrale di Chartres, o la porta Sainte-Anne della cattedrale di Notre-Dame a Parigi, si ritiene dovesse essere a conoscenza non solo della scultura e dell'architettura romanica dell'Italia settentrionale, ma anche degli sviluppi artistici di area francese. Si \u00e8 ipotizzata pertanto una sua presenza, in qualit\u00e0 di apprendista, nel cantiere per il chiostro della chiesa di Saint-Trophime ad Arles; De Francovich aveva pensato a due viaggi di formazione, uno nell'\u00cele-de-France (dopo il 1191), dove sarebbe venuto in contatto con le novit\u00e0 dell'arte gotica di Chartres, e un altro dopo il 1218 a Laon; Quintavalle colloca un possibile viaggio di formazione in Francia verso il 1172 - 73.\nDa un diretto contatto con l'arte provinciale dell'impero romano Benedetto pu\u00f2 aver tratto la sua rievocazione del classicismo primoimperiale, che nei rilievi dell'Arco di Orange sapeva trasmettere la forza dell'autorit\u00e0 in modo sublimato, contenendo le tensioni dinamiche all'interno di un composto e distaccato linearismo. Un simile riferimento culturale, innovativo nel panorama romanico dominato dalle scuole di Wiligelmo e Niccol\u00f2, non poteva che essere consapevole e doveva rientrare nell'ambito delle esigenze comunicative della committenza. La prima presenza di Benedetto a Parma fece seguito a un mutamento politico che ricondusse la citt\u00e0 all'osservanza romana, sotto la guida del vescovo Bernardo II (vescovo dal 1169, morto nel 1194), dopo una fase scismatica e filoimperiale. La riorganizzazione dell'area presbiteriale del duomo, per volont\u00e0 del vescovo, alla quale la bottega dell'Antelami attese tra i primi anni sessanta e i primi anni ottanta del XII secolo, ne manifestava alla popolazione l'indirizzo, sancendo l'autorit\u00e0 della chiesa quale unico veicolo per la salvezza eterna.\nOltre alle opere parmensi firmate, che circoscrivono le notizie biografiche entro il 1216, sono stati attribuiti all'Antelami giovane due leoni stilofori reimpiegati nella facciata della cattedrale di Genova, ritenuti parte di un pulpito, opere che altri studiosi ritengono di data pi\u00f9 tarda (circa 1210) e realizzati da uno stretto collaboratore del maestro per un non finito portale destinato alla fronte dell'edificio romanico (di cui farebbero parte anche altre sculture reimpiegate nell'attuale facciata: due mensole sottostanti ai leoni stessi, di cui una non finita, e due rilievi con scene di circo su modello classico installati ai lati dell'arcata maggiore. \u00c8 stata riferita ancora all'Antelami la ricostruzione della zona occidentale del duomo di Fidenza, importante chiesa di passaggio sulla strada dei pellegrinaggi verso Roma (bench\u00e9 l'entit\u00e0 dell'intervento della bottega antelamica non sia chiaramente definita) e la serie scultorea frammentaria destinata originariamente al duomo di Parma e attualmente in parte reimpiegata nel battistero. A Parma come a Fidenza Antelami oper\u00f2 come \"caput magister\", una delle formule con le quali si indicavano gli architetti nei documenti medievali.\nDubbia \u00e8 la sua presenza durante i lavori per la chiesa di Sant'Andrea a Vercelli la quale, legata stilisticamente al gotico renano e lombardo, sembra estranea alla sintesi di linguaggio classico e gotico cui era giunto l'Antelami.\nOpere.\nLa cattedrale di Parma.\nLa prima opera documentata di Benedetto \u00e8 l'altorilievo con la \"Deposizione dalla croce\", datata 1178, parte della decorazione di un pontile, o di un pulpito, che si trovava nel duomo di Parma e che rientrava nell'ambito del programma di ridefinizione dell'area presbiteriale insieme all'altare maggiore (Arca dei Santi Abdon e Sennen) e alla cattedra episcopale, programma di difficoltosa lettura a causa di manomissioni intervenute nel XVI secolo. Lungo il lato superiore della lastra, oggi collocata nel braccio meridionale del transetto, sono incisi il nome dell'autore e la data:\n\"ANNO MILLENO CENTENO SEPTVAGENO OCTAVO / SCVLTOR PAT(RA)VIT M(EN)SE SE(C)V(N)DO ANTELAMI DICTVS / SCVLPTOR FVIT HIC BENEDICTVS\"\n\"Nell'anno 1178 (mese di aprile) uno scultore realizz\u00f2 (quest'opera); questo scultore fu Benedetto detto Antelami\".\nL'altorilievo raffigura il momento nel quale il corpo di Cristo viene calato dalla croce, con vari elementi tratti dall'iconografia canonica della \"Crocifissione\" (i soldati romani che si contendono la veste di Cristo, le personificazioni dell\"Eccles\u00eca\" e della \"Sinagoga\", ecc.) e della \"Resurrezione\" (le tre Marie). Si possono leggere in questo lavoro gi\u00e0 maturo i principali riferimenti culturali di Benedetto: la cultura del primo gotico francese nella forma delle figure, derivata dalle statue-colonna, le iconografie e i partiti decorativi di origine classica nella personificazione del sole e della luna (due teste umane inserite in ghirlande) e nelle rosette che ornano il bordo superiore. Classico \u00e8 anche l'ornato a racemi della fascia che orla la composizione, eseguito con la tecnica orientale della niellatura, o per essere pi\u00f9 precisi di incrostazione a mastice.\nUna maggiore attenzione al dato reale allontana le forme di Benedetto dalle figure di Wiligelmo e dalla tradizione del romanico, spingendole ulteriormente nella direzione di una apertura al gotico. La capacit\u00e0 compositiva dello scultore mantiene il movimento e il ritmo della scena entro equilibri adatti a una espressione composta del dolore. .\nLa cattedra episcopale, che rientrava nel programma di decorazione del presbiterio, ribadisce la complementarit\u00e0 di architettura e scultura tipica dell'opera dell'Antelami. Sui fianchi che chiudono il sedile sono rappresentate la \"Conversione di San Paolo\" e il \"San Giorgio che uccide il drago\", due telamoni sotto i braccioli mantengono una certa tensione romanica nell'adattamento della forma alla funzione e si alzano sulle teste dei due mastini che reggono sul dorso le lastre a bassorilievo concluse superiormente da due leoni anch'essi contenuti entro i limiti geometrici dell'opera. Gi\u00e0 attribuita alla mano del maestro, la cattedra, insieme all'arca delle reliquie, \u00e8 stata riconosciuta come opera di un collaboratore, denominato da Quintavalle (1990) Maestro di Abdon e Sennen, in base ai nomi dei martiri titolari dell'arca.\nIl duomo di Fidenza.\nTra il 1178 e il 1196 (negli anni non documentati che intercorrono tra i lavori per il duomo e quelli per il battistero di Parma) viene collocato l'intervento a Borgo San Donnino (Fidenza). Con l'aiuto della bottega Benedetto ristruttura la parte occidentale del duomo modellando la facciata con tre ingressi e sistemando due campanili ai lati secondo una tipologia altomedievale gi\u00e0 ripresa dal gotico del nord della Francia (Laon). Dalla Provenza deriva invece il fregio continuo, ma interrotto da interventi successivi, che avrebbe dovuto unire i portali e le torri.\nL'apparato decorativo, incentrato sul tema del pellegrinaggio, esteso a quasi tutta la facciata della cattedrale, opera in gran parte di un collaboratore, presenta in una serie di bassorilievi le \"Storie di San Donnino\", l\"Eterno\" ed i \"Profeti\" sull\u00b4arcata del frontespizio, il profeta \"Enoc\", \"Ercole e il leone nemeo\", \"Erode\", la \"Cavalcata dei Magi\" e il \"Viaggio dei pellegrini\", la \"Consacrazione del vescovo di Fidenza\" e altre raffigurazioni simboliche. Due statue a tutto tondo del Re Davide e del profeta Ezechiele vengono poste entro nicchie accanto al portale centrale: questa ripresa della scultura a tutto tondo entro nicchie non ha precedenti immediati e giunge direttamente dall'epoca tardoantica.\nIl battistero di Parma.\nL'architettura.\nTra il 1196 e il 1216, anno in cui l'edificio risulta officiato ma non terminato, Benedetto lavor\u00f2 al battistero di Parma in qualit\u00e0 di architetto e scultore. L'inizio dei lavori nel 1196 \u00e8 attestato da quanto riportato sull'architrave del portale nord:\nBIS BINI DEMPTIS / ANNIS DE MILLE DUCENTIS // INCEPIT DICTUS / OPUS HOC SCULTOR BENEDICTUS\n\"Tolti quattro anni (due volte due) al 1200 lo scultore Benedetto inizi\u00f2 questa opera\"\nL'opera \u00e8 una ripresa consapevole dell'architettura antica, dai battisteri paleocristiani alle esedre termali romane. Senza precedenti \u00e8 lo sviluppo in altezza, come se si trattasse di una torre ottagonale tronca. La superficie esterna \u00e8 modulata da una complessa articolazione degli elementi architettonici, con pieni e vuoti che ritmano effetti di chiaroscuro. Al pian terreno, su tre facciate, si aprono portali strombati con archi a tutto sesto, richiamati sugli altri lati da archi ciechi animati da coppie di semicolonne in una collocazione insolita, che concorre ad avvicinare i portali al ritmo degli archi di trionfo romani, piuttosto che all'esuberanza dei portali gotici francesi. Sempre all'esterno i quattro registri superiori sono costituiti da loggette architravate interrotte in corrispondenza dei contrafforti sugli angoli. L'ultima fascia, decorata da archetti ciechi di dimensione sfasata rispetto alle loggette sottostanti, \u00e8 stata aggiunta all'inizio del Trecento.\nAll'interno il battistero \u00e8 scandito da 16 arcate (ad ogni lato esterno ne corrispondono tre interni) con altrettante nicchie; la cupola a ogiva risale a un successivo intervento dei Maestri campionesi.\nLa scultura.\nIl progetto decorativo originario doveva sicuramente riguardare i tre portali con le rispettive lunette all'interno e all'esterno dell'edificio, e fu verosimilmente realizzato da Benedetto con l'aiuto di pochi collaboratori.\nI tre portali esterni, detti \"Portale della Madonna\", \"Portale del Giudizio\" e \"Portale della Vita\", alludono alla salvezza umana tramite il battesimo, ma a ciascuno viene riservata una decorazione studiata secondo la funzione del portale. All'interno le lunette dei portali raffigurano episodi biblici: \"Fuga in Egitto\", \"Presentazione al tempio\", \"Re Davide che suona l'arpa\".\nI riferimenti figurativi sono le lunette e le statue-colonna della facciata occidentale di Chartres. Il rilievo con la \"Resurrezione dei morti\" nell'architrave del portale ovest \u00e8 una novit\u00e0 iconografica nel tema degli eletti che sorgono dai sepolcri. Una evocazione dell'antico, dai rilievi dei sarcofagi o dagli archi di trionfo, \u00e8 presente nella lunetta con Barlaam e in quella interna con il Re Davide. Le memorie figurative dell'Antelami si uniscono in una rielaborazione che riesce infine ad umanizzarle per una maggiore attenzione ai dati realistici e sentimentali cui si aggiungono gli aspetti narrativi delle lunette interne.\nSulle pareti esterne del livello inferiore corre uno zooforo, una serie di formelle (settantacinque o settantanove) eseguite probabilmente dal maestro stesso. Le formelle rappresentano il fantastico nella scultura: animali di varia natura, sirene e i segni dello zodiaco, rappresentati dietro figure di uomini al lavoro nei campi, durante le varie stagioni.\nIl ciclo dei mesi di Parma.\nEntro il secondo decennio del XIII secolo si colloca un'opera, un portale per la cattedrale, che Benedetto deve aver pensato in relazione con il battistero e che forse rientrava in un progetto pi\u00f9 ampio per la facciata, con doppia torre, non distante da quanto realizzato a Borgo San Donnino. L'opera venne smontata dai maestri campionesi nella seconda fase di lavorazione del battistero, verso il 1260 - 70, e le parti smembrate vennero reimpiegate sia all'interno che all'esterno secondo la seguente disposizione: i Mesi all'interno, all'altezza del primo matroneo, i Segni zodiacali alla sua base, due Profeti, due Angeli, Salomone e la Regina di Saba all'esterno, Angeli, Angelo annunziante e Annunciata nelle nicchie interne.\nNel progetto originario le figure allegoriche dei mesi e delle stagioni, appoggiate su lastre, dovevano collocarsi sul portale similmente a quanto realizzato da un collaboratore dell'Antelami nel protiro del duomo di Cremona. Vi sono raffigurati uomini occupati in lavori agricoli stagionali, un tema gi\u00e0 presente dal secolo precedente (per esempio nel duomo di Modena), dove si d\u00e0 un significato nobilitante e salvifico al lavoro, secondo la nuova dottrina teologica che non lo vede pi\u00f9 come maledizione divina. In queste rappresentazioni, Antelami e la sua bottega profusero una straordinaria cura nei particolari, con un'attenta descrizione degli utensili, delle piante, dei frutti, ecc., tutti scolpiti secondo un realistico naturalismo.\nIl lavoro venne interrotto, forse a causa della morte di Benedetto, o per un suo allontanamento dal cantiere. Pur non potendo escludere gli interventi della bottega, il Portale dei mesi e delle stagioni \u00e8 unanimemente riconosciuto come il suo capolavoro, nel quale profuse una sintesi della sua concezione della rappresentazione dell'uomo e nel quale raggiunse l'apice della sua raffinatezza esecutiva.\nSeguaci.\nI seguaci di Benedetto Antelami diffusero la sua maniera nei centri emiliani e dell'Italia settentrionale, come nei rilievi delle lunette dei portali della chiesa di Sant'Andrea di Vercelli, o come nel monumento equestre a Oldrado da Tresseno, collocato su una parete esterna del Broletto a Milano.\nUno degli artisti che si distinse maggiormente sviluppando uno stile personale \u00e8 il cosiddetto Maestro dei Mesi, autore di una lunetta nella chiesa di San Mercuriale di Forl\u00ec raffigurante il Sogno e Adorazione dei Magi (1220 circa) e di un ciclo dei mesi per la Cattedrale di Ferrara (1230 circa).\nUn'altra scultura a tutto tondo, gi\u00e0 ritenuta della bottega dell'Antelami o alla sua scuola, recentemente \u00e8 stata assegnata alla mano del maestro: la \"Madonna col Bambino\" dell'abbazia di Fontevivo."}
{"id": "664339", "revid": "1305772", "url": "https://it.wikipedia.org/wiki?curid=664339", "title": "Catch", "text": ""}
{"id": "664341", "revid": "287204", "url": "https://it.wikipedia.org/wiki?curid=664341", "title": "Alettriomanzia", "text": "Lalettriomanzia era una forma di divinazione, detta anche alettoromanzia o alettromanzia, in cui il protagonista era il gallo (dal greco \"al\u00e9ctror\").\nLe lettere dell'alfabeto venivano disposte in un largo cerchio e su ognuna erano collocati dei chicchi di frumento. L'ordine in cui il gallo beccava i chicchi formava un messaggio; se le parole non avevano senso era l'indovino ad interpretarle.\nA mano a mano che venivano consumati i chicchi erano \"immediatamente\" sostituiti, in modo che ogni lettera potesse ricomparire tutte le volte che il messaggio lo richiedeva.\nUn famoso episodio di alectromanzia illustra bene il senso di questa pratica. Si narra che il filosofi Libanio e Giamblico tentarono di scoprire chi sarebbe stato il successore dell'imperatore Valente. Tracciarono un cerchio al suolo e sulla circonferenza segnarono le 24 lettere dell'alfabeto greco. Posero accanto ad ogni lettera un chicco di grano e infine misero nel cerchio un gallo consacrato. Quando l'uccello cominci\u00f2 a mangiare i chicchi, Libanio e Giamblico annotarono la sequenza delle lettere corrispondenti ai chicchi divorati. Poich\u00e9 il gallo mangi\u00f2 i chicchi sulle lettere th - e - o - d, gli indovini conclusero che l'impero romano sarebbe passato a Teodoro, ma il suo rivale Teodosio, venuto al corrente del fatto, fece uccidere tutti i candidati il cui nome iniziava con Teod e in questo modo divenne imperatore. L'episodio fu riportato da antichi storici con altri protagonisti e con un diverso metodo divinatorio, basato sull'uso di un anello legato ad un filo."}
{"id": "664346", "revid": "964734", "url": "https://it.wikipedia.org/wiki?curid=664346", "title": "Apantomanzia", "text": "L'apantomanzia \u00e8 un'arte divinatoria basata sugli oggetti od esseri viventi che si incontrano casualmente nel quotidiano.\nStoria.\nAnticamente si credeva che gli incontri fortuiti con gli animali avessero un profondo significato. Nell'Europa medioevale imbattersi per caso in una capra o in una lepre era considerato un presagio di fortuna imminente, specie se la lepre era sfuggita dai cani. Viceversa vedere un pipistrello, un corvo o un asino non era di buon auspicio. \nLe interpretazioni dello stesso incontro variano da una cultura alla altra; negli Stati Uniti un gatto nero che attraversa la strada \u00e8 spesso considerato un cattivo presagio, mentre in Gran Bretagna pu\u00f2 avere il significato opposto."}
{"id": "664349", "revid": "125962123", "url": "https://it.wikipedia.org/wiki?curid=664349", "title": "\u00dajpest Football Club", "text": "L'\u00dajpest Football Club, nota in passato come \u00dajpesti TE e \u00dajpesti D\u00f3zsa, \u00e8 una societ\u00e0 di calcio con sede nell'omonimo quartiere di Budapest, capitale dell'Ungheria. I colori della squadra sono viola e bianco.\nCon 20 titoli nazionali e 11 Coppe d'Ungheria in bacheca \u00e8 la terza squadra pi\u00f9 titolata d'Ungheria, oltre ad essere la pi\u00f9 antica del paese.\nI suoi pi\u00f9 alti risultati a livello europeo sono la finale di Coppa delle Fiere 1968-1969, la semifinale di Coppa dei Campioni 1973-1974 e quella di Coppa delle Coppe 1961-1962.\nIn verit\u00e0 l'\u00dajpest FC \u00e8 la sezione calcistica dell'\u00dajpesti TE, societ\u00e0 polisportiva che comprende anche sezioni di altri sport, tra cui hockey su ghiaccio, atletica, judo, karate, boxe, pentathlon, ginnastica, triathlon e nuoto. Comprende anche una sezione di svago e una sezione per i tifosi chiamata 'circolo di amici' (bar\u00e1ti k\u00f6r).\nStoria.\nIl club viene fondato come \u00dajpesti Torna Egylet a \u00dajpest, all'epoca citt\u00e0 separata da Budapest, il 16 giugno 1885 e inizialmente la sezione calcistica non esiste. Successivamente, nel 1899 viene fondata un'altra societ\u00e0 in cui si pratica calcio, l'\u00dajpest FC. Le due societ\u00e0 si uniscono nel 1901, lo stesso anno di inizio del campionato ungherese. Il club partecipa subito al campionato, partendo per\u00f2 dalla seconda divisione. Accede per la prima volta in massima divisione nel 1905, ma dopo sei stagioni viene in retrocesso in NBII, al termine del campionato 1910-11.\nL'\u00dajpest deve attendere la fine degli anni venti per cominciare a vincere: il primo titolo arriva nel 1929, con la conquista della Coppa Mitropa. Successivamente vince il campionato e la Coppa delle Nazioni 1930. Nello stesso decennio vince altri quattro titoli nazionali, pi\u00f9 la Coppa Mitropa 1939. Inoltre cinque giocatori dell'Ungheria che arriva seconda al Mondiali francesi del 1938 (Istv\u00e1n Balogh, Antal Szalay, Gy\u00f6rgy Sz\u0171cs, Jen\u0151 Vincze e Gyula Zsengell\u00e9r) militano proprio nell'\u00dajpest.\nIl dopoguerra si apre con tre titoli consecutivi, grazie alla vittoria dei campionati 1945, 1945-46 e 1946-47. Di l\u00ec a poco iniziano gli anni in cui la Nazionale ottiene un numero impressionante di vittorie consecutive, segna molti gol e sfiora la conquista del Mondiale svizzero (non a caso sar\u00e0 chiamata squadra d'oro). In quel periodo militano nell'\u00dajpest giocatori come Ferenc Szusza, B\u00e9la Egresi, S\u00e1ndor Balogh, Istv\u00e1n Nyers e Mih\u00e1ly Nagymarosi che sono anche membri di quella nazionale.\nL'\u00dajpest torna a vincere il titolo nazionale nella stagione 1959-60, e dopo due anni con altrettanti secondi posto in campionato arriva un altro prestigioso traguardo europeo: la semifinale della Coppa delle Coppe 1961-1962, dove viene eliminato dalla . Ad ogni modo J\u00e1nos G\u00f6r\u00f6cs \u00e8 capocannoniere di quell'edizione.\nNel 1967 viene ingaggiato l'allenatore Lajos Bar\u00f3ti, e la squadra, insieme a giocatori del calibro di L\u00e1szl\u00f3 Fazekas, Ferenc Bene, Antal Dunai, S\u00e1ndor Z\u00e1mb\u00f3 e lo stesso G\u00f6r\u00f6cs inizia un ciclo di risultati importanti: in quell'anno conquista il secondo posto in campionato e arriva alla finale della Coppa Mitropa 1966-1967, dove \u00e8 battuto dai cecoslovacchi dello Spartak Trnava. Nel 1968 arriva un altro secondo posto in campionato, mentre l'anno successivo vince per la prima volta la Magyar Kupa. In pi\u00f9 arriva ad un'altra finale europea, quella della Coppa delle Fiere 1968-1969, dove sar\u00e0 sconfitto dagli inglesi del Newcastle United. Nella stagione campionato 2013-2014, pur disputando un campionato nei bassifondi della classifica, raggiunge la finale di Magyar Kupa.\nAl termine della stagione 1969 l'\u00dajpest conquista il decimo scudetto, che poi non \u00e8 niente altro che il primo di una serie di sette titoli consecutivi, che porta la squadra a monopolizzare il campionato ininterrottamente fino al 1974-75. Sempre nello stesso periodo sono da registrare anche tre Magyar Kupa nel 1969, 1970 e 1975. A livello internazionale si contano invece due quarti di finale nelle Coppa dei Campioni 1971-1972 e nel 1972-1973, pi\u00f9 la semifinale nell'edizione 1973-1974, il miglior risultato di sempre, dove si arrende solo ai futuri campioni del .\nNella seconda met\u00e0 degli anni settanta conquista altri due titoli, mentre negli anni ottanta arrivano altre tre coppe nazionali nel 1982, 1983 e nel 1987, e qualche buon risultato a livello europeo. Gli anni novanta sono invece aperti con lo scudetto del 1989-90 e la prima edizione della Magyar Szuper Kupa del 1992, ma gi\u00e0 nel campionato 1992-93 la permanenza nella massima serie \u00e8 a rischio: l'\u00dajpest deve disputare un playout che lo vede comunque uscire vincitore. Di l\u00ec a poco, comunque, arrivano due secondi posto in campionato, e poi al termine della stagione 1997-98 la squadra potr\u00e0 festeggiare il ventesimo titolo.\nNel 2006 muore Ferenc Szusza e gli viene intitolato lo stadio, mentre nel 2011 il club ingaggia Leo Beenhakker come direttore sportivo.\nNella stagione 2005\u20132006, si piazza al secondo posto a sole tre lunghezze dal Debrecen, seconda posizione che riesce a conquistare anche nella stagione 2008\u20132009. Il peggior piazzamento dell'ultimo ventennio arriva nella stagione 2011\u20132012, in cui l'\u00dajpest rischia di retrocedere piazzandosi al 13\u00ba posto.\nIl 25 maggio 2014, presso il Ferenc Pusk\u00e1s Stadium di Budapest, , l'\u00dajpest vince la sua nona Magyar Kupa, battendo ai rigori il Di\u00f3sgy\u0151ri VTK per 4 a 3. Pur vincendo la Magyar Kupa, l'\u00dajpest non \u00e8 stato ammesso all'Europa League 2014-2015 a causa della mancata licenza UEFA; al suo posto \u00e8 stata iscritta la finalista Di\u00f3sgy\u0151ri VTK.\nL'11 luglio 2014 l'\u00dajpest vince la sua terza Magyar Szuper Kupa, battendo ai calci di rigore, il Debrecen.\nL'23 maggio 2018 l'\u00dajpest vince la sua decima Magyar Kupa, battendo ai calci di rigore il Puskas Fc.\nPrende parte alle qualificazioni per la fase a gironi di UEFA Europa League 2018-2019, dove si rende protagonista gi\u00e0 al primo turno: dopo una sconfitta in casa del Neftchi Baku per 3-1, al ritorno gli ungheresi ribaltano il risultato dell\u2019andata e dilagano con un netto 4-0. Al secondo turno, per\u00f2, la squadra pesca il Siviglia, una delle pi\u00f9 forti di quei preliminari, e ne esce sconfitta in entrambi i match (4-0 in Spagna e 3-1 in Ungheria).\nStadio.\nL'\u00dajpest gioca nello Ferenc Szusza Stadion di Budapest, che \u00e8 sede delle partite interne della squadra sin dalla sua inaugurazione, avvenuta il 17 settembre 1922. Era conosciuto come Megyeri \u00fati Stadium, fino a quando il nome \u00e8 stato cambiato in onore del leggendario giocatore dell'\u00dajpest Ferenc Szusza, nell'ottobre del 2003. Dopo varie ristrutturazioni tra il 2000 e il 2001, oggi lo stadio pu\u00f2 contenere 13.501 spettatori.\nTifoseria.\nGemellaggi e rivalit\u00e0.\nL'\u00dajpest ha un gran numero di tifosi, ma a causa del declino generale del calcio magiaro, lo stadio non \u00e8 mai molto affollato. Il numero di supporter presenti nell'impianto \u00e8 comunque superiore alla media nazionale. Secondo alcune statistiche, l'\u00dajpest FC \u00e8 una delle squadre pi\u00f9 popolari in Ungheria. I suoi tifosi sono famosi per essere i fan pi\u00f9 \"viaggiatori\" nel paese, mentre i cori da stadio sono organizzati dal pi\u00f9 antico gruppo di ultras ungheresi, gli Ultra Viola Bulldogs.\nI tifosi dell'\u00dajpest sono gemellati con quelli della Fiorentina, in quanto entrambe le squadre hanno come colore sociale il viola. Il gemellaggio risale all'inizio degli anni novanta.\nLa rivalit\u00e0 pi\u00f9 sentita \u00e8 quella con i cugini del Ferencvaros: storica e caratterizzata da numerosi incidenti fu la partita dell'11 settembre 2010, quando i viola vinsero per 6-0.\nOrganico.\nRosa 2020-2021.\n\"Aggiornata all'11 gennaio 2021.\"\nRosa 2019-2020.\n\"Aggiornata al 17 gennaio 2020.\""}
{"id": "664350", "revid": "339392", "url": "https://it.wikipedia.org/wiki?curid=664350", "title": "\u00dajpesti TE", "text": ""}
{"id": "664351", "revid": "339392", "url": "https://it.wikipedia.org/wiki?curid=664351", "title": "\u00dajpesti D\u00f3zsa", "text": ""}
{"id": "664352", "revid": "287204", "url": "https://it.wikipedia.org/wiki?curid=664352", "title": "Ujpest FC", "text": ""}
{"id": "664353", "revid": "287204", "url": "https://it.wikipedia.org/wiki?curid=664353", "title": "Astragalomanzia", "text": "Lastragalomanzia o cubomanzia \u00e8 un tipo di divinazione eseguita lanciando i dadi.\nIl termine deriva dall'unione delle parole greche \"astragalos\", che indica un'articolazione o una vertebra di cui erano originariamente fatti i dadi, e \"manteia\" (\"divinazione\").\nStoria.\nQuesta pratica risalirebbe all'antico Egitto e nel corso dei secoli se ne sono elaborate molte varianti. Secondo un mito greco conosciuto grazie ai \"Proverbi\" di Zenobio (I secolo d.C.) fu la dea Atena a inventare il gioco divinatorio degli astragali. Inoltre, \u00e8 certo che l'uso sacerdotale degli astragali era praticato dagli indovini del Tempio di Eracle a Bura, in Acaia. Verosimilmente \u00e8 dagli astragali che nacquero i Kiboi, \"cubi\", vale a dire i dadi numerati, da cui deriva il termine cubomanzia. Probabilmente la cubomanzia si trasform\u00f2, gi\u00e0 in epoca antichissima, in un gioco d'azzardo; si conoscono numerose raffigurazioni, su vasi attici del VI-IV secolo a.C., di soldati greci intenti a giocare a dadi.\nAnche nella penisola italica era diffusa questa pratica, chiamata anche cubomanzia. E sembra proprio ci si riferisca ad un gioco attinente all'astragalomanzia, quando Svetonio, parlando dell'imperatore romano, Augusto, riferisce:\nL'imperatore Tiberio si recava spesso a consultare il cosiddetto \"oracolo di Gerione\" presso le Terme di Abano, dove un sacerdote prevedeva il futuro per mezzo di tre dadi d'oro. Si sa pure che l'imperatore Claudio era talmente esperto di cubomanzia da scrivere un trattato, di cui non \u00e8 rimasta traccia. I sistemi in uso in epoca romana si sono poi tramandati nel Medioevo.\nIl metodo pi\u00f9 semplice comportava l'uso di tre dadi. Ecco alcune combinazioni e il relativo significato: \nAll'astragalomazia, o cubomanzia, si collega anche l'uso dei Libri di Sorte, un argomento che per la sua vastit\u00e0 e complessit\u00e0 merita di essere analizzato a parte."}
{"id": "664354", "revid": "287204", "url": "https://it.wikipedia.org/wiki?curid=664354", "title": "Ujpesti TE", "text": ""}
{"id": "664355", "revid": "297059", "url": "https://it.wikipedia.org/wiki?curid=664355", "title": "Eustachio il Monaco", "text": "Biografia.\nLe origini.\nEustachio era il figlio pi\u00f9 giovane di una famiglia nobile di Boulogne. Pass\u00f2 parte della sua giovent\u00f9 in un monastero benedettino, guadagnandosi il soprannome di \"Monaco\". Secondo la leggenda, fu al servizio di Renaud, Conte di Boulogne, come siniscalco e balivo tra il 1202 e il 1204, ma fu accusato di gestire male le sue responsabilit\u00e0. Eustachio fugg\u00ec e fu dichiarato fuorilegge. Quando il conte confisc\u00f2 i suoi averi e le sue terre, diede alle fiamme due mulini per rappresaglia. Divent\u00f2 quindi un pirata mercenario, attivo nel Canale della Manica e nello Stretto di Dover.\nAl servizio dell'Inghilterra.\nEustachio vendette i servizi della sua flotta al miglior offerente. Dal 1202 al 1212, serv\u00ec Re Giovanni d'Inghilterra durante la guerra contro Filippo II di Francia, pattugliando la Normandia e stabilendo la sua base operativa nelle Isole del Canale. Egli, con la sua ciurma, tenne il possesso del Castello Cornet, in Guernsey, per un considerevole periodo. Quando attacc\u00f2 i villaggi costieri inglesi, Re Giovanni d'Inghilterra lo dichiar\u00f2 fuorilegge, ma solo per un breve periodo: gli concesse il perdono in quanto aveva bisogno dei servizi di Eustachio.\nAl servizio della Francia.\nNel 1212 Eustachio pass\u00f2 al nemico e attacc\u00f2 Folkestone quando le truppe inglesi occuparono le sue basi nelle Isole del Canale. Quando nel 1215 imperversava la guerra civile in Inghilterra, egli fu a favore dei baroni ribelli e l'invasione francese che ne consegu\u00ec.\nNel 1217, Eustachio il Monaco e la sua flotta stavano trasportando truppe francesi in Inghilterra a supporto del Principe Luigi di Francia, che stavano intervenendo a favore dei baroni nella guerra chiamata \"First Barons' War\". Incontrarono la flotta di Hubert de Burgh che incrociava presso Dover. Nella conseguente Battaglia di Dover, Eustachio cre\u00f2 confusione tra i suoi ex alleati, fino a quando gli inglesi accecarono i francesi con polvere di calce. Gli inglesi abbordarono la sua nave e sconfissero la sua ciurma. Eustachio riusc\u00ec a fuggire ma fu catturato il 24 agosto 1217, durante la Battaglia di Sandwich, dagli inglesi comandati da Philip d'Aubigny. Venne decapitato sul posto."}
{"id": "664356", "revid": "287204", "url": "https://it.wikipedia.org/wiki?curid=664356", "title": "Ujpesti Dozsa", "text": ""}
{"id": "664357", "revid": "73843", "url": "https://it.wikipedia.org/wiki?curid=664357", "title": "\u00dajpest", "text": ""}
{"id": "664358", "revid": "287204", "url": "https://it.wikipedia.org/wiki?curid=664358", "title": "Ujpest", "text": ""}
{"id": "664359", "revid": "767487", "url": "https://it.wikipedia.org/wiki?curid=664359", "title": "Bibliomanzia", "text": "La bibliomanzia \u00e8 un metodo di divinazione per mezzo di libri; si tratta di una forma di sticomanzia ossia estrazione a sorte di una frase da interpretare come responso della consultazione.\nTutto ci\u00f2 che occorre \u00e8 un libro, di solito un libro considerato sacro, profetico o ispirato. L'indovino (che pu\u00f2 essere lo stesso consultante) formula una domanda, apre il volume a caso e legge la prima frase o il primo paragrafo su cui posa lo sguardo; un metodo alternativo \u00e8 quello di chiudere gli occhi e indicare un punto della pagina: la frase cos\u00ec sorteggiata \u00e8 considerata una risposta o un commento all'interrogativo posto. I primi testi ad essere usati in epoca greca furono quelli omerici, a cui in seguito si aggiunse l'Eneide di Virgilio in epoca romana, che con l'avvento del Cristianesimo furono sostituite dalla Bibbia, \nSpesso in occidente, soprattutto in ambito protestante, si usa questo termine per indicare che per questa pratica si utilizza la Bibbia. Un altro termine utilizzato \u00e8 stoicheomanzia, quando il libro \u00e8 un'opera di Omero o Virgilio.\nStoria.\nLe origini di questa pratica risalgono alla civilt\u00e0 greca, dove si utilizzavano i testi di Omero, Esiodo ed Eraclito.\nI romani accolsero la bibliomanzia tra le proprie pratiche e aggiunsero anche Virgilio.\nCon l'avvento del Cristianesimo si inizi\u00f2 ad usare la Bibbia; come molte pratiche divinatorie anche la bibliomanzia fu condannata dai vescovi nei primi secoli dell'era cristiana, ma (forse per rispetto al libro sacro per eccellenza) la condanna non fu mai vigorosa e nel V secolo lo stesso Sant'Agostino la tollerava.\nNonostante la condanna ribadita dal Concilio di Orl\u00e9ans del VI secolo, la bibliomanzia con la Bibbia continu\u00f2 ad essere praticata e nell'VIII secolo si arriv\u00f2 a vietarla esplicitamente ai membri del clero, pena la scomunica.\nEsempi.\nUn episodio che sa di bibliomanzia viene narrato da Sant'Agostino nelle \"Confessioni\" a proposito della sua conversione: mentre era raccolto in meditazione, gli parve di udire voci di bimbi che, giocando all'esterno, dicevano \"tolle, lege\" (\"prendi e leggi\"). A quel punto, avrebbe aperto a caso un libro della Bibbia che aveva con s\u00e9 e gli occhi gli sarebbero caduti sulla frase di San Paolo: \"Comportiamoci onestamente, come in pieno giorno: non in mezzo a gozzoviglie e ubriachezze, non fra impurit\u00e0 e licenze, non in contese e gelosie. Rivestitevi del Signore Ges\u00f9 Cristo e non seguite la carne nei suoi desideri\" (\"Lettera ai Romani\" 13, 13-14). La lettura di questa frase sarebbe stata decisiva per la sua decisione di convertirsi.\nAnalogamente, nella biografia di San Francesco scritta da San Bonaventura, si tramanda che quando il suo primo seguace, Bernardo di Quintavalle volle accostarsi ad una vita secondo i dettami di Francesco, quest'ultimo, per conoscere la volont\u00e0 divina in proposito avrebbe aperto a caso tre volte i Vangeli (in onore della Trinit\u00e0), imbattendosi nei tre passi seguenti:\nQuesti tre passi sarebbero quindi stati alla base della regola di San Francesco."}
{"id": "664362", "revid": "767487", "url": "https://it.wikipedia.org/wiki?curid=664362", "title": "Cassandra Crossing", "text": "Cassandra Crossing (\"The Cassandra Crossing\") \u00e8 un film del 1976 diretto da George Pan Cosmatos, tratto da un romanzo di Robert Katz, con protagonisti Sophia Loren e Richard Harris.\nTrama.\nTre terroristi svedesi penetrano nei laboratori dell'OMS a Ginevra per piazzare una bomba, ma vengono fermati dalla guardia che credevano morta, che riesce invece ad ucciderne uno e a chiamare la sicurezza. Nello scontro a fuoco con il personale, i due terroristi superstiti cercano rifugio in uno dei laboratori di massima sicurezza dove vengono studiati nuovi virus.\nEntrati nel laboratorio, uno dei due criminali viene raggiunto dai colpi di pistola delle guardie e gravemente ferito, mentre alcuni proiettili frantumano le fiale e le ampolle contenenti i virus che si riversano addosso ai due fuggiaschi. Il terrorista ferito resta disteso a terra nel laboratorio mentre l'altro riesce a fuggire e a raggiungere la stazione ferroviaria di Ginevra, dove sale a bordo del Transcontinental Express, il treno in partenza per Stoccolma.\nAvendo contratto il virus, il fuggiasco muore alcune ore dopo la partenza, ma nel frattempo contagia diversi passeggeri del treno e ben presto molti di loro si cominciano ad ammalare e a morire.\nIl colonnello americano McKenzie, incaricato di evitare la diffusione del virus, una volta scoperto che il terrorista si trova sul treno, comincia a organizzarsi con le autorit\u00e0 dei vari paesi: il convoglio inizia a essere deviato e le fermate previste vengono tutte saltate, con la polizia che presidia le stazioni; nel frattempo la dottoressa Stradner viene chiamata per aiutare i militari a gestire l'emergenza e inizia a studiare il virus; il colonnello contatta poi direttamente il treno per chiedere anche la collaborazione del dottor Jonathan Chamberlain, noto neurochirurgo che si trova a bordo. Quando il convoglio viene raggiunto da un elicottero dell'OMS, Chamberlain, riesce a farvi caricare un cane, anch'esso contagiato, che viene portato cos\u00ec a Ginevra permettendo alla dottoressa Stradner di esaminarlo. \nNottetempo il treno giunge a Norimberga dove viene interamente sigillato e pressurizzato, e a bordo salgono anche un'\u00e9quipe medica e una scorta armata in tenuta da guerra biologica; il convoglio riparte per essere quindi dirottato verso un campo di quarantena in Polonia. \nTuttavia il mattino seguente, dopo alcune ore di viaggio, i passeggeri iniziano a dare segni di miglioramento e nel frattempo, a Ginevra, la dottoressa Stradner ne scopre la causa: il virus \u00e8 infatti attaccabile dall'aria arricchita di ossigeno.\nCurare i passeggeri \u00e8 dunque ora possibile, ma le autorit\u00e0 americane, anche per coprire lo scandalo che potrebbe derivare dal caso, decidono comunque di non fermare la corsa del treno mandando consapevolmente tutti i passeggeri verso una morte certa: infatti, per giungere a destinazione, il convoglio deve superare il \"Cassandra Crossing\", un lungo ponte fatiscente, oramai dismesso da molti anni e posto su una valle molto profonda, che quasi certamente non riuscir\u00e0 a reggere il peso del treno al suo passaggio.\nBen presto per\u00f2 anche Chamberlain e gli altri passeggeri iniziano a essere sempre pi\u00f9 consapevoli della loro condizione di prigionieri e, quando vengono a conoscenza della pericolosit\u00e0 del ponte grazie ai racconti del capotreno e del signor Kaplan (a suo tempo deportato nel lager nazista poi trasformato nel campo sanitario dove sono diretti), intuiscono le reali intenzioni dei militari americani.\nChamberlain, aiutato dalla ex-moglie Jennifer, dall'ispettore Haley e altri passeggeri, organizza un piano per prendere il controllo del treno e fermarlo, riuscendo a sopraffare alcune guardie e rubando loro le armi. \nDopo che l'alpinista Robert Navarro viene ucciso dai soldati mentre tenta di raggiungere la locomotiva, passando sulle fiancate dei vagoni, Chamberlain decide di far sganciare le carrozze di 2\u00aa classe dal resto del treno, sperando che il ponte possa sostenere una parte pi\u00f9 leggera del convoglio. Per farlo si decide cos\u00ec di saturare la carrozza ristorante col gas della cucina, in modo da farla esplodere, aprendo cos\u00ec un buco nel pavimento, sotto il quale vi \u00e8 il dispositivo di sgancio; intanto per\u00f2 i passeggeri sono costretti a uno scontro a fuoco coi soldati, che provoca varie vittime da entrambe le parti.\nAlla fine il sacrificio del signor Kaplan, che fa esplodere la cucina, e la tempestiva manovra di Chamberlain salvano la vita ai passeggeri della parte posteriore del treno, sganciata e bloccata poco prima di arrivare a percorrere il ponte che, come previsto, crolla inesorabilmente sotto il peso della met\u00e0 anteriore del treno provocando la morte di tutti gli occupanti.\nIl colonnello McKenzie, dopo aver informato i suoi superiori del successo dell'operazione, lascia il quartier generale preso dal rimorso per il notevole numero di morti causati, ignorando che una parte dei sopravvissuti si \u00e8 salvato bench\u00e9 ancora sotto \"shock\". Poco dopo che McKenzie \u00e8 uscito tuttavia, il maggiore Stark, suo stretto collaboratore durante l'operazione, contatta i superiori informandoli che sia il colonnello che la dottoressa sono tenuti sotto stretta sorveglianza.\nProduzione.\nCast.\nOltre alla Loren ed Harris e come talora accadeva nelle produzioni internazionali di quegli anni, il film si avvale anche della partecipazione di numerosi famosi attori quali Burt Lancaster, Martin Sheen, Ava Gardner, O.J. Simpson, Ingrid Thulin, Lee Strasberg, Lionel Stander, Alida Valli ed altri.\nLa giovane attrice Ann Turkel, che qui interpreta Susan Fairmont, all'epoca delle riprese era la moglie di Richard Harris, mentre fa un cammeo anche l'attore Carlo De Mejo, figlio di Alida Valli, nei panni del terrorista che si finge un paziente in barella.\nRiprese.\nParte delle riprese in esterni del film furono fatte utilizzando il viadotto di Garabit, opera di Gustave Eiffel, che varca la vallata del fiume Truy\u00e8re, nel territorio di Ruynes-en-Margeride, in Francia.\nLe scene ambientate alla stazione di Ginevra furono in realt\u00e0 girate a Basilea FFS.\nLe scene degli interni, comprese quelle all'interno del treno, furono girate negli stabilimenti romani di Cinecitt\u00e0.\nPer le riprese esterne del treno invece furono impiegati tre diversi convogli, uno composto da rotabili FFS, per la prima parte del film, uno con materiale SNCF per la seconda parte, girata appunto in Francia, e infine un treno con mezzi delle Ferrovie dello Stato per la scena ambientata a Norimberga, ma girata anch'essa a Roma, nello scalo di Roma Smistamento.\nDistribuzione.\nIl film venne distribuito nelle sale cinematografiche italiane il 18 dicembre 1976, mentre usc\u00ec in quelle statunitensi il 9 febbraio 1977.\nIn Italia ha ottenuto un ottimo successo di pubblico, classificandosi al nono posto dei film pi\u00f9 visti della stagione 1976-77."}
{"id": "664370", "revid": "486946", "url": "https://it.wikipedia.org/wiki?curid=664370", "title": "C++09", "text": ""}
{"id": "664371", "revid": "14496", "url": "https://it.wikipedia.org/wiki?curid=664371", "title": "Squadra di Canzo", "text": ""}
{"id": "664378", "revid": "1272592", "url": "https://it.wikipedia.org/wiki?curid=664378", "title": "Cray Operating System", "text": "Il Cray Operation Sistem (COS) era un sistema operativo sviluppato dalla Cray Research per i supercomputer Cray-1 (1976) e per il Cray X-MP. Il sistema operativo venne rimpiazzato nel 1984 dall'UNICOS. Il COS venne distribuito con il Cray Assembler Language (CAL) e il Cray FORTRAN (CFT). \nLa versione 1.17 \u00e8 disponibile su archive.org (dalla pagina di Wikipedia in inglese: \"While the source for version 1.13 was released as public domain, 1.17 is available at archive.org.[1]\" [1]: https://www.archive.org/details/Cos1.17DiskImageForCray-1x-mp)"}
{"id": "664383", "revid": "767487", "url": "https://it.wikipedia.org/wiki?curid=664383", "title": "Ceromanzia", "text": "La ceromanzia \u00e8 un sistema antico e ampiamente praticato di divinazione che si affida alla cera sciolta in una coppa di ottone. La cera calda era versata lentamente in un altro recipiente colmo d'acqua fredda; quando la cera veniva \na contatto con l'acqua si rapprendeva in svariate forme, che venivano interpretate dal veggente. \nNel corso dei secoli furono registrate tutte le rappresentazioni pi\u00f9 comuni, dando vita a un codice che chiunque poteva apprendere. In seguito lo stesso metodo fu applicato alla tasseomanzia, la lettura delle foglie di t\u00e8."}
{"id": "664396", "revid": "647919", "url": "https://it.wikipedia.org/wiki?curid=664396", "title": "Classi di navi per ricerche speciali", "text": ""}
{"id": "664399", "revid": "124123", "url": "https://it.wikipedia.org/wiki?curid=664399", "title": "Aratore", "text": "Biografia.\nI dati biografici di Aratore ci sono noti, oltre che da scarse testimonianze esterne, da due indirizzi in distici scritti da Aratore stesso all'Abate Floriano e a papa Vigilio, cos\u00ec come una lettera ad un certo Partenio.\nAratore era probabilmente di origine ligure. Studi\u00f2 a Milano, con il patrocinio del vescovo Lorenzo e di Magno Felice Ennodio, per poi trasferirsi a Ravenna, capitale dell'impero d'Occidente, alla corte del re Teodorico\u02d0 trattato con distinzione da Teodorico a causa della sua orazione in favore della Dalmazia e protetto da Cassiodoro, entr\u00f2 al servizio della corte gotica ma si dimise al momento della lotta con Bisanzio (circa 536).\nSi rec\u00f2, quindi, a Roma, dove venne ordinato diacono nella cerchia di papa Vigilio, al quale dedic\u00f2 nel 544 la sua opera principale, un poema in esametri in due libri dal titolo \"De actibus Apostolorum\". L'opera ebbe molto successo, tanto che il papa chiese all'autore di leggerla in pubblico presso la basilica di San Pietro in Vincoli a Roma\u02d0 la lettura dur\u00f2 quattro giorni, poich\u00e9 il poeta aveva dovuto ripetere molti passaggi su richiesta del suo pubblico.\n\"De actibus Apostolorum\".\nIl poemetto, in esametri, in due libri, segue la storia degli Atti degli Apostoli; il primo libro, dedicato a San Pietro, si conclude con il capitolo XII; il secondo, dedicato a san Paolo, con il martirio dei due Apostoli.\nMolti eventi importanti sono omessi, ad altri Aratore allude soltanto, dichiarando che il suo obiettivo era quello di offrire non i fatti, ma il significato mistico e morale del libro neotestamentario\u02d0 di conseguenza, spesso d\u00e0 strane interpretazioni dei numeri e nomi, oltre a sforzarsi di lodare san Pietro a scapito di Paolo e degli altri Apostoli.\nIl suo stile e la versificazione sono abbastanza corrette e si sottrae abilmente ai contorsionismi del simbolismo dell'epoca."}
{"id": "664400", "revid": "599013", "url": "https://it.wikipedia.org/wiki?curid=664400", "title": "Trattato di Amiens", "text": "Vi sono stati almeno tre trattati siglati ad Amiens, nel corso del II millennio:"}
{"id": "664406", "revid": "466539", "url": "https://it.wikipedia.org/wiki?curid=664406", "title": "Melina (nome)", "text": "Origine e diffusione.\nSi tratta principalmente di un nome greco moderno, tratto da \u03bc\u03b5\u03bb\u03b9 (\"meli\", cio\u00e8 \"miele\", termine da cui derivano anche i nomi Melissa e Pamela). Del nome si trovano per\u00f2 occorrenze anche nei paesi anglofoni a partire da XVII secolo, che rappresentano probabilmente variazioni di Melania. In altri casi, pu\u00f2 anche costituire un'elaborazione femminile di \"Mel\".\nOnomastico.\nIl nome non \u00e8 portato da alcuna santa, quindi \u00e8 adespota. L'onomastico pu\u00f2 essere festeggiato il 1\u00ba novembre per Ognissanti."}
{"id": "664410", "revid": "647919", "url": "https://it.wikipedia.org/wiki?curid=664410", "title": "Nave AGI", "text": ""}
{"id": "664411", "revid": "729019", "url": "https://it.wikipedia.org/wiki?curid=664411", "title": "Flaminio (metropolitana di Roma)", "text": "Flaminio \u00e8 una fermata della linea A della metropolitana di Roma, inaugurata nel 1980. La stazione \u00e8 situata sotto piazzale Flaminio, al confine tra i quartieri Flaminio e Pinciano, subito fuori le Mura Aureliane; \u00e8 attigua a Piazza del Popolo e vicina al rione Campo Marzio.\nLa stazione di Flaminio \u00e8 una stazione sotterranea a due binari, che in tale tratto corrono in due distinte gallerie, serviti da due banchine centrali. Il piano binari, scavato a foro cieco, \u00e8 collegato al mezzanino superficiale, scavato a cielo aperto, attraverso rampe di scale e scale mobili.\nL'atrio della stazione ospita alcuni mosaici del Premio Artemetro Roma. Gli autori dei mosaici esposti sono: Paolo D'Orazio e Lee Doo Shik (Corea del Sud). La stazione della metropolitana \u00e8 direttamente collegata con la soprastante stazione ferroviaria, origine della ferrovia Roma Nord.\nStoria.\nLa stazione di Flaminio fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nNel 2005 \u00e8 stata rinominata \u201cFlaminio-Piazza del Popolo\u201d insieme ad altre stazioni vicine a importanti luoghi o monumenti storici.\nServizi.\nLa stazione dispone di:"}
{"id": "664412", "revid": "47767", "url": "https://it.wikipedia.org/wiki?curid=664412", "title": "Tomis", "text": ""}
{"id": "664414", "revid": "29244", "url": "https://it.wikipedia.org/wiki?curid=664414", "title": "Uomo rana", "text": ""}
{"id": "664415", "revid": "104586", "url": "https://it.wikipedia.org/wiki?curid=664415", "title": "European Top 20", "text": ""}
{"id": "664417", "revid": "123660577", "url": "https://it.wikipedia.org/wiki?curid=664417", "title": "Alberto Terrani", "text": "Biografia.\nAllievo di Renzo Ricci e Sergio Tofano, ai suoi esordi in teatro negli anni cinquanta, vinse un concorso nazionale per giovani talenti indetto dalla Rai e condotto da Luciano Rispoli (che poi invent\u00f2 anche il nome d'arte di Terrani, su sua richiesta) e da Delia Scala, rimanendo imbattuto per sei settimane consecutive al primo posto della classifica.\nEntr\u00f2 successivamente nella compagnia di Fantasio Piccoli a Bolzano.\nDopo questa esperienza, lasci\u00f2 la compagnia nel 1961 per recarsi a Roma e lavorare nel mondo dello spettacolo, dove ebbe modo di conoscere l'attrice Sarah Ferrati che divenne la sua insegnante per oltre un quinquennio. Nella capitale diede spesso il volto agli antieroi degli sceneggiati Rai dell'epoca; memorabile la sua interpretazione di Uriah Heep nel \"David Copperfield\".\nA ventotto anni entr\u00f2 a far parte della Compagnia dei Giovani assieme a Rossella Falk ed Anna Maria Guarnieri; partecip\u00f2 a spettacoli di teatro (fra cui \"Il giardino dei ciliegi\" con la regia di Luchino Visconti) in tutta Italia che ne consacrarono definitivamente la carriera teatrale. Si dedic\u00f2 poi alla carriera cinematografica sul grande schermo. Nel 1968 present\u00f2 il Festival di Castrocaro.\nNel 1973 spos\u00f2 la mezzosoprano Lucia Valentini Terrani e rinunci\u00f2 a dedicarsi alla propria carriera di attore per seguire, in veste di manager, quella della moglie.\nRimasto vedovo nel 1998, torn\u00f2 al teatro come regista di due spettacoli con Rossella Falk e come direttore e insegnante dell'Accademia d'arte drammatica \"Palcoscenico\" del Teatro stabile del Veneto Carlo Goldoni."}
{"id": "664420", "revid": "767487", "url": "https://it.wikipedia.org/wiki?curid=664420", "title": "Idromanzia", "text": "L'idromanzia \u00e8 un metodo di divinazione basato sull'osservazione dell'acqua.\nL'acqua \u00e8 un elemento importante in parecchie forme di divinazione. Un metodo impiegato nell'antica Grecia prevedeva che si lasciassero cadere in uno specchio d'acqua tranquilla tre sassi, uno dopo l'altro. La prima pietra doveva essere rotonda, la seconda quadrata e la terza triangolare. L'indovino studiava il tipo di cerchi concentrici che si creavano, per individuare le immagini e i riflessi che si prestavano ad essere interpretati."}
{"id": "664426", "revid": "78273", "url": "https://it.wikipedia.org/wiki?curid=664426", "title": "Messa Tridentina", "text": ""}
{"id": "664431", "revid": "3732", "url": "https://it.wikipedia.org/wiki?curid=664431", "title": "Giovanni Acquaderni", "text": "Biografia.\nNacque il 16 marzo 1839 a Castel San Pietro Terme (all'epoca \"Castel San Pietro dell'Emilia\") in una casa prospiciente la piazzetta oggi a lui dedicata.\nFiglio di Giovanni Battista e di Giuditta Raffi di Imola, segu\u00ec gli studi in legge, laureandosi all'Universit\u00e0 di Bologna.\nFu tra i protagonisti assoluti del laicato cattolico del tardo Ottocento: l'11 febbraio 1867 a Bologna fond\u00f2 con Mario Fani la \u00abSociet\u00e0 della Giovent\u00f9 Cattolica Italiana\u00bb, l'attuale Azione Cattolica e ne fu il primo Presidente (1867-1880); nel 1896 cre\u00f2 la Banca del Piccolo Credito Romagnolo e fu tra i fondatori del primo quotidiano cattolico italiano, il bolognese \"L'Avvenire d'Italia\".\nDotato di notevole spirito caritatevole, fond\u00f2 anche l'\u00abOpera dei rifiuti\u00bb per raccogliere stracci di ogni genere (rottami di vetro, di ferro, di carta, ecc.)\nTra il 1874 e il 1878 fu a capo del consiglio direttivo dell'Opera dei congressi.\nGiovanni Acquaderni mor\u00ec nel 1922 e fu sepolto nella cattedrale di Bologna, vicino alle tombe dei vescovi. Ora riposa nella tomba di famiglia collocata nella Certosa di Bologna. \nIl suo palazzo di residenza, ancora visibile pochi metri ad ovest delle Due Torri su via Rizzoli, non fu abbattuto durante l'allargamento della medesima via negli anni seguenti la Prima Guerra Mondiale. In quell'occasione, si scelse di abbattere tre torri e tutta la sezione sud dell'antico Mercato di Mezzo in modo da far transitare i tram, che passavano di conseguenza di fronte alla villa del conte Acquaderni.\nSua nipote Maria Antonietta Zanelli, figlia di sua sorella Maria, fu la fondatrice dell'ordine religioso Piccole Suore di Santa Teresa del Bambin Ges\u00f9.\nNel settembre del 2007 l'Azione Cattolica ha festeggiato a Castel San Pietro, la citt\u00e0 natale di Acquaderni, il 140\u00ba anniversario della fondazione, dedicando un dibattito alla figura dello storico fondatore e inaugurando una nuova lapide commemorativa sulla facciata della sua casa."}
{"id": "664434", "revid": "775372", "url": "https://it.wikipedia.org/wiki?curid=664434", "title": "ITRON", "text": "ITRON \u00e8 un sistema operativo.\nProgetto TRON.\nTRON \u00e8 un sistema operativo real-time open ed \u00e8 l'acronimo di \"The Real-time Operating system Nucleus\". Il progetto fu iniziato nel 1984 dal Prof. Dr. Ken Sakamura dell'universit\u00e0 di T\u014dky\u014d.\nScopo del progetto \u00e8 quello di creare una architettura per computer e reti ideale, che possa coprire il maggior numero di ambiti possibili.\nIl sistema TRON e pi\u00f9 specificamente la versione ITRON (Industrial TRON) \u00e8 uno dei sistemi operativi maggiormente utilizzati al mondo ed \u00e8 incorporato in milioni di dispositivi elettronici. Nonostante sia utilizzato principalmente da produttori giapponesi, ha guadagnato una buona popolarit\u00e0 anche nel resto del mondo. Una delle difficolt\u00e0 nel suo utilizzo \u00e8 stata la mancanza di specifiche e documentazione in lingue diverse dal giapponese.\nL'architettura TRON.\nTRON non specifica l'implementazione del sistema ma solo un insieme di interfacce e guide di progetto che ogni sistema TRON deve seguire nell'implementazione del kernel.\nQuesto permette a compagnie diverse di creare il proprio sistema TRON, basato sulle specifiche, che pu\u00f2 essere adattato a differenti CPU e microcontrollori.\nMentre le specifiche di TRON sono liberamente disponibili, il codice sorgente di una implementazione TRON pu\u00f2 non esserlo, perch\u00e9 il progetto TRON permette che il codice sorgente basato sulle sue specifiche sia proprietario.\nI sistemi derivati.\nLe specifiche TRON definiscono architetture complete per differenti ambiti, tra cui:\nStoria.\nIl progetto TRON fu ufficialmente lanciato nel 1984 e un anno dopo la NEC annunci\u00f2 la nascita della prima implementazione basata su specifiche ITRON/86.\nNel 1986 fu fondata l'associazione TRON Kyogikai e la Hitachi implement\u00f2 una versione ITRON basata su specifiche ITRON/68K. Nello stesso anno fu tenuto il primo simposio del progetto TRON. Nel 1987 fu la Fujitsu ad annunciare una implementazione ITRON con specifiche ITRON/MMU, la Mitsubishi Electric con ITRON/32 ed Hitachi introdussero il microprocessore a 32bit Gmicro/200, basato su specifiche TRON VLSI CPU.\nNel 1989 Matsushita introdusse il primo BTRON PC, una macchina che stup\u00ec l'industria con le sue prestazioni avanzate. \nIl BTRON PC era basato su un 80286 INTEL a 8\u00a0mHz di clock e 2\u00a0Mbyte di memoria e disponeva di capacit\u00e0 grafiche avanzate per l'epoca. Inoltre disponeva di un doppio avvio (dual boot) che consentiva la scelta tra il sistema BTRON o il pi\u00f9 limitato MS-DOS.\nQuando per\u00f2 il governo giapponese annunci\u00f2 che avrebbe installato il sistema BTRON PC su tutte le macchine nelle scuole giapponesi, il governo degli Stati Uniti intervenne e defin\u00ec l'iniziativa giapponese una minaccia per il mercato e minacci\u00f2 ritorsioni.\nIl Giappone, dipendente dalle sue esportazioni negli USA, dovette fermare il piano.\nIl governo degli USA pi\u00f9 tardi minimizz\u00f2 le sue pretese, ma ormai il danno era fatto e quasi tutte le compagnie giapponesi coinvolte nelle iniziative BTRON PC avevano gi\u00e0 cancellato di fatto tutti i loro progetti.\nTuttavia ITRON, avendo un impatto meno visibile, \u00e8 sopravvissuto ed \u00e8 incorporato in milioni di gadget giapponesi, elettronica per auto, robot e satelliti.\nITRON \u00e8 largamente utilizzato in Cina come sistema di automazione industriale.\nAmministrazione.\nL'amministrazione del progetto TRON \u00e8 affidata alla TRON association.\nCollegamenti esterni.\nTRON Project\nTRON Code\nLinks\nITRON\nBTRON\nMTRON =DOKODEMO computer =computing-everywhere =HFDS: Highly Functionally Distributed System in 1984 by SAKAMURA Ken in Japan -&gt;ubiquitous computing in 1988 by Mark Weiser in Europe and America"}
{"id": "664435", "revid": "339392", "url": "https://it.wikipedia.org/wiki?curid=664435", "title": "Classe Primor'je", "text": ""}
{"id": "664436", "revid": "170423", "url": "https://it.wikipedia.org/wiki?curid=664436", "title": "Funzione Pubblica (sindacato)", "text": "La Funzione Pubblica (FP) \u00e8 il sindacato di categoria della CGIL che organizza i lavoratori degli enti statali, di quelli parastatali, degli enti locali, dello sanit\u00e0 e delle loro aziende.\nOrganizza le lavoratrici ed i lavoratori del settore pubblico (pubblici e privati), in particolare: ministeri, autonomie locali, sanit\u00e0 (pubblica e privata), parastato, aziende (vigili del fuoco, monopoli, ecc.), settore socio assistenziale (cooperative, associazioni), igiene ambientale (pubblica e privata).\nAderisce alla Federazione Sindacale Europea dei Servizi Pubblici e all'Internazionale dei Servizi Pubblici.\nIl suo ultimo Congresso (il decimo) si \u00e8 svolto ad Assisi dal 9 all'11 aprile 2014.\nHa pubblicato, dal 1966 al 2010, la rivista trimestrale \"Quale Stato\" e promuove la Fondazione \"Luoghi Comuni\" che ha avuto come presidente del Comitato scientifico il professor Paolo Leon. Il Comitato scientifico \u00e8 composto da Ugo Ascoli, Franco Bassanini, Maurizio De Castri, Massimo Florio, Maurizio Franzini, Alessandro Garilli, Nerio Nesi e Ida Regalia.\nNel 2013 contava 404.986 iscritti a livello nazionale.\nAttuale segretaria generale \u00e8 Serena Sorrentino, eletta l'8 giugno 2016 con il 95% dei voti dell'Assemblea generale della FP CGIL:"}
{"id": "664437", "revid": "226458", "url": "https://it.wikipedia.org/wiki?curid=664437", "title": "Miomanzia", "text": "La miomanzia \u00e8 una forma di divinazione che si basa sulla comparsa, sul colore e sui versi emessi dai topi. Un'ampia gamma di predizioni, dalle guerre alle carestie, si fondava sull'osservazione diretta dei topi, a volte dei ratti, come pure i segni indicatori della loro presenza, quali le impronte o i morsi. \nLo storico greco Erodoto riferisce che un'invasione di questi roditori precedette la sconfitta dell'esercito di Sennacherib; ma quella fu una faccenda pratica, pi\u00f9 che un vaticinio, perch\u00e9 i topi rosicchiarono le faretre e le frecce dei soldati lasciandoli praticamente disarmati."}
{"id": "664453", "revid": "115196937", "url": "https://it.wikipedia.org/wiki?curid=664453", "title": "Podomanzia", "text": "La podomanzia \u00e8 un'arte divinatoria, conosciuta anche come lettura del piede, in quanto si prefigge lo scopo di predire il futuro mediante lo studio dei piedi.\n\u00c8 simile alla lettura del palmo della mano, ma in questo caso si interpretano le piante dei piedi, che sono considerate una rappresentazione simbolica dell'anima dell'individuo.\nI cultori di questa pratica divinatoria studiano la conformazione del piede ed esaminano le linee presenti sulla pianta al fine di rilevare la personalit\u00e0 del soggetto e cercare di predirne il futuro.\nQuesto metodo divinatorio era ampiamente usato nell'antica Cina."}
{"id": "664456", "revid": "1573940", "url": "https://it.wikipedia.org/wiki?curid=664456", "title": "Pedetes capensis", "text": "La lepre saltatrice cafra (Pedetes capensis ) \u00e8 un mammifero roditore della famiglia dei Pedetidi.\nDescrizione.\nDimensioni.\nMisura fino a un metro di lunghezza, di cui la met\u00e0 spetta alla coda, per un peso che pu\u00f2 sfiorare i 4 kg: anche se alla nascita i maschi hanno dimensioni medie maggiori, a parit\u00e0 d'et\u00e0 le femmine sono leggermente pi\u00f9 grandi e robuste dei maschi.\nAspetto.\nL'animale, a prima vista, pu\u00f2 somigliare a una sorta di curioso incrocio fra un coniglio, uno scoiattolo ed un canguro: il corpo presenta infatti zampe anteriori corte e dotate ciascuna di cinque dita con unghiette appuntite atte allo scavo, mentre le zampe posteriori sono lunghe e muscolose, atte al salto e dotate di quattro dita munite di unghie appiattite, simili a zoccoli. Il collo \u00e8 corto e tozzo, sormontato da una testa arrotondata con grossi occhi neri dalle arcate orbitali assai sporgenti: le orecchie, dall'aspetto sgualcito, sono allungate e munite di trago, per evitare che durante le opere di scavo la sabbia le ostruisca, mentre il corto muso presenta labbro superiore non spaccato: a completare il tutto c'\u00e8 la lunga coda pelosa.\nIl pelo \u00e8 lungo e soffice, senza sottopelo. Dorsalmente esso \u00e8 di un colore che va dal bruno-rossiccio al \"beige\", coi singoli peli dalla punta nera e dalla radice grigia, mentre sparsi peli sono completamente neri o bianchi: su ventre, gola e parte interna delle zampe, invece, esso \u00e8 biancastro. La coda \u00e8 dello stesso colore del dorso, salvo l'ultimo terzo che tende ad inscurirsi sino alla punta, che \u00e8 del tutto nera. La colorazione della lepre saltatrice cafra varia geograficamente, con tendenza a schiarirsi man mano che si procede verso la parte pi\u00f9 meridionale dell'areale della specie.\nBiologia.\nSi tratta di animali dalle abitudini principalmente crepuscolari e notturne, anche se occasionalmente possono essere osservati durante il giorno: si muovono usualmente solitari, ma non \u00e8 raro vederli anche in coppie. Durante il giorno riposano appallottolate in tane che esse stesse provvedono a scavare nel suolo sabbioso ben compatto: queste sono formate da tunnel del diametro di una ventina di centimetri, che si estendono sino a un metro di profondit\u00e0 nel suolo. L'animale tende a scavarsi le tane (in numero di 2-3 per ciascun esemplare o coppia) durante la stagione delle piogge, quando il suolo \u00e8 umido e perci\u00f2 pi\u00f9 morbido: l'entrata della tana \u00e8 inoltre posta di preferenza ai piedi dell'albero o cespuglio pi\u00f9 grosso nell'ambito del territorio dell'animale, che si estende solitamente per un centinaio di metri attorno all'entrata, anche se durante i periodi siccitosi esso viene ampliato fino ad oltre 250 m di raggio. A volte, l'animale pu\u00f2 ostruire l'entrata della propria tana con il terreno smosso durante l'attivit\u00e0 di scavo. Al calare della sera, la lepre saltatrice cafra esce dalla tana, spesso con un agile balzo volto ad evitare di essere catturata da eventuali predatori appostati all'entrata: ciascun balzo pu\u00f2 misurare fino a 2 m (secondo alcune fonti anche fino a quasi 9 m quando l'animale \u00e8 particolarmente spaventato).\nAlimentazione.\nSi tratta di animali essenzialmente erbivori, che si nutrono di germogli e rizomi di piante erbacee, oltre che di semi e granaglie. Sporadicamente, pare consumino anche insetti.\nLa lepre saltatrice del Capo \u00e8 solita percorrere anche vari chilometri per notte alla ricerca di cibo, a volte recandosi per pi\u00f9 notti consecutive allo stesso sito, qualora questo sia particolarmente ricco di cibo: tuttavia, questi animali paiono non essere soliti tracciare sentieri, muovendosi piuttosto a caso. Durante il pasto, l'animale assume la posizione seduta tipica degli scoiattoli, tenendo per\u00f2 la coda distesa al suolo, utilizzandola come supporto per mantenere la posizione.\nRiproduzione.\nLa lepre saltatrice cafra, nutrendosi di radici e cibi che comunque sono reperibili durante tutto l'arco dell'anno, non ha bisogno di una ciclicit\u00e0 dell'evento riproduttivo: pertanto questi animali possono riprodursi durante tutto l'arco dell'anno. La gestazione dura circa due mesi e mezzo, al termine dei quali la femmina partorisce nella propria tana (che non viene foderata con alcun tipo di materiale) un unico cucciolo, raramente due gemelli, anche se la femmina possiede due paia di mammelle: il cucciolo alla nascita ha gli occhi chiusi ed \u00e8 ricoperto da una rada peluria, tuttavia gi\u00e0 a due giorni di vita \u00e8 in grado di vedere. Lo svezzamento avviene verso le sei settimane di vita, quando il cucciolo pesa circa un chilo e mezzo: la maturit\u00e0 sessuale viene invece raggiunta attorno ai tre anni di vita, quando questi animali raggiungono il peso di due chili e mezzo. Con questi tempi, la femmina \u00e8 in grado di portare a termine con successo fino a tre gravidanze in un anno, con una distanza media fra un parto e l'altro di 100 giorni circa.\nDistribuzione e habitat.\nL'areale della specie comprende la Repubblica Democratica del Congo meridionale, l'Angola, lo Zambia occidentale, la Namibia, il Botswana, lo Zimbabwe, il Mozambico a sud del fiume Zambesi e gran parte del Sudafrica. Non \u00e8 presente nel Lesotho.\nL\"'habitat\" di questi animali \u00e8 rappresentato dalle aree di savana aride e semiaride con rada copertura vegetale: evitano con cura le aree rocciose in favore di quelle sabbiose e pianeggianti, anche se le si trova anche in quota (ad esempio nel Natal). \u00c8 anche piuttosto raro trovarle nelle praterie erbose.\nConservazione.\nNegli anni novanta la popolazione delle lepri saltatrici \u00e8 diminuita del 20% in 10 anni; per questo motivo, pur essendo ancora piuttosto diffuse, nel 1996 erano state classificate come \"vulnerabili\" dall'IUCN, che tuttavia nel 2004 ha rivisto la classificazione includendo la specie tra quelle a minimo rischio (LC)."}
{"id": "664457", "revid": "287204", "url": "https://it.wikipedia.org/wiki?curid=664457", "title": "Malmo", "text": ""}
{"id": "664458", "revid": "110157", "url": "https://it.wikipedia.org/wiki?curid=664458", "title": "Museo di stato di San Marino", "text": "Il Museo di Stato di San Marino \u00e8 il museo statale della Repubblica di San Marino.\nSi trova presso il Palazzo Pergami Belluzzi, in Piazzetta Titano al numero civico 1 a Citt\u00e0 di San Marino.\nIl Museo di Stato fa parte del comprensorio dei Musei di Stato sammarinesi, comprendente anche il Museo San Francesco, il Palazzo Pubblico, la I\u00aa Torre (Castello della Guaita), la II\u00aa Torre (Museo delle armi antiche) e la Galleria d'arte moderna e contemporanea.\nStoria.\nIl Museo di Stato di San Marino si \u00e8 formato nella seconda met\u00e0 dell'Ottocento grazie ad una serie di donazioni giunte da ogni parte del mondo, promosse dal conte Luigi Cibrario, ministro di Vittorio Emanuele II.\nIl museo fu inaugurato nel 1899 nel Palazzo Valloni, sede della Biblioteca, ma \u00e8 stato spostato nel Palazzo Pergami Belluzzi e riaperto al pubblico il 18 marzo 2001.\nPossiede diversi materiali storici e artistici, alcuni provenienti da San Marino, altri acquistati o donati allo Stato dal 1865 ad oggi.\nIl Museo.\nIl Museo si divide in quattro piani, ognuno dedicato ad un preciso campo artistico o storico.\nPiano Terra.\nIl piano terra ospita reperti di archeologia della Repubblica di San Marino.\nNelle prime tre sale \u00e8 possibile ammirare reperti antichi (dal Neolitico al Medioevo) rinvenuti nel territorio sammarinese. Nella quarta sala sono esposti elementi architettonici e pittorici provenienti da San Marino e risalenti al Rinascimento.\nTra gli oggetti esposti al piano terra vi sono ex voto bronzei e fittili, monete, pezzi di oreficeria e un polittico rinascimentale datato intorno al 1530) ad opera di Francesco Menzocchi.\nPrimo Piano.\nNelle sale del primo piano sono esposti:\nTra queste opere si segnalano \"San Filippo Neri\" (Guercino, 1656), le opere dei seguaci Matteo Loves e Cesare Gennari e la tela raffigurante \"San Marino che risolleva la sua Repubblica\", opera di Pompeo Batoni datata 1740.\nNella nona sala sono presenti, tra le altre opere, due tavole di Michele Giambono, una tela di Bernardo Strozzi ed alcune sculture del XV e XVI secolo.\nAltre opere sono dedicate ai Santi Protettori (Marino ed Agata) mentre sono custoditi anche alcuni oggetti pertinenti al funzionamento delle istituzioni (urne, piatti per le votazioni, ecc.).\nSecondo Piano.\nLe sale del secondo piano custodiscono icone, cereamiche e dipinti frutto di donazioni e datate tra il Medioevo e il XIX secolo.\nSono esposte alcuni rari smalti di Limoges, alcune icone bizantine, dipinti settecenteschi provenienti dall'America Latina, opere di scuola toscana ed umbra del Cinquecento e del Seicento ed alcune sculture in legno ed in bronzo.\n\u00c8 presente inoltre una raccolta di maioliche provenienti da fabbriche italiani (come Faenza, Savona o Montelupo), francesi ed olandesi.\nPiano Sottostante.\nLe sali XII, XIV e XV custodiscono una ricca collezione di materiale preistorico, egizio, greco, etrusco e romano.\nPer quanto concerne l'Antico Egitto, sono esposti un nucleo di statuette funebri (\"usciabti\") e di divinit\u00e0 ed una rara collezione di \"ampolle di San Mena\".\n\u00c8 presente una raccolta di vasi greci, etruschi ed italioti a figure nere e rosse provenienti soprattutto dall'Italia meridionale.\nInoltre sono esposte numerose ceramiche, oggetti votivi, ornamentali ed uso quotidiano (vetri, collane, fibule, ecc.) romani e varie monete antiche.\nLa XVI sala ospita una collezione di monete e medaglie sammarinesi. Sono presenti preziosi esemplari di monete emesse dal 1864 ad oggi, tra cui alcuni pezzi unici, ed una collezione di medaglie di donazione."}
{"id": "664460", "revid": "1543377", "url": "https://it.wikipedia.org/wiki?curid=664460", "title": "Maria Antonietta Zanelli", "text": "Biografia.\nNata in una famiglia abbiente, il padre era il farmacista del paese e la madre, la contessa Maria Acquaderni, era sorella del conte Giovanni Acquaderni, fondatore della \u00abSociet\u00e0 della Giovent\u00f9 Cattolica Italiana\u00bb, l'attuale Azione Cattolica (quindi Antonietta era nipote di Giovanni Acquaderni).\nAll'et\u00e0 di quindici anni venne colpita da una grave malattia che la port\u00f2 vicina alla morte. Offr\u00ec quindi la propria vita a Dio nel caso fosse riuscita a salvarsi.\nPrese i voti nel 1907. Fu aiutata nel suo cammino spirituale dal parroco di Castel Guelfo, don Armando Nascetti, cui rivel\u00f2 il voto fatto da bambina; la famiglia invece si oppose alla sua scelta avendo previsto per lei un futuro da sposa e madre.\nPer non scontentare la famiglia, Antonietta, suora delle Piccole Apostole del Sacro Cuore, non fece vita comune con le consorelle ma continu\u00f2 ad abitare nella casa dei genitori. Nel 1920, all'et\u00e0 di 33 anni, si trasfer\u00ec a Imola per prestare servizio nell'Istituto Santa Caterina, che ospitava orfani di guerra, giovani lavoratori e candidati al sacerdozio.\nIl 13 giugno 1921 emise la professione religiosa tra le Piccole Apostole. Per l'insorgere di dissapori con le consorelle, nel 1922 decise di lasciare l'istituto per fondare una nuova congregazione. Il vescovo d'Imola, Paolino Tribbioli, affianc\u00f2 a suor Antonietta Zanelli don Giuseppe Mazzanti, parroco di Santa Maria in Regola: da allora fu il confessore e direttore spirituale della Zanelli.\nIl 2 novembre 1923 suor Antonietta e don Mazzanti fondarono l'Istituto delle \u00abPiccole Suore di Santa Teresa del Bambino Ges\u00f9\u00bb. Dedicato alla figura di Teresa di Lisieux, l'ordine religioso nacque ad Imola con l'intento di aiutare le giovani donne in situazioni difficili e le ragazze madri. Nel 1927 fu deciso che ogni suora avrebbe adottato un nuovo nome. Madre Antonietta abbandon\u00f2 il nome di battesimo per scegliere quello di Maria.\nEletta nel 1928 Superiora generale della congregazione, fu riconfermata nella carica nel 1946.\nMadre Maria Zanelli mor\u00ec ad Imola il 15 dicembre 1957 per i postumi di un grave incidente stradale occorsole il giorno precedente.\nProcesso di beatificazione.\nIl 3 giugno 2016 \u00e8 iniziata l'inchiesta diocesana per la canonizzazione di madre Maria."}
{"id": "664462", "revid": "1305772", "url": "https://it.wikipedia.org/wiki?curid=664462", "title": "Krahule", "text": "Krahule (in tedesco \"Blaufu\u00df\", in ungherese \"K\u00e9kell\u0151\") \u00e8 un comune della Slovacchia facente parte del distretto di \u017diar nad Hronom, nella regione di Bansk\u00e1 Bystrica.\nKrahule \u00e8 reputata da alcuni studiosi il centro geografico dell'Europa, ma questa teoria non \u00e8 universalmente accettata: esistono altri studi che, applicando altri metodi di misurazione, proverebbero che il centro stia effettivamente in altri stati della zona centrale del continente.\nIl paese \u00e8 bilingue slovacco-tedesco."}
{"id": "664463", "revid": "117723372", "url": "https://it.wikipedia.org/wiki?curid=664463", "title": "Xilomanzia", "text": "La xilomanzia (da \"xilo-\" cio\u00e8 legno e \"-manzia\" cio\u00e8 divinazione) \u00e8 la pratica divinatoria che esamina pezzi di legno. Anticamente era utilizzata soprattutto in Slavonia, consiste nel ricavare predizioni e presagi dalla posizione e dalle forme create dal legname secco, rami caduti e tronchi che si incontrano camminando.\nIn certe versioni di essa si usano i rami caduti per cause naturali, in altre, si raccolgono questi rami, si spogliano di met\u00e0 corteccia e per poi gettarli al suolo. Il disegno casuale risultante l'intreccio e la caduta, e particolarmente di quelli con la parte scortecciata rivolta verso l'alto, \u00e8 il soggetto della divinazione.\nUn'altra versione della xilomanzia prevede l'osservazione della legna che arde sul fuoco, da non confondere con la piromanzia."}
{"id": "664471", "revid": "438678", "url": "https://it.wikipedia.org/wiki?curid=664471", "title": "Il corsaro (balletto)", "text": ""}
{"id": "664478", "revid": "486946", "url": "https://it.wikipedia.org/wiki?curid=664478", "title": "Classe Kosmonavt Jurij Gagarin", "text": ""}
{"id": "664485", "revid": "92723", "url": "https://it.wikipedia.org/wiki?curid=664485", "title": "Rachiv", "text": "Rachiv (; in ungherese: \"Rah\u00f3\"; in romeno: \"Rah\u0103u\"; , traslitterazione \"Rachov\"; in ruteno \u0420\u0430\u0445\u043e\u0432\u043e, traslitterazione \"Rachovo\") \u00e8 una citt\u00e0 dell'Oblast' di Transcarpazia, nell'Ucraina occidentale. \u00c8 il centro amministrativo del distretto di Rachiv (\"raion\"). Popolazione: 15.430 (stima 2016).\nEsistono diversi nomi alternativi usati per questa citt\u00e0. Ruteno: \u0420\u0430\u0445\u043e\u0432\u043e/\"Rahovo\"; Ungherese: \"Rah\u00f3\"; Rumeno: \"Rah\u0103u\"; Russo: \u0420\u0430\u0445\u043e\u0432/\"Rakhov\"; Yiddish: \u05e8\u05d0\u05d7\u05d5\u05d1/\"Rakhev\" o \"Rakhyv\"; Slovacco: \"Rachov\"; Tedesco: \"Rachiw\"; Polacco: \"Rach\u00f3w\".\nSociet\u00e0.\nEvoluzione demografica.\nNel 2001, la popolazione era di 14.969 abitanti, che includevano 1.037 ungheresi e anche significative minoranze romene e rutene.\nGeografia fisica.\nTerritorio.\nCon un'altitudine di 430 metri sul livello del mare, Rakhiv \u00e8 la citt\u00e0 pi\u00f9 alta dell'Ucraina.\nRachiv, o pi\u00f9 precisamente il villaggio di Dilove, vicino alla citt\u00e0, \u00e8 uno dei diversi luoghi dell'Europa che aspirano alla qualifica di centro geografico dell'Europa. Il monumento a Dilove, situato a , \u00e8 il punto calcolato nel 1887 dai geografi dell'Impero austro-ungarico, e reca un'iscrizione in lingua latina: \"Locus perennis diligentissime cum libella librationis quae est in Austria et Hungaria confecta cum mensura gradum meridionalium et parallelorum Europe. MDCCCLXXXVII.\"\nIl quartier generale della Riserva della Biosfera dei Carpazi [3] si trova a Rakhiv.\nClima.\nIl clima a Rachiv \u00e8 un sottotipo estivo mite / freddo (K\u00f6ppen: Dfb) del clima continentale umido.\nStoria.\nNel 1919 Rachiv fu parte dell'effimera Repubblica huzula, che aveva come capitale il vicino villaggio di Jasinja.\nDurante la prima guerra mondiale, nell'inverno 1917-1918, Tom\u00e1\u0161 Garrigue Masaryk si ferm\u00f2 a Rachiv nell'hotel \"Ucraina\" per studiare la situazione sul fronte rumeno durante la prima guerra mondiale, come ricorda una placca. [2]"}
{"id": "664495", "revid": "1451528", "url": "https://it.wikipedia.org/wiki?curid=664495", "title": "Focaccia veneta", "text": "La focaccia veneta (in lingua veneta \"fug\u00e0ssa\", o \"fugass\u00ecn\") \u00e8 un pane pasquale lievitato dolce analogo alla colomba.\nIn origine era il dolce dei poveri. In occasione delle feste veniva preso l'impasto base del pane e gli venivano aggiunte uova, burro e zucchero (tutto in quantit\u00e0 moderata dati i costi). Poi il dolce veniva cotto nei forni a legna.\nIn seguito questo dolce \u00e8 stato 'adottato' dalle pasticcerie fino a diventare pi\u00f9 raffinato ed elaborato.\nDovendosi adeguare alle sofisticazioni e complicazioni del palato del mondo moderno, ha perso la semplicit\u00e0 di un tempo. Lo stesso dolce lo si ritrova in diverse versioni spostandosi di paese in paese. Ogni zona o paese del Veneto applica delle varianti che lo rendono unico di posto in posto.\nLa ricetta \u00e8 a base di farina, uova, burro e alcuni aromi fondamentali (marsala, cedro, vaniglia). Data la bassa quantit\u00e0 di burro risulta come un dolce leggero e gustoso."}
{"id": "664498", "revid": "92723", "url": "https://it.wikipedia.org/wiki?curid=664498", "title": "Jean Coralli", "text": "Ottenne lo stimato posto di primo maestro di balletto del Balletto dell'Op\u00e9ra di Parigi. Il suo lavoro pi\u00f9 famoso \u00e8 stato la creazione del balletto romantico \"Giselle\" che coreograf\u00f2 insieme ad un altro ballerino francese, Jules Perrot.\nBiografia.\nGiovanni Coralli Peracini, questo il suo vero nome, nacque a Parigi da famiglia italiana di origine bolognese. Studi\u00f2 alla Scuola di danza dell'Op\u00e9ra di Parigi. Fece il suo debutto come danzatore all'Op\u00e9ra nel 1802. Lavor\u00f2 con la compagnia di Sebastien Gallet a Londra dal 1802 al 1803. Fu \"primo ballerino serio\" (insieme alla moglie Teresa) a La Scala di Milano nel 1809 e nel 1810, danz\u00f2 nelle compagnie di Lorenzo Panzieri e Domenico Fabris nel 1811. Danz\u00f2 anche a La Scala (1812, 1814-1815, 1820), al Teatro alla Fenice di Venezia (1813, 1820) e al Teatro San Carlos di Lisbona (1817).\nIl suo debutto come coreografo avvenne a Vienna dove lavor\u00f2 come maestro di ballo (coreografo) dal 1805 al 1807. Coreograf\u00f2 anche a Milano (1813-1815), a Marsiglia (1815, 1822) e a Lisbona (1817).\nSe mai un maestro di ballo fu al posto giusto al momento giusto e in possesso delle giuste esperienze e abilit\u00e0, questo fu Jean Coralli, il quale si trasfer\u00ec a Parigi all'inizio del periodo chiamato \"Era del Balletto Romantico\".\nArriv\u00f2 a Parigi nel 1825 per lavorare come coreografo presso il teatro che allora era il terreno di prova dei futuri danzatori dell'Op\u00e9ra, il Th\u00e9\u00e2tre de la Porte-Saint-Martin. Il fatto di aver iniziato gli studi all'Op\u00e9ra e di aver lavorato per un ventennio in giro per l'Europa occidentale avevano affinato le sue abilit\u00e0 artistiche e acuito le percezioni teatrali. Coralli era pronto e in attesa di un impiego quando nel 1831 il brillante imprenditore Louis V\u00e9ron prese la direzione dell'Op\u00e9ra e inizi\u00f2 a cercare artisti che potessero gettare le fondamenta del suo impero teatrale.\nMaria Taglioni fu una delle pietre miliari, Jean Coralli un'altra. Egli tenne il posto di primo \"ma\u00eetre de ballet\" (coreografo) fino al 1850.\nFu un periodo fantastico per il \"ma\u00eetre de ballet\" dell'Op\u00e9ra, si lavorava per un pubblico avido di balletti e si creavano balletti per ballerine quali Fanny Elssler e Carlotta Grisi.\nLa visione di Coralli del balletto si adattava bene alle pretese di V\u00e9ron che voleva per il pubblico spettacolo, azioni rapide, variet\u00e0, \"grandeur\" e ballerine che fossero vere star della danza. Coralli cos\u00ec pot\u00e9 evitare di aderire strettamente alle regole del popolare \"ballet d'action\". Invece di usare tutti gli elementi del balletto (la danza, la pantomima, i macchinari, la scenografia, i costumi e la musica) per lo svolgimento di un'azione drammatica coerente, li us\u00f2 per creare una successione di quadri teatrali di sicuro effetto. Sebbene Coralli apparentemente avesse un carattere difficile, in realt\u00e0 era bravissimo nel trovare i collaboratori e dava a scenografi, musicisti e danzatori ampie opportunit\u00e0 di mettere in mostra il loro genio. Sapeva come unire tutti gli elementi che costituivano un balletto.\nCoralli diede totale potere all'immaginazione di brillanti scenografi come Pierre Ciceri e macchinisti come Constant i quali sfruttarono al massimo nuove scenografie e nuovi metodi di illuminazione rafforzando la generale illusione di realt\u00e0 fantastiche: l'enorme scalinata ne \"La Tentation\" che si allungava fino alle profondit\u00e0 dell'Inferno o il volo di Ariel e Lea ne \"La tempesta\" (basata sulla commedia di William Shakespeare).\nCoralli fece molto di pi\u00f9 che fornire un mezzo ad altri artisti per mostrare il loro talento. Le sue danze erano la creazione centrale dell'illusione, sia che si trattasse di un villaggio italiano come ne \"La Tarentule\" o del bollente caos dell'Inferno ne \"La Tentation\", o del gentile mistero di una foresta piena di spiriti alla luce della luna \"Giselle\". Come \u00e8 dimostrato in \"Giselle\", egli era un maestro artigiano che riusciva a fondere le danze nel tessuto del balletto. Come altri coreografi del periodo romantico (ad esempio Filippo Taglioni), egli usava le danze non come \"divertissement\" casuale ma come un mezzo per sottolineare l'atmosfera e l'illusione. Le danze di carattere in particolare erano molto popolari in un periodo in cui qualsiasi elemento esotico stimolava l'immaginazione. Ne \"Le Diable bo\u00eeteux\" le danze non solo mostravano tutte le emozioni dell'amore ma contenevano anche lo spirito del popolo spagnolo.\nHippolyte Pr\u00e9vost riconobbe il vero talento dietro al successo de \"La P\u00e9ri\" rappresentato nel 1843 all'Op\u00e9ra: \"Quindi non \u00e8 il signor Gautier (scrittore del libretto), ma il signor Coralli il vero mago della favola. Gautier ha ripetuto ci\u00f2 che altri hanno fatto prima di lui, Coralli ha immaginato migliaia di gruppi deliziosi, centinaia di passi affascinanti\u2026 Onore quindi a Coralli!\" (\"Le Constitutionnel\", 19 luglio 1834).\nL'abilit\u00e0 di Coralli di creare l'illusione con la danza fu palese nella sua collaborazione per \"Giselle\". Il grande Jules Perrot cre\u00f2 le danze per Giselle (Carlotta Grisi), ma Coralli, per quel che ne sappiamo, contribu\u00ec alla danze del corps de ballet. \"Giselle\" non era un balletto tipico di Coralli poich\u00e9 la storia richiedeva solo due semplici scene, nessuna grandeur, nessun cambio rapido n\u00e9 stupefacenti trasformazioni in palco. Coralli raggiunse il suo apice soprattutto nel secondo atto nel quale le sue danze per le bianche villi crearono quell'atmosfera di mistero poetico e femminilit\u00e0 che mandarono in estasi i critici e il pubblico. Si ritiene comunemente che l'immagine di freddi spiriti che ondeggiano nella nebbia al chiaro di luna siano opera di Coralli e non di Perrot.\nCoralli si ritir\u00f2 nel 1848 e mor\u00ec a Parigi il 1\u00ba maggio 1854."}
{"id": "664502", "revid": "106427974", "url": "https://it.wikipedia.org/wiki?curid=664502", "title": "Equus hemionus onager", "text": "L'onagro o emione persiano (\"Equus hemionus onager\") \u00e8 un Equide tipico dell'Asia centrale.\nDistribuzione.\nIn passato era presente nelle steppe che vanno dal Turkestan russo alla Persia nord-orientale e all'Afghanistan nord-occidentale; \u00e8 probabile che si spingesse fino all'Arabia e la Mesopotamia ed era diffuso anche in Siria.\nAttualmente il suo habitat \u00e8 limitato in alcune aree protette dell'Iran. In particolare nell'area protetta Touran nella provincia di Semnan, dove si stimano 471 esemplari, e nella provincia Fars nell'area protetta Bahram-e-Goor, dove si stimano 96 esemplari.\nMorfologia.\nAltezza al garrese: 110 cm. Il mantello \u00e8 giallo biancastro: il bianco, argenteo e lucente, si estende dalle zampe e dalla regione inferiore del corpo all'inguine e, dietro le spalle, fino al dorso giallastro. D'inverno il mantello si trasforma in una lanosa pelliccia.\nL'onagro, che vive in piccole mandrie guidate da un maschio, \u00e8 stato cacciato sin dall'antichit\u00e0. La sua carne, specie se si trattava di un animale giovane, era considerata un piatto prelibato dai buongustai dell'antica Roma e viene tuttora ricercata dagli arabi e dai persiani. \u00c8 un uso abbastanza diffuso quello di catturare i piccoli dell'onagro per poi farli accoppiare, a tempo debito, con asine domestiche: si ottengono cos\u00ec ottimi asini da sella di conformazione.\nStatus e conservazione.\nLa specie \u00e8 classificata come in pericolo critico di estinzione (CR) da parte della IUCN. Inoltre \u00e8 iscritta all'appendice II della CITES.\nLa specie, la cui popolazione residua \u00e8 stimata in non pi\u00f9 di 600 esemplari, \u00e8 oggi seriamente minacciata sia dalla caccia che dalla competizione con specie domestiche.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Equus hemionus onager\" una delle 100 specie di mammiferi a maggiore rischio di estinzione."}
{"id": "664504", "revid": "1632387", "url": "https://it.wikipedia.org/wiki?curid=664504", "title": "Dehumanization", "text": "Dehumanization \u00e8 il secondo album del gruppo musicale hardcore punk/anarcho punk dei Crucifix."}
{"id": "664507", "revid": "1566286", "url": "https://it.wikipedia.org/wiki?curid=664507", "title": "Bruno Cirino", "text": "Biografia.\nDiplomato all'Accademia nazionale d'arte drammatica, cominci\u00f2 la sua carriera di attore teatrale sotto la guida di Eduardo De Filippo (\"Il Contratto\", 1967). In seguito partecip\u00f2 a spettacoli allestiti da Franco Zeffirelli (\"Romeo e Giulietta\"), Giorgio De Lullo (\"Il giuoco delle parti\") e Giuseppe Patroni Griffi (\"Napoli notte e giorno\").\nNegli anni settanta, insieme a Roberto Bisacco, fond\u00f2 la cooperativa \"Teatroggi\" con la quale, nella borgata romana di Centocelle, mise in scena due testi di Dacia Maraini, \"Gli anni del fascismo\" nel 1971 e \"Viva l'Italia\" nel 1972, dei quali cur\u00f2 anche la regia.\nNegli anni successivi la sua carriera altern\u00f2 lavori di impegno sociale e politico (\"Marat-Sade\" di Peter Weiss, \"Il diavolo e il buon Dio\" di Jean-Paul Sartre, \"Il re muore\" di Eug\u00e8ne Ionesco con la regia di Aldo Trionfo) ad altri che si proponevano la rivisitazione dei classici della tradizione (\"Georges Dandin\" di Moli\u00e8re nel 1979) e del Novecento (\"La lezione\" e \"Le sedie\" di Ionesco). Nel 1977 interpret\u00f2 \"L'idiota\" di F\u00ebdor Dostoevskij sotto la direzione di Aldo Trionfo, spettacolo nel quale pot\u00e9 mettere in luce le sue notevoli doti interpretative.\nI suoi lavori di rilievo furono numerosi, da \"I confessori\" di Vincenzo Di Mattia del 1978, \"Marat Sade\" di Peter Weiss regia e allestito con la compagnia \"Teatro Oggi\", nel 1978, \"Uscita d'emergenza\" di Manlio Santanelli del 1980 \u2013 allestito con la cooperativa teatrale \"Gli ipocriti\" \u2013 a \"Liol\u00e0\" di Luigi Pirandello nel 1981.\nIl suo debutto come attore protagonista avvenne nel Teatro Inchiesta \"Il processo Cuocolo\", di Gianni Serra, nel 1969.\nLa vera notoriet\u00e0 al grande pubblico giunse poi tra il 1972 e il 1973, con l'apparizione nei panni del maestro D'Angelo nello sceneggiato Rai \"Diario di un maestro\" di Vittorio De Seta.\n\"Cassio governa a Cipro\" di Giorgio Manganelli, dall'Otello di William Shakespeare, regia di Gianni Serra, richiesta da Luca Ronconi, direttore della Biennale Teatro di Venezia 1974, fu forse lo spettacolo teatrale pi\u00f9 prestigioso di Bruno Cirino.\nNell'ottobre del 1976 inaugur\u00f2 il Teatro Tenda di Piazza Mancini di Carlo Molfese con \"Rocco Scotellaro\", uno spettacolo di grande impegno civile, scritto da Nicola Saponaro e ispirato alla figura del giovane poeta lucano. \nIn campo cinematografico sono molte le apparizioni in film di importanti registi italiani, tra i quali Paolo e Vittorio Taviani in \"Allonsanf\u00e0n\" (1974) e Mauro Bolognini in \"Libera, amore mio!\" (1975).\nSvolse parallelamente un'intensa attivit\u00e0 sul piccolo schermo, partecipando a sceneggiati televisivi come \"Dedicato a un bambino\" (1970) e \"Dedicato a un medico\" (1973), al film TV \"La vita di Leonardo da Vinci\" (1971) di Renato Castellani, nel ruolo di Michelangelo. Interpret\u00f2 inoltre il ruolo del protagonista nel film per la tv \"Diario di un maestro\", del regista Vittorio De Seta, ambientato nella realt\u00e0 complessa delle borgate romane all'inizio degli anni settanta.\nMor\u00ec prematuramente a Vercelli nel 1981 all'et\u00e0 di 44 anni, per un attacco cardiaco che lo colp\u00ec in automobile al ritorno da una lunga tourn\u00e9e.\nEra fratello maggiore del politico democristiano Paolo Cirino Pomicino e dell'attore Franco Cirino."}
{"id": "664508", "revid": "256896", "url": "https://it.wikipedia.org/wiki?curid=664508", "title": "YSEE", "text": ""}
{"id": "664512", "revid": "30610", "url": "https://it.wikipedia.org/wiki?curid=664512", "title": "Ridondanza ciclica", "text": ""}
{"id": "664518", "revid": "125979507", "url": "https://it.wikipedia.org/wiki?curid=664518", "title": "Jack Sparrow", "text": "Il capitano Jack Sparrow (il cui vero nome \u00e8 Jack Teague) \u00e8 un personaggio immaginario e il protagonista della saga cinematografica \"Pirati dei Caraibi\", dove \u00e8 interpretato dall'attore Johnny Depp (e, nel flashback di \"Pirati dei Caraibi - La vendetta di Salazar\" in cui compare da giovane, da Anthony De La Torre con il volto di un giovane Depp sovrapposto in CGI).\nPartorito dalla mente di Gore Verbinski, degli sceneggiatori Terry Rossio e Ted Elliott e dell'attore Johnny Depp; quest'ultimo ha interamente creato il personaggio basandosi sulla personalit\u00e0 del chitarrista Keith Richards (interprete del padre di Jack, il capitano Edward Teague nel terzo, quarto e quinto film), su vari elementi rock e su aspetti di altri personaggi cinematografici (ad esempio il movimento delle mani simile a Tuco in \"Il buono, il brutto, il cattivo\"). Inizialmente doveva essere un personaggio minore ma venne enormemente adorato dagli scrittori e dal regista soprattutto per l'interpretazione di Johnny Depp e cos\u00ec il personaggio di Jack venne riscritto divenendo il protagonista.\nCapitan Jack \u00e8 comparso per la prima volta nel 2003 in \"La maledizione della prima luna\" e poi nei successivi sequel \"Pirati dei Caraibi - La maledizione del forziere fantasma\" (2006), \"Pirati dei Caraibi - Ai confini del mondo\" (2007), \"Pirati dei Caraibi - Oltre i confini del mare\" (2011) e \"Pirati dei Caraibi - La vendetta di Salazar\" (2017).\nIl personaggio di Jack Sparrow \u00e8 divenuto un cult ed un'icona per il mondo moderno, ed oltre ad essere apparso in molti videogiochi, il personaggio ha ispirato due serie di libri per ragazzi dal titolo \"Pirates of the Caribbean: Jack Sparrow\", in cui viene raccontata la sua adolescenza, e \"Pirates of the Caribbean: Legends of the Brethren Court\", in cui sono narrate le sue prime avventure da pirata, entrambe scritte da Rob Kidd. Nel 2011 \u00e8 stato pubblicato un romanzo prequel scritto da A. C. Crispin intitolato \"Pirates of the Caribbean: The Price of Freedom\" in cui sono raccontate le avventure di Jack come mercante della Compagnia delle Indie Orientali.\nBiografia.\nPassato.\nPrimi anni.\nIl passato di Jack Sparrow \u00e8 narrato pi\u00f9 chiaramente in alcuni romanzi per ragazzi che anticipano gli eventi di \"La maledizione della prima luna\". Jack \u00e8 figlio del pirata Edward Teague, il custode del codice dei pirati, e fu chiamato cos\u00ec come il fratello di Edward, Jack Teague. In \"Pirates of the Caribbean: The Complete Visual Guide\" si scopre che Jack \u00e8 nato nell'Oceano Indiano a bordo di una nave durante un tifone e che \u00e8 stato addestrato nell'arte della scherma da un italiano.\nPer quanto riguarda la data di nascita, nel romanzo prequel \"The Price of Freedom\" viene rivelato che Jack Sparrow aveva 25 anni quando Cutler Beckett gli affid\u00f2 il comando della \"Wicked Wench\" e quindi 26 quando strinse il suo accordo con Davy Jones l'anno successivo. Tredici anni dopo questo patto si svolgono gli eventi di \"La maledizione del forziere fantasma\", che \u00e8 stato riportato essere ambientato nel 1729. Alla luce di queste informazioni si pu\u00f2 stabilire che Jack Sparrow sia nato verosimilmente nel 1690.\nRob Kidd ha scritto una serie di libri per ragazzi intitolata \"Pirates of the Caribbean: Jack Sparrow\", in cui si narrano le vicende di Jack Sparrow adolescente imbarcatosi con un gruppo di amici a bordo della piccola \"Barnacle\". Questa collana \u00e8 composta da 13 libri di cui solo i primi 4 sono stati pubblicati in italiano.\nGiovane pirata.\nIn \"Pirati dei Caraibi - La vendetta di Salazar\" si scopre che all'et\u00e0 di 18 anni Jack Sparrow faceva parte della ciurma della nave pirata \"Wicked Wench\" (che sarebbe poi diventata la \"Perla Nera\"). Durante una battaglia presso il Triangolo del Diavolo contro la \"Silent Mary\", la nave del capitano Armando Salazar, spietato e malvagio cacciatore di pirati dell'Armata Spagnola, il capitano della \"Wicked Wench\" mor\u00ec ma non prima di aver ceduto a Jack la sua bussola magica e il comando della nave. Jack riusc\u00ec con un trucco a fare in modo che la nave di Salazar andasse a schiantarsi contro degli scogli posti al centro del Triangolo. Salazar e tutta la ciurma perirono nell'esplosione successiva allo schianto, ma dal momento che quella grotta era un luogo maledetto, tutti loro divennero dei fantasmi e rimasero imprigionati nella grotta. Jack divenne cos\u00ec capitano della \"Wicked Wench\" per perderne poi il comando in circostanze sconosciute.\nAll'et\u00e0 di 20 anni, Jack liber\u00f2 Christophe Julien de Rapier, un suo amico che era stato accusato di essere uno dei pirati ribelli che avevano violato il Codice dei Pirati. Alla fine Rapier rivel\u00f2 di essere effettivamente uno dei pirati ribelli e rap\u00ec Jack. Dopo alcuni giorni, Jack riusc\u00ec a scappare e stanco della rischiosa e pericolosa vita da pirata decise di diventare un normale marinaio.\nNella Compagnia britannica delle Indie Orientali.\nAll'et\u00e0 di 25 anni, Jack Sparrow lavorava per la Compagnia britannica delle Indie orientali al servizio di Cutler Beckett, direttore della Compagnia nell'Africa occidentale. Jack era inizialmente primo ufficiale a bordo del brigantino \"Fair Wind\" ma quando riusc\u00ec a salvare la nave e gran parte delle merci da un attacco di una nave pirata, Beckett gli assegn\u00f2 il grado di capitano ed il comando di una nave, la \"Wicked Wench\". Tuttavia, dopo essersi rifiutato di rivelare a Beckett l'ubicazione di un prezioso tesoro, Jack fu costretto a trasportare e vendere un carico di 100 schiavi. Essendo un garante della libert\u00e0 e avendo vissuto anche lui l'esperienza della prigionia, Jack liber\u00f2 gli schiavi e rub\u00f2 la \"Wicked Wench\". Per punirlo, Cutler Beckett lo marchi\u00f2 a fuoco con la \"P\" di pirata e fece bruciare e affondare la \"Wicked Wench\".\nPer riottenere la \"Wench\", Jack arriv\u00f2 a fare un debito di sangue con il malvagio Davy Jones, il signore dei mari, il quale recuper\u00f2 la nave affondata, facendosi promettere che dopo tredici anni lo avrebbe avuto come membro della sua ciurma per 100 anni (perch\u00e9 erano 100 gli schiavi che Jack aveva liberato dalla \"Wench\"). Jack Sparrow rinomin\u00f2 la nave \"Perla Nera\" dal momento che la nave, ancora carbonizzata dall'incendio, presentava un colore nero.\nRitorno alla pirateria.\nLe avventure di Jack Sparrow subito dopo essere ritornato un pirata sono narrate nella collana di libri \"Pirates of the Caribbean: Legeds of the Brethren Court\" scritta ancora da Rob Kidd e composta da 5 libri. In questa serie Jack Sparrow \u00e8 incaricato da Tia Dalma di trovare l\"'Oro Ombra (Shadow Gold)\", un elisir magico fonte di potere occulto e sovrannaturale creato dal misterioso \"Lord Ombra (Shadow Lord)\", un malvagio alchimista che \u00e8 in cerca di vendetta sul Consiglio della Fratellanza. Capitan Sparrow e la ciurma della \"Perla Nera\" viaggiarono per il mondo intero in cerca delle sette fiale di oro ombra, braccati dalla Compagnia delle Indie Orientali. Alla fine, con l'aiuto di alcuni altri Pirati Nobili, in un'epica battaglia navale, Jack riusc\u00ec a sconfiggere lo scellerato alchimista che si rivel\u00f2 essere il celebre pirata Henry Morgan, uno dei due autori del Codice dei pirati.\nDopo solo due anni di comando della \"Perla Nera\", Jack Sparrow viene spodestato dal suo primo ufficiale Hector Barbossa che ha sollevato un ammutinamento. Barbossa si proclama capitano della \"Perla Nera\" e abbandona Jack su un'isola deserta lasciandogli una pistola con un solo colpo per potersi suicidare. Fortunatamente, Jack Sparrow riesce a scappare dall'isola barattando un passaggio a dei contrabbandieri che su quell'isola avevano un deposito di rum. Jack avrebbe conservato quella stessa pallottola per i 10 anni successivi con la speranza un giorno di vendicarsi di Barbossa.\n\"La maledizione della prima luna\".\nNel primo film, 10 anni dopo l'ammutinamento di Barbossa e la perdita della \"Perla\", Jack si reca a Port Royal per requisire una nave, ma viene catturato dal Commodoro James Norrington. Quella stessa notte, Elizabeth Swann, la bella figlia del governatore viene rapita dall'equipaggio della \"Perla Nera\", comandata da Hector Barbossa. Alleatosi con il fabbro Will Turner, figlio del suo vecchio amico Sputafuoco Bill Turner, Jack fugge dalla prigione per liberare Elizabeth e riprendersi la Perla. Jack con l'aiuto di Will riesce a rubare l'Interceptor con cui si reca a Tortuga dove recluta una ciurma che comprende anche il suo vecchio amico Joshamee Gibbs. Siccome Barbossa e la sua ciurma stanno cercando l'erede di Sputafuoco Bill per spezzare una maledizione a cui sono sottoposti, Jack spera di usare la parentela di Will con Sputafuoco come leva imbrogliando Barbossa abbandonandolo su un'isola e urlandogli il nome del figlio di Sputafuoco da lontano in modo che lui abbia la \"Perla Nera\", Will ed Elizabeth siano salvi e Barbossa rimanga bloccato sull'Isla DeMuerta. Questo piano viene ostacolato quando Barbossa cattura Will e abbandona Jack ed Elizabeth sulla stessa isola deserta dove Jack era stato abbandonato 10 anni prima. I due vengono salvati dal Commodoro Norrington che, su richiesta di Elizabeth, accetta di andare a Isla de Muerta per salvare Will. Alla fine, Will riesce a spezzare la maledizione permettendo a Jack di uccidere Barbossa sparandogli al cuore con il colpo che conservava da 10 anni. Jack viene purtroppo imprigionato da Norrington che lo riporta a Port Royal per essere ingiustamente giustiziato, ma il capitano, con l'aiuto di Will, riesce a sfuggire e torna a bordo della \"Perla Nera\", (riconquistata da Gibbs e la ciurma) ritornando ad esserne capitano.\n\"La maledizione del forziere fantasma\".\nNel secondo film, Jack tenta di fuggire dal temibile Davy Jones, al quale aveva venduto l'anima per recuperare la nave che gli era stata affondata da Lord Cuttler Beckett. Alleatosi nuovamente con Will, Elizabeth e Tia Dalma, una sacerdotessa voodoo nonch\u00e9 sua vecchia conoscenza, Jack tenta di impossessarsi del forziere di Davy Jones, il quale contiene il cuore del pirata. Jack vuole il cuore per costringere Jones a richiamare il Kraken, una bestia marina che lo stava cacciando. Il cuore viene infine rubato da James Norrington e Davy Jones evoca il Kraken per attaccare la \"Perla Nera\". Elizabeth, che ha capito che il Kraken vuole solo Jack e non la ciurma, distrae con un bacio appassionato Jack e lo lega all'albero maestro cos\u00ec da assicurare a lei, a Will e ai pochi superstiti la salvezza. Poco dopo, il mostro ritorna e affonda la \"Perla Nera\" con Jack Sparrow a bordo.\n\"Ai confini del mondo\".\nNel terzo film, Jack \u00e8 intrappolato assieme alla \"Perla Nera\" nello Scrigno di Davy Jones, nel mondo dei morti. Liberato dalla sua ciurma e dal suo vecchio nemico Barbossa, resuscitato da Tia Dalma per guidare la ciurma verso i confini del mondo, Jack scopre che ora Davy Jones \u00e8 obbligato a servire Cutler Beckett, che \u00e8 in possesso del suo cuore. Venuto a sapere anche che lo stesso Beckett ha dato ordine di eliminare il Kraken, si lascia convincere da Barbossa a partecipare al Consiglio della Fratellanza, una riunione dei nove pirati pi\u00f9 influenti del mondo, detti Pirati Nobili, del quale Jack e Barbossa sono membri. Il consiglio, dopo un acceso dibattito, decide di dichiarare guerra alla Compagnia delle Indie Orientali e all'Olandese Volante: il consiglio ne esce vincitore, mentre sia Cutler Beckett che Davy Jones soccombono. A seguito della vittoria, Barbossa sottrae nuovamente il comando della \"Perla Nera\" a Jack, il quale per\u00f2 aveva preventivamente sottratto a Barbossa le carte nautiche che portano ai confini del mondo e si imbarca su una piccola scialuppa alla ricerca di nuovi tesori e di un modo per ottenere l'immortalit\u00e0: la Fonte dell'eterna giovinezza.\n\"Oltre i confini del mare\".\nNel quarto film, circa 19 anni dopo gli eventi di \"Ai confini del mondo\", Jack Sparrow si trova a Londra per liberare il suo vecchio primo ufficiale Joshamee Gibbs. Jack inoltre viene a sapere da Gibbs che qualcuno sta falsamente mettendo in giro la voce che lui sta reclutando una ciurma per intraprendere un viaggio alla Fonte della giovinezza. Questa voce arriva anche a Giorgio II di Gran Bretagna, che fa catturare Jack e lo fa portare in udienza nel suo palazzo proponendogli di guidare una spedizione verso la Fonte. Qui Jack viene a sapere dal suo rivale Hector Barbossa, ora un corsaro al servizio della corona britannica, che la \"Perla Nera\" \u00e8 affondata. Jack riesce a fuggire dal palazzo reale e scopre chi \u00e8 l'impostore che mette i giro quelle voci: l'affascinante Angelica, una donna del suo passato. Angelica rapisce Jack e lo porta a bordo della \"Queen Anne's Revenge\", la nave del famigerato pirata Barbanera, padre della donna, che ha intenzione di usare Sparrow per arrivare alla fonte della giovinezza. A Barbanera era infatti stato profetizzato che sarebbe stato ucciso da \"un uomo senza una gamba\" (Hector Barbossa). A bordo della \"Revenge\", Jack inoltre scopre che la \"Perla Nera\" non \u00e8 affondata, bens\u00ec catturata e trasformata magicamente in una nave in bottiglia da Barbanera. Dopo una serie di avventure, Jack si allea con Barbossa che ha intenzione di uccidere Barbanera per vendicarsi di avergli sottratto la \"Perla Nera\". Dopo aver raggiunto la fonte della giovinezza, scoppia una battaglia tra la ciurma di Barbossa e quella di Barbanera che si conclude con la vittoria di Barbossa e con la distruzione della fonte da parte di una spedizione spagnola. Jack tramite la fonte riesce a salvare Angelica (ferita mortalmente con del veleno) trasferendole la linfa vitale del padre Barbanera. Infine, dopo essersi ricongiunto con il fidato Joshamee Gibbs, Jack rientra in possesso della \"Perla Nera\" (che Gibbs ha rubato dalla nave di Barbanera), non avendo per\u00f2 idea di come tirarla fuori dalla bottiglia.\n\"La vendetta di Salazar\".\nNel quinto film, lo strampalato capitano Jack Sparrow \u00e8 caduto in disgrazia poich\u00e9 tutte le sue ricerche di tesori falliscono miseramente e prova quindi a fare il ladro cercando di rubare la cassaforte della banca di Saint Martin, l'isola in cui lui e la sua ciurma sono attualmente bloccati, ma fallisce anche questo sebbene il pirata sia riuscito nel non ferire innocenti. Lasciato dalla sua ciurma, Jack si abbandona all'alcool e, in preda alla disperazione, arriva addirittura a barattare la sua bussola magica per una bottiglia di rum. Tuttavia a sua insaputa la bussola, tradita dal suo padrone, libera il terrificante capitano Armando Salazar, vecchio nemico di Jack, dall'infernale Triangolo del Diavolo. Salazar, insieme alla sua ciurma costituita da temibili marinai fantasma, \u00e8 determinato ad uccidere il pirata che, anni prima, lo aveva intrappolato tramite uno stratagemma nel Triangolo. Jack, ritrovandosi in una situazione disperata, si mette assieme al giovane figlio di Will e di Elizabeth, Henry Turner, e all'affascinante astronoma Carina Smyth alla ricerca del leggendario tridente di Poseidone, un potente manufatto che dona al suo possessore il controllo totale sui mari. Jack, Henry, Carina e il suo vecchio rivale ma alleato Hector Barbossa riescono a trovare e a distruggere il tridente, annullando cos\u00ec tutte le maledizioni del mare, compresa quella di Salazar e della sua ciurma che ritornano mortali. Nella fuga dalla Tomba di Poseidone (il luogo in cui era nascosto il Tridente), Barbossa si sacrifica per salvare Carina, sua figlia, uccidendo definitivamente Salazar e cadendo con lui negli abissi. Infine, Jack Sparrow torna finalmente al comando della \"Perla Nera\" (liberata dalla bottiglia dal Capitan Barbossa con la sua spada magica) con Gibbs, Scrum, Marty, la scimmia Jack, Murtogg e Mullroy al suo fianco. Tuttavia a sua insaputa la distruzione del tridente, senza saperlo, ha rotto anche la maledizione del cuore di Davy Jones, che ritorna cos\u00ec in vita: non essendo pi\u00f9 legato dalla sua maledizione pu\u00f2 tramare vendetta nei confronti di coloro che lo avevano ucciso, tra cui Jack, Will ed Elizabeth.\nLa nascita di Jack Sparrow.\nCreazione del personaggio.\nQuando stavano scrivendo la sceneggiatura di \"Pirates of the Caribbean: The Curse of the Black Pearl\" (titolo originale di \"La maledizione della prima luna\") gli sceneggiatori Terry Rossio e Ted Elliott avevano pensato a Jack Sparrow come personaggio di supporto, citando Bugs Bunny e Groucho Marx come influenze.\nJohnny Depp aveva intenzione di girare un film per famiglie e, nel 2001, mentre visitava la Walt Disney Studios venne informato riguardo alla produzione di un film sui pirati. Depp accett\u00f2 il ruolo di Jack Sparrow, poich\u00e9 era eccitato dalla possibilit\u00e0 di rilanciare un vecchio genere di Hollywood; inoltre era rimasto molto colpito dalla sceneggiatura. Cos\u00ec venne assunto il 10 giugno 2002.\nSul set, nonostante sapesse del ruolo secondario destinato al personaggio, Depp sorprese la troupe e il resto del cast apportando a Jack Sparrow numerosi cambiamenti e modellandolo con tono moderno e rock ispirato al chitarrista dei Rolling Stones Keith Richards e all'atteggiamento del personaggio dei Looney Tunes, Pep\u00e8 la puzzola. Gore Verbinski e Jerry Bruckheimer, rispettivamente regista e produttore del film, vollero dare fiducia a Depp e al suo personaggio e decisero anche di renderlo protagonista, poich\u00e9 sarebbe stato un anti eroe s\u00ec fiero ma a tempo stesso comico. A questa scelta concorreva anche la perplessit\u00e0 sull'impostazione che Orlando Bloom voleva dare al proprio personaggio, Will Turner, ritenuta troppo vicina a \"Errol Flynn\". Depp ha anche improvvisato il finale del primo film, \"Ora, portami all'orizzonte.\nPersonalit\u00e0 e sviluppo nei sequel.\nIl personaggio di Jack Sparrow \u00e8 stato definito come \"un giovane Burt Lancaster\" in quanto rappresenta un pirata etico, contrariamente a Hector Barbossa che invece \u00e8 un corrotto.\nA prima vista Jack sembra un pirata semplice, dedito a rum e scorribande, con parole confuse, mani agitate e un passo ciondolante e instabile che lo fa apparire un ubriacone poco brillante. Molti personaggi, come James Norrington, Will Turner, Hector Barbossa, ecc, lo considerano inizialmente uno scellerato vagabondo e inaffidabile. In seguito dimostra pi\u00f9 volte di essere tutt'altro che ingenuo: \u00e8 furbo, astuto, calcolatore, eccentrico, superbo, narcisista e imprevedibile, ma anche molto solidale verso i suoi compagni, leale e altruista, qualit\u00e0 che lo rendono un \"pirata gentiluomo\".\nLe caratteristiche che maggiormente risaltano in Jack sono il suo sguardo freddo e sottile e l'enigmatico sorriso, dettagli i quali lo rendono estremamente ambiguo e indecifrabile, se sia mosso da propositi buoni o crudeli. Alla fine, nel corso delle avventure, \u00e8 la sua indole buona a prevalere dimostrando grande intelligenza, altruismo, grande cuore, fierezza, fascino e solidariet\u00e0. Secondo gli sceneggiatori Ted Elliott e Terry Rossio, Sparrow \u00e8 un imbroglione che usa l'arguzia e l'inganno per raggiungere i suoi obiettivi, preferendo porre fine alle controversie verbalmente invece che con la forza.\nNel secondo film, che si svolge un anno dopo gli eventi del primo, Jack \u00e8 chiuso ancora di pi\u00f9 in s\u00e9 stesso formando una corazza emotiva. Inoltre lotta per diventare cattivo temendo che la sua onest\u00e0 sia portatrice di guai eppure \u00e8 il suo buon cuore a ricondurlo sui suoi passi. Infatti piuttosto che lasciare 100 anime innocenti a Davy Jones preferisce minacciarlo nonostante le disastrose conseguenze; si apre emotivamente e tenta di essere s\u00e9 stesso ma Elizabeth lo tradisce e abbandonandolo al Kraken; nel terzo film, nonostante la pazzia e l'isolamento dovuti alla prigionia nello Scrigno di Davy Jones, sceglie ancora di essere s\u00e9 stesso, perdona Elizabeth e al fine di salvare Turner rinuncia alla possibilit\u00e0 di diventare immortale.\nJack \u00e8 s\u00ec un doppiogiochista ma col proposito di garantire la salvezza ai suoi amici e di prevaricare su avversari pi\u00f9 forti. Membro del Consiglio della Fratellanza, Jack \u00e8 un uomo leale (sebbene a volte dimostri il contrario), responsabile ma al tempo stesso ironico, intelligente, simpatico, scaltro e affascinante, che non si arrende mai nemmeno nelle situazioni pi\u00f9 tristi. Sebbene sia un abile spadaccino, Sparrow preferisce usare la sua intelligenza nei combattimenti per ribaltare la situazione a suo vantaggio, improvvisando con stratagemmi talvolta al limite della follia. \"Perch\u00e9 combattere quando puoi negoziare?\" \u00e8 una delle sue frasi celebri e infatti a volte riesce a sottrarsi allo scontro usando strategie di negoziazione. In queste occasioni ricorre spesso a giochi di parole e vocaboli complessi per confondere i suoi nemici o trovare sostenitori alla propria causa come accaduto presso il concilio della fratellanza dei pirati nel terzo film, tant'\u00e8 che si suggerisce che il suo pacifismo possa essere una delle ragioni per cui Barbossa e l'equipaggio della Perla Nera si ammutirarono.\nDopo il successo del primo film, gli autori decisero che il secondo film avrebbe concesso maggior rilievo ad altri personaggi, mentre il ruolo di Jack sarebbe stato ridimensionato. In\" Ai confini del mondo\" torna ad avere maggiore spessore, ancora di pi\u00f9 rispetto alla prima pellicola, e gli scrittori continuarono cos\u00ec a concentrare il futuro del franchise proprio su di lui come dimostrato nei capitoli quattro e cinque della saga. Per delinearne le debolezze gli sceneggiatori idearono le vicende ambientate nell'isola dei cannibali. Queste scene stanno a significare che il personaggio \u00e8 in pericolo sia a terra che in mare. Nel film viene anche sottolineata l'attrazione che Jack prova per Elizabeth Swann, sentimento che il personaggio tenta di giustificare ma che \u00e8 destinato a morire poich\u00e9 cade vittima del Kraken per colpa della ragazza.\n\"Pirati dei Caraibi - Ai confini del mondo\" \u00e8 servito agli autori per restituire al personaggio quel pizzico di follia che mancava nell'avventura precedente.. Tale caratteristica \u00e8 principalmente sottolineata nei momenti in cui Jack si trova nello scrigno di Davy Jones o quando desidera l'immortalit\u00e0. Jack, tuttavia, come si percepisce alla fine del terzo film, abbandoner\u00e0 il desiderio di immortalit\u00e0, per non finire come Davy Jones e la sua ciurma e per salvare Will da morte certa. Successivamente Jack si imbarca su una piccola scialuppa con l'intenzione di raggiungere la Fonte dell'eterna giovinezza, evento su cui gli autori ipotizzarono di creare un ulteriore sequel della saga. Lo sceneggiatore Terry Rossio cominci\u00f2, quindi, a scrivere la storia del quarto episodio, mentre il produttore Jerry Bruckheimer cit\u00f2, nell'evenienza, la possibilit\u00e0 di realizzare alcuni spin-off riservati ai personaggi chiave. Gore Verbinski puntualizz\u00f2 sul fatto che avrebbe preferito un'avventura poco confusionale che permettesse un adeguato sviluppo di Jack Sparrow.\nGi\u00e0 nel secondo film, inoltre, gli autori avevano intenzione di ingaggiare Keith Richards per interpretare il ruolo di Edward Teague, padre di Jack Sparrow. Richards aveva accettato di fare un cameo, ma a causa del tour mondiale dei Rolling Stones venne rimandato al terzo capitolo con un ruolo maggiore dato che appare in pi\u00f9 di una scena. e nel quarto episodio della serie.\nIl quarto film \"Pirati dei Caraibi - Oltre i confini del mare\" \u00e8 ispirato alla trama del romanzo \"Mari Stregati\" di Tim Powers, nonostante in un primo tempo la produzione avesse pensato al quarto film come un prequel che narrasse il passato di Jack Sparrow. Il film \u00e8 servito agli autori per delineare altre debolezze di Jack, principalmente legate alla figura di Angelica, figlia di Barbanera in quanto egli non sa se la donna sia innamorata di lui o se sia un trucco per trovare la leggendaria Fonte della giovinezza. Jack le dimostrer\u00e0 affetto nonostante non sappia se temerla o il di lei padre Barbanera.\nIl quinto film \"Pirati dei Caraibi - La vendetta di Salazar\" mostra un Jack Sparrow caduto in rovina, abbandonato all'alcool ma che deve fare fronte al suo vecchio nemico, il fantasma non-morto Armando Salazar, che vuole vendicarsi su di lui. Jack stringe un'improbabile alleanza con Henry Turner, figlio dei suoi vecchi amici Will Turner ed Elizabeth Swann, e Carina Smyth, figlia illegittima di Barbossa. Riguardo alla situazione di Jack nel quinto film il regista Joachim R\u00f8nning ha detto che \"Ha perso la fortuna. E la fortuna era un essenziale elemento della sua vita. Non \u00e8 pi\u00f9 un capitano, non pu\u00f2 nemmeno stare pi\u00f9 sul mare\" e per quanto riguarda il suo atteggiamento \"non \u00e8 pi\u00f9 sull'oceano, \u00e8 un terrestre ed \u00e8 infelice, non \u00e8 pi\u00f9 il capitano Jack, \u00e8 solo Jack\". Tuttavia dopo aver sconfitto Salazar e distrutto il Tridente di Poseidone, Jack Sparrow riottiene la sua fortuna e torna ad essere il grande ed eccentrico capitano di un tempo al comando della amata Perla Nera pronto a salpare oltre il suo amato orizzonte.\nMake-up e aspetto.\nJohnny Depp ha indossato una parrucca per ritrarre i dread di Sparrow. Tale parrucca non \u00e8 la stessa in ogni episodio \"Jack's Scarf &amp; Whig\". Buena Vista. 2006.. La parrucca \u00e8, inoltre, piena di vari oggetti, tra cui perline; l'idea che il personaggio indossi molti oggetti nei capelli deriva da un'abitudine del chitarrista Keith Richards. Tra questi oggetti ci sono varie perline, il pezzo da otto di Jack \u00e8 una tibia di una renna. Un altro elemento scelto dall'attore \u00e8 il kohl sotto gli occhi, che vuole essere un riferimento ai nomadi che utilizzano tale pittura per proteggersi dal sole. I denti d'oro del personaggio (di cui due appartenenti a Depp) venivano applicati all'attore prima delle riprese, ma dal secondo film in poi, l'attore ha deciso di mantenerli permanentemente.\nIl famoso cappello di cuoio \u00e8 stato aggiunto proprio da Johnny Depp per contraddistinguere Jack Sparrow dagli altri personaggi. Nel secondo film, il cappello di Jack, venne fabbricato anche di gomma in modo che potesse galleggiare in acqua. Il vestito di Jack comprende una leggera redingote, un tweed di lino e seta fatto di vari colori. La camicia di Jack del primo film era di un tessuto fragile e non era adatta alle acrobazie del personaggio e questo port\u00f2 gli autori a cambiarla nei successivi sequel con una di lino, molto pi\u00f9 leggera e resistente. Per gli stivali di Jack furono realizzati 12 paia identici. Durante le scene in cui Jack si trovava in spiaggia e si bagnava i piedi, gli autori decisero di sostituire gli stivali con alcuni privi di tacco e di suola, in maniera tale da permettere all'attore di poter camminare senza problemi. La cintura di Jack presenta varie curiosit\u00e0; ad esempio, nel primo film, il personaggio indossava solo una cintura, mentre dal secondo film in poi due. Sulla cintura, inoltre, si trovano diversi oggetti, tra cui le zampe di un animale selvatico, una zampa di gallina (simbolo, a detta di Depp, di \"fertilit\u00e0\").\nLe armi di Jack sono state fabbricate e comprate a Londra e sono autentici pezzi del XVIII secolo: la spada risale al 1740, mentre la sua pistola \u00e8 del 1760. La bussola di Jack compare in tutti i film della serie. La bussola nella storia non punta mai verso il nord ma verso la cosa che pi\u00f9 si desidera al mondo. Tale potere \u00e8 stato aggiunto nel secondo film, mentre nel primo tale abilit\u00e0 non viene esplicitata da Sparrow, nonostante la utilizzi un paio di volte per trovare l'Isla de Muerta. Nel secondo film, la bussola ha subito alcune modifiche: ad esempio gli autori hanno deciso di utilizzare una calamita per far girare la freccia in maniera tale da contraddistinguerla con una bussola normale. Sparrow indossa quattro anelli nel corso dei film. Alcuni di questi sono di propriet\u00e0 dello stesso Depp, altri invece sono riproduzioni di altri anelli appartenenti ad amici dell'attore. Nella storia l'anello d'oro \u00e8 stato rubato da Jack ad una vedova spagnola sedotta dal pirata, mentre l'anello con il drago verde \u00e8 un chiaro riferimento alle avventure di Sparrow nell'Estremo Oriente. Altre caratteristiche sono il pizzetto diviso in due trecce, il marchio che Sparrow possiede a causa di Cutler Beckett a forma di \"P\" e numerosi tatuaggi, tra cui uno su cui \u00e8 incisa l'intera poesia \"Desiderata\".\nDepp volle fortemente indossare una collana di alluci nelle scene in cui si trova sull'isola dei cannibali e uno scettro, che l'attore chiese in prestito ad un suo amico.\nAccoglienza.\nDurante le riprese de \"La maledizione della prima luna\", i dirigenti Disney furono inizialmente confusi dalla performance di Depp e lo accusarono di aver rovinato il film e di non essere un attore adatto ad un sistema di studio cinematografico tradizionale. Altri produttori definirono Jack Sparrow \"ubriaco o gay\" e per questo molti dirigenti della casa di produzione iniziarono a temere che l'eccessiva effeminatezza del personaggio allontanasse il pubblico delle famiglie dalle sale.\nNonostante le polemiche, il personaggio riscontr\u00f2 subito un ottimo successo sia di pubblico che di critica. Bill Nighy, ha descritto il ruolo di Johnny come \"uno dei pi\u00f9 popolari ruoli degli ultimi tempi\". Secondo quanto riporta \"Fandango\", Johnny Depp \u00e8 considerato una delle ragioni per la quale il pubblico vuole vedere il film. Depp, che rimase sorpreso e commosso dalla positiva accoglienza con la quale \u00e8 stato accolto il film, ricevette una nomination all'Oscar e al Golden Globe per questo ruolo, al quale seguirono una nomination nel 2007 agli Empire Awards, e delle vittorie ai MTV Movie Award, People's Choice Award e Nickelodeon Kids' Choice Awards.\nQuando il secondo film arriv\u00f2 ad incassare pi\u00f9 di un miliardo di dollari in tutto il mondo, Ian Nathan ha attribuito il successo del film alla popolarit\u00e0 di Jack Sparrow. Empire ha classificato Jack Sparrow all'ottavo posto nella classifica dei pi\u00f9 grandi personaggi cinematografici di tutti i tempi. Nel 2006, secondo un sondaggio, il costume di Jack Sparrow \u00e8 stato quello pi\u00f9 popolare. Nel 2007, un altro sondaggio ha classificato Jack Sparrow al secondo posto nella classifica degli eroi live-action preferiti, secondo solo ad Indiana Jones. Sempre nello stesso anno Jack Sparrow \u00e8 stato definito uno dei personaggi pi\u00f9 popolari interpretati da Depp.\nEmanuel Levy ha definito Jack Sparrow il personaggio iconico degli anni 2000, mentre Todd Gilchrist ha rivelato che il personaggio sar\u00e0 l'unico elemento dei film a rimanere in eterno nella cultura popolare cinematografica. Secondo Sharon Eberson, la popolarit\u00e0 del personaggio \u00e8 dovuta al suo lato sleale e irresponsabile. IGN ha classificato il personaggio tra i dieci fuorilegge preferiti.\nIn (mai trasmesso in italiano), Doraemon, Nobita e gli altri combattono una battaglia pirata alla fine del Sedicesimo secolo. Nell'episodio appare un certo \"Capitano Johnny\" che \u00e8 ispirato a Johnny Depp, e che \u00e8 doppiato da quest'ultimo in giapponese.\nAltre apparizioni.\nJack Sparrow \u00e8 presente nel secondo e terzo capitolo dei videogiochi \"Kingdom Hearts\" nel mondo di Port Royal e dei Caraibi.\nCompare anche nel gioco \"Sea of Thieves\" assieme a Mr. Gibbs, Davy Jones e vari altri elementi della serie cinematografica."}
{"id": "664520", "revid": "75121", "url": "https://it.wikipedia.org/wiki?curid=664520", "title": "Polinomi associati di Laguerre", "text": ""}
{"id": "664522", "revid": "93848", "url": "https://it.wikipedia.org/wiki?curid=664522", "title": "Opellio Macrino", "text": ""}
{"id": "664526", "revid": "31886", "url": "https://it.wikipedia.org/wiki?curid=664526", "title": "Bosinada", "text": "La bosinada (pronuncia in IPA: [buzi'nada]; pl. \"bosinad\") o bosinata \u00e8 una composizione poetica popolare, scritta in dialetto milanese su fogli volanti, recitata da cantastorie (bosin, [bu'z\u0129:]) e di contenuto quasi sempre satirico. Ebbe il suo apice nell'Ottocento.\nIl nome.\nBosin era un diminutivo di \"Ambroeus\", \"Ambrogio\", nome particolarmente legato alla citt\u00e0 di Milano. Ciononostante, in milanese \"bosin\" (pl. \"bositt\") \u00e8 epiteto corrispondente a \"brianzolo\", \"contadino dell'alto milanese\". Ed in effetti, le bosinate, anche d'autore, tendevano a presentarsi come opera di un \"bosin\" il cui dialetto, particolarmente colorito rispetto al milanese cittadino, pareva meglio adattarsi alla vivacit\u00e0 della rustica composizione. Sull'etimologia di \"bosin\" a partire dal nome di Ambrogio oggi sembra esserci un consenso tra gli studiosi, anche se non mancano altre proposte etimologiche. Per esempio, G. Crespi (1907) afferma che il termine \"bosin\" per indicare la \u00abfrazione del contado milanese che sta tra il Ticino. il Lambro e i monti del Varesotto\u00bb deriverebbe dal nome di \u00abun torrentaccio, quasi sempre asciutto, denominato Bozzente e in antico \"Bosintio\"\u00bb.\nStoria.\nXVII e XVIII secolo.\nLa pi\u00f9 antica \"bosinada\" di cui si conosca l'anno di composizione risale al 1650: \"Noeuva Bosinaa fagg in temp de carnevaa da Maff\u00e9 Scapp\u00e0 bosin in onor del Re bambin\", Milano, per le stampe di Gio. Francesco e fratelli Camagni, 1650. Dall'aspetto della composizione sembra si trattasse di un genere gi\u00e0 affermato, anche se non \u00e8 possibile stabilire con certezza le sue origini, dal momento che raramente i fogli su cui erano stampati contenevano una data. Rileva cos\u00ec C. Repossi (1985: 168): \u00abGli inizi [...] sono da porsi alla fine del Cinquecento, ma di tutta la fase \"arcaica\" non \u00e8 rimasta testimonianza [...]: le bosinate pi\u00f9 antiche fino ad ora ritrovate sono collocabili (attraverso elementi interni e caratteristiche tipografiche) tra la met\u00e0 del secolo XVII e l'inizio del successivo\u00bb.\nTra le \"bosinad\" datate del XVIII secolo si possono citare, per esempio, 9 \"bosinad\" di Gaspare Fumagalli datate intorno al 1723:\nMolte altre bosinate sono descritte nel primo volume di Cherubini (1816-17) e in F. Fontana (1901).\nXIX secolo.\nAnche i poeti maggiori come il Porta amarono descriversi come \"bositt\" (plurale di \"bosin\"), bench\u00e9 i loro componimenti fossero ben diversi da quelli improvvisati dai cantastorie. Ad uno dei quali si fa cenno ne \"La Ninetta del Verzee\". La povera ragazza, perseguitata dal suo amante-sfruttatore, litiga con lui che si vendica facendo comporre una \"bosinata\" che la mette alla berlina:\nXX secolo.\nLe bosinate continuarono per tutto l'Ottocento, e se ne conoscono perfino nei primi anni del Novecento su argomenti moderni. Ad esempio \"La Balonada\", di Gaetano Crespi del 1907, che descrive una gara tra palloni aerostatici, oppure quella anonima, dell'anno successivo, che descrive i tentativi di record di volo da parte di L\u00e9on Delagrange (giugno 1908), dal titolo \"Delagrange voler\u00e0! Satira e Businada de rid de Ambrosian / le a sura l'om che vula su l'Areoplaan\". Ecco di seguito l\"'incipit\" della prima:\nStruttura.\nLa bosinada non aveva una forma rigida. Il metro poteva essere di varie misure (a volte all'interno della stessa composizione: i versi \"zoppicanti\" erano una caratteristica immancabile in queste composizioni a volte volutamente rozze) e andava dall'ottonario all'endecasillabo. I versi erano poi perlopi\u00f9 uniti in \"distici\" a rima baciata e la lunghezza complessiva di ogni composizione era anch'essa variabile."}
{"id": "664527", "revid": "34928", "url": "https://it.wikipedia.org/wiki?curid=664527", "title": "Bosinata", "text": ""}
{"id": "664529", "revid": "5303349", "url": "https://it.wikipedia.org/wiki?curid=664529", "title": "Bosino", "text": ""}
{"id": "664530", "revid": "5303355", "url": "https://it.wikipedia.org/wiki?curid=664530", "title": "Bosini", "text": ""}
{"id": "664532", "revid": "767487", "url": "https://it.wikipedia.org/wiki?curid=664532", "title": "Canzoni, bulli e pupe", "text": "Canzoni, bulli e pupe \u00e8 un film del 1964 diretto da Carlo Infascelli.\nTrama.\nFranco \u00e8 un giovane che cerca di vendere la merce fornita dalle sue zie, servendosi dell'aiuto di un pazzo che crede di essere il successore di Leonardo da Vinci. Questi sperimenta le invenzioni pi\u00f9 impensate e bizzarre che vengono adocchiate da una ragazza la quale vuole rubargliele ma, progettando il colpo, finir\u00e0 con il conoscere il giovane ed innamorarsene."}
{"id": "664538", "revid": "486946", "url": "https://it.wikipedia.org/wiki?curid=664538", "title": "Simboli numerici", "text": ""}
{"id": "664539", "revid": "438678", "url": "https://it.wikipedia.org/wiki?curid=664539", "title": "Le sette vipere (Il marito latino)", "text": "Le sette vipere (Il marito latino) \u00e8 un film del 1964, diretto dal regista Renato Polselli. Nel film appaiono anche (solo per 10 minuti verso il finale) i comici Franco Franchi e Ciccio Ingrassia nel ruolo di avvocati.\nTrama.\nLorenzo \u00e8 un industriale, si \u00e8 sposato in Argentina, ed \u00e8 succube della moglie, una donna terribile che, spinta da amiche perfide e difesa da una assurda legislazione, riesce a far sequestrare tutti i beni del marito, a cacciarlo di casa e a farsi affidare i due bambini nati dal loro infelice matrimonio. L'industriale disperato ripara in Italia, portando con s\u00e9 i figli che ha rapito e l'affezionata segretaria. Ma anche in Italia la legge gli \u00e8 avversa. Citato in tribunale dalla moglie, Lorenzo compare davanti al magistrato. Per sua fortuna, i legali della donna sono due inetti che gli permettono di ottenere l'annullamento del matrimonio, nonch\u00e9 un congruo indennizzo delle sofferenze fino ad allora patite.\nCuriosit\u00e0.\nLa canzone dei titoli di testa e di coda \"Se vuoi lasciarmi\" \u00e8 cantata da Luciano Fineschi."}
{"id": "664541", "revid": "124614102", "url": "https://it.wikipedia.org/wiki?curid=664541", "title": "Mottarone", "text": "Il Mottarone () \u00e8 una montagna granitica, situata in Piemonte, nel gruppo del Mergozzolo, nelle Alpi Pennine, suddiviso fra il Verbano-Cusio-Ossola e la provincia di Novara.\nToponimo.\nFino agli anni ottanta dell'ottocento, quello che oggi \u00e8 conosciuto con il nome di Mottarone - e che rappresenta la vetta pi\u00f9 alta del gruppo del Mergozzolo - era indicato nelle guide e in diverse carte geografiche indistintamente con il nome di: \u00abMonterone\u00bb, \u00abMotterone\u00bb, \u00abMutterone\u00bb ed era parte della catena chiamata \u00abMargozzolo\u00bb o \u00abMergozzolo\u00bb.\nNel 1884, con lo scritto \"Il Margozzolo e il Mottarone\", fu l'avvocato piemontese Orazio Spanna - con il benestare del Conte Guido Borromeo - a sciogliere ufficialmente i dubbi circa il nome della cima pi\u00f9 elevata del gruppo del Mergozzolo. Invero, dopo un'attenta analisi etimologica, secondo Orazio Spanna la parola Mottarone doveva essere intesa come una sincope linguistica di \"Monte Rotondo\". Gli abitanti dei paesi posti sui pendii occidentali del Mottarone, infatti, erano soliti chiamare la vetta con il nome di \u201c\"Meut rond\"\u201d o \u201c\"Mota rond\"\u201d. \"\"Meut\" e \"Mota\",\" nell'allora dialetto del Vergante, volevano dire \"monte\"; mentre \"Rond\", parola usata dagli antichi tedeschi, a \"rotondo\", vista la forma tondeggiante della vetta, interamente ricoperta di erba. Tuttavia, di un \"Monte Rotondo\", presente proprio in quei territori tra il Lago Maggiore e il Lago d'Orta, si parlava gi\u00e0 in alcune carte del 1770.\nUna volta sciolti i dubbi sul corretto nome del Mottarone il suo nome \u00e8 andato a sovrapporsi, da un punto di vista sostanziale, a quello del Mergozzolo e, pertanto, anche oggi il nome del massiccio \"Mergozzolo\" \u00e8 poco diffuso poich\u00e9 viene chiamato pi\u00f9 comunemente \"Mottarone\" o \"Massiccio del Mottarone\". Tuttavia, \u00e8 opportuno precisare che a livello teorico il Mottarone e il Mergozzolo non possono essere considerati la stessa cosa: \u201c\"come non sono la stessa il comignolo e la casa\"\u201d, come ha evidenziato nel 1884 Orazio Spanna.\nStoria.\nNel corso degli anni, durante diversi scavi sono state rinvenute presso la vetta del Mottarone vari reperti archeologici (una lancia, un'ascia e un morso di cavallo) che, successivamente, sono stati attribuiti al periodo longobardo.\nLa famiglia Borromeo.\nUna volta ottenuto il Vergante, la famiglia Borromeo acquist\u00f2 dai comuni limitrofi vasti territori montuosi, al punto che tutto il versante orientale della montagna divenne di sua propriet\u00e0: dalla localit\u00e0 Alpino fino alla strada provinciale che sale da Armeno. Ancor oggi, per salire in auto al Mottarone dal lato della localit\u00e0 Alpino, si deve far uso di strada privata, gravata di pedaggio.\nTra i pascoli del Mottarone, ad un'altitudine di circa 1090 metri di altitudine, il conte Carlo Borromeo fece costruire nel 1680 un oratorio per quegli alpigiani che allevavano bovini e caprini a mezzadria per la casa Borromeo. Per la realizzazione di alcuni affreschi (in particolare, S. Eurosia) venne chiamato Giovanni Bernardo Zucchinetti. La chiesetta divenne ben presto meta di pellegrini provenienti anche dall'estero; con l'avvicinarsi dell'ottocento, infatti, la zona cominci\u00f2 ad essere frequentata da numerosi turisti italiani e anglosassoni.\nIl Mottarone agreste.\nPrima del Novecento, il Mottarone si presentava con un aspetto ben diverso da quello attuale. Nella sua storia, infatti, ha sempre suscitato interesse alle attivit\u00e0 legate all'allevamento, alla pastorizia e all'alpeggio. I contadini hanno da sempre usato tale montagna come localit\u00e0 di pascolo estivo per il bestiame: pecore, capre, bovini, cavalli; almeno fino a quando nel 1850 il governo Sabaudo, preoccupato che gli animali potessero finire nelle mani degli Austriaci, decise di trasferirli vicino a Torino. Quindi, fino alla prima met\u00e0 dell'Ottocento il Mottarone \u00e8 sempre stato apprezzato, da una parte, per la bont\u00e0 dei pascoli e, dall'altra, per la capacit\u00e0 dei pastori di preparare Burro e formaggi locali. La montagna per molto tempo era disseminata di ricoveri - con caratteristico tetto di paglia - per pastori e per il fieno: nel 1881, ad esempio, gli alpeggi censiti erano settantasette e ospitavano circa 2000 mucche. Con il passare del tempo, tuttavia, non mancarono - anche per mezzo di solleciti della stampa - i richiami di confronto con diverse localit\u00e0 svizzere che gi\u00e0 vantavano invidiabili attrezzature alberghiere. Nel 1857 fu Luigi Boniforti, nella \u201c\"Corografia del Lago Maggiore\"\u201d, a scrivere per primo del Mottarone evidenziando l'assenza di pubblicit\u00e0 e di adeguate strutture ricettive. La sola costruzione presente sulla cima del Mottarone era una capanna usata per il telegrafo e come segnale per le operazioni trigonometriche: non erano presenti n\u00e9 trattorie n\u00e9 alberghi. L'unica struttura ricettiva, l'\"Albergo Alpino\" presso la localit\u00e0 Alpino, distava ancora troppo dal culmine del Mottarone.\nEmerse sempre pi\u00f9, dunque, la necessit\u00e0 di mettere a maggior profitto le bellezze panoramiche attraverso la costruzione di un albergo confortevole, che potesse ospitare i sempre pi\u00f9 numerosi turisti (spesso inglesi) che si avventuravano fino alla vetta per godere del panorama.\nLa Belle \u00c9poque al Mottarone.\nA lanciare il Mottarone nell'olimpo delle localit\u00e0 turistiche fu un avvocato valsesiano: Orazio Spanna, conosciuto come il \"pap\u00e0\" del Mottarone. Come prima cosa si occup\u00f2 di identificare un nome preciso e definitivo: lo battezz\u00f2 Mottarone, da \"meut rond\". Prima di allora, infatti, c'erano una serie di incomprensioni in quanto veniva chiamato indistintamente Monterone, Mergozzolo, Margozzolo.\nLa passione di Orazio Spanna lo port\u00f2 a propagandare dappertutto la grazia del massiccio piemontese e a migliorare le condizioni dei pastori, che invitava ad unirsi in un consorzio. Fu lo stesso avvocato Orazio Spanna a promuovere la costruzione di un albergo sulla vetta del Mottarone. L'idea si concretizz\u00f2, finalmente, nel 1880 a Varallo Sesia quando Orazio Spanna ne parl\u00f2 all'albergo Italia, condotto dalla famiglia Guglielmina, composta da otto fratelli, con ventiquattro figli. Con il supporto del Club Alpino Italiano, che offr\u00ec una sottoscrizione di lire e 27 centesimi, i lavori per la costruzione del Grand Hotel Mottarone iniziarono il 28 giugno 1883 e si conclusero il 15 giugno 1884, data dell'inaugurazione. Tra i principali ospiti del Grand Hotel Mottarone si ricordano: Emanuele Filiberto, Vittorio Emanuele, Luigi Amedeo, Tommaso Alberto Vittorio, Isabella di Baviera, Margherita di Savoia e Maria Elisabetta. Cos\u00ec allo scadere del XIX secolo, il Mottarone, per merito dell'eleganza e della funzionalit\u00e0 dell'albergo Guglielmina, venne elencato nelle guide turistiche e consigliato da queste e dalle agenzie internazionali tra le migliori localit\u00e0 di soggiorno per l'immensit\u00e0 e la grandiosit\u00e0 del suo panorama.\nPer la vicinanza con Milano, il Mottarone e il suo panorama - anche nella localit\u00e0 Alpino, che si estende nel territorio tra Stresa e Gignese - divennero la meta prediletta di alcuni pittori naturalisti lombardi e milanesi, come Filippo Carcano, Mos\u00e8 Bianchi, Achille Formis, Pompeo Mariani, Ernesto Bazzaro, Leonardo Bazzaro, Uberto Dell'Orto, Eluterio Pagliano ed Eugenio Gignous, tra gli altri. Tra i musicisti Ildebrando Pizzetti, Arturo Toscanini, Guido Cantelli, Giovanni Anfossi col suo allievo Arturo Benedetti Michelangeli.\nFino al 1911 arrivare in cima al Mottarone non era cos\u00ec semplice: come testimoniato da Nino Bazzetta De Vemenia, il monte era accessibile da Stresa, soltanto a piedi, utilizzando le vecchie mulattiere degli alpigiani. Proprio per questo, al fine di facilitarne l'accesso e incrementarne sempre pi\u00f9 il turismo, il 7 settembre 1911 venne inaugurata la ferrovia a cremagliera e trazione elettrica che collegava Stresa alla vetta. In poco pi\u00f9 di un'ora, con tappe intermedie all'\"Alpino\" e alla stazione detta \"la Borromeo\", il trenino arrivava alla stazione del Mottarone.\nEpoca contemporanea.\nIl 23 maggio\u00a02021 si \u00e8 verificato un grave incidente sulla funivia che collega Stresa al Mottarone: intorno alle ore 12 una fune traente ha ceduto e, complice la mancata entrata in funzione del freno di emergenza, ha causato la successiva discesa incontrollata a folle velocit\u00e0 di una delle 2 cabine della funivia, ormai prossima alla stazione di vetta. In corrispondenza di un pilone la cabina \u00e8 poi precipitata al suolo, provocando la morte di 14 delle 15 persone a bordo. L'unico sopravvissuto, un bambino di 5 anni, \u00e8 rimasto gravemente ferito.\nGeografia.\nIl Mottarone \u00e8 un massiccio collinare-montuoso situato nel Cusio, in Piemonte che con i suoi , divide il Lago Maggiore dal Lago d'Orta; inoltre rappresenta la parte orientale della Val Corcera. A livello amministrativo appartiene alle province del Verbano-Cusio-Ossola e di Novara, anche se la cima vera e propria, per poche centinaia di metri, si trova nel comune di Stresa, afferente alla provincia del Verbano-Cusio-Ossola (sino al 1992 alla provincia di Novara). Per la sua posizione tra i laghi d'Orta e Maggiore e per essere una storica area di incontro (molto frequentata, specie tra l'Ottocento e i primi del Novecento, da turisti milanesi) \u00e8 noto come \"La montagna dei due laghi\" o, ancora, \"La Montagna dei milanesi\". Dalle sue pendici nascono i torrenti Agogna, Pescone, Selvaspessa ed Erno.\nGeologia.\nIl Mottarone gode di un certo interesse geologico, attestato da numerose cave di graniti bianchi e rosa (la cava La Rossa e la cava Agrano) e numerose miniere di piombo, argento, nichel, ormai abbandonate. Il substrato roccioso \u00e8 eterogeneo ed \u00e8 composto da due tipologie separate lungo l'ipotetica linea che va da Baveno (sul Lago Maggiore) a Pettenasco (sul Lago d'Orta): a sud-est sono presenti gli Scisti dei Laghi formati da paragneiss e micascisti; invece, nella parte nord-ovest affiora con diverse tipologie di colore (rosso, rosa e bianco) il plutone granitico.\nIl \"Sasso Papale\".\nIn passato, tra le principali attrazioni del Mottarone, presso la localit\u00e0 Alpino, esisteva un enorme masso conosciuto con il nome di \"Sasso Papale\" o \"Pietra Papale\". Il masso \u00e8 stato fonte di alcune leggende, come quella circa l'ipotetica sosta in loco del primo Papa San Pietro: da qui l'appellativo \u201cPapale\u201d. I viandanti che, provenendo da Gignese, erano diretti verso la cima della montagna erano soliti a farsi fotografare di fronte agli oltre millecinquecento metri cubi di granito. Il \"Sasso Papale\" rappresentava un magnifico esempio di masso erratico e, proprio per questo, ha suscitato l'interesse di diversi geologi e studiosi, tra i quali: Carlo Fabrizio Parona, dell'Universit\u00e0 di Torino, Federico Sacco e Philip Lutley Sclater. Il masso venne tagliato definitivamente a pezzi nel 1961 per essere usato come materiale da costruzione.\nAccessibilit\u00e0.\nLa vetta \u00e8 raggiungibile tramite due strade, costruite verso la met\u00e0 del secolo scorso: la provinciale 41 - che percorre il versante sud salendo da Armeno - e \"La Borromea\", una strada a pedaggio (10,00 euro) che sale dalla localit\u00e0 Alpino lungo il versante est.\nLa cima \u00e8 inoltre raggiungibile tramite la Funivia Stresa-Alpino-Mottarone, inaugurata nel 1970 e riaperta nell'agosto del 2016, che parte da Piazzale Lido, a Carciano, frazione di Stresa e in circa venti minuti raggiunge un pianoro nei pressi della cima del Mottarone. Recentemente \u00e8 stata costruita una seggiovia che collega la stazione di arrivo della funivia con la vetta vera e propria. Il 23 maggio 2021 l'impianto della funivia \u00e8 stato teatro di un grave incidente, che ha visto una cabina dell'impianto precipitare al suolo a seguito di un cedimento strutturale della fune traente, provocando 14 morti e un ferito grave.\nUn tempo arrivare in cima al Mottarone non era cos\u00ec semplice: il monte era accessibile da Stresa soltanto a piedi; i turisti che volevano salire sul Mottarone si affidavano a contadini che mettevano a disposizione il loro carro e i loro buoi per portare sulla vetta bauli e valigie. Per questo il 7 settembre 1911 venne inaugurata la ferrovia a cremagliera e trazione elettrica (la prima in italia) che collegava Stresa alla vetta. In poco pi\u00f9 di un'ora, con tappe intermedie all'Alpino e alla stazioncina detta \"la Borromeo\", il trenino arrivava alla stazione del Mottarone. Nel 1963 venne sostituita dall'attuale funivia.\nPer gli amanti delle passeggiate \u00e8 presente una fitta rete di sentieri ben segnalati immersi nella natura, che permettono di salire alla cima da qualsiasi centro abitato.\nAmbiente.\nFlora.\nIl Mottarone \u00e8 caratterizzato dalla presenza di pascoli e praterie di tipo alpino, che stanno rarefacendosi a causa dell'avanzata dei boschi, composti prevalentemente da faggi, betulle e sorbi. Tra le conifere \u00e8 presente in particolare il larice. Esistono anche alcune abetaie di abete rosso, impiantate artificialmente agli albori del XX secolo.\nLa presenza di numerose specie erbacee anche rare, gi\u00e0 segnalate da famosi botanici fin dal 1800 (Emilio Chiovenda, Giuseppe De Notaris), port\u00f2 alla creazione del Giardino botanico Alpinia. Alcune specie presenti: drosera, rhynchospora fusca, osmunda regalis, diphasiastrum, androsace.\nRecentemente alcune porzioni del territorio, sono state riconosciute SIR (Sito di interesse regionale) e IPAs (Area Importante per le Piante) Nazionale.\nGiardino Botanico Alpinia.\nIl giardino botanico Alpinia \u00e8 situato nel comune di Stresa presso la localit\u00e0 Alpino, una piccola localit\u00e0 che sorge sulle pendici del Mottarone ad un'altitudine di circa 800 metri.\nVenne istituito nel 1934, durante il periodo fascista, con il nome di Duxia, da Igino Ambrosini e Giuseppe Rossi. Tale balcone naturale, che si affaccia sul golfo Borromeo del Lago Maggiore, sin dalla met\u00e0 del XIX secolo \u00e8 diventato meta turistica per molti aristocratici e artisti europei.\nIl giardino con i suoi rappresenta un luogo di notevole interesse naturalistico per la sua vasta e variegata raccolta di specie botaniche: sono pi\u00f9 di 1000 le specie di piante. Alcune specie botaniche sono di origine alpina e subalpina; altre, invece, provengono dal Caucaso, dalla Cina, dal Giappone e dall'America.\nFauna.\nOltre all'isolamento orografico dalla catena alpina, il Mottarone \u00e8 rimasto escluso da corridoi ecologici a causa dello sviluppo urbano, di infrastrutture viarie ed idrauliche, che ne circondano la base.\nSono presenti: volpi, scoiattoli, lepri ed ungulati immessi a scopo di ripopolamento venatorio acclimatati:cervi, caprioli, cinghiali, mufloni.\nTra i rettili \u00e8 presente la \"Vipera aspis\" e la lucertola vivipara anche a basse quote.\nGli uccelli per loro natura non risentono dell'isolamento, oltre ai pi\u00f9 comuni sono presenti: biancone, zigolo giallo, codirossone, prispolone, falco pecchiaiolo.\nNei torrenti sono presenti trote e gamberi di fiume a testimonianza della purezza delle acque.\nNelle praterie abbondano ortotteri e lepidotteri.\nPanorama dalla vetta.\nNonostante sia tra le cime meno alte delle Alpi, domina un panorama spettacolare. Dalla sua vetta tondeggiante, facilmente riconoscibile anche da lontano anche per la presenza di diversi impianti di ripetizione di segnali radio-televisivi, si pu\u00f2 godere di una vista a 360\u00b0 dalle Alpi Marittime al Monte Rosa, passando per la Pianura Padana ed i sette laghi (Orta, Maggiore, Mergozzo, Varese, Monate, Comabbio, Biandronno). Facile scorgere, nelle giornate di bel tempo, la vetta triangolare del Monviso.\nTurismo e sport.\nLe origini del turismo.\nLa secolare tradizione turistica del Mottarone comincia verso la prima met\u00e0 dell'Ottocento quando, ancora, si presentava come un luogo perlopi\u00f9 agreste. Fu in piena Belle \u00c9poque che la localit\u00e0 assunse prestigio - in particolar modo nella classe aristocratica - e venne riconosciuta nelle guide turistiche e nelle agenzie internazionali tra le migliori mete di soggiorno. Questo fu reso possibile, oltre che per l'impegno e la dedizione dell'avvocato Orazio Spanna, anche per merito dell'eleganza e della funzionalit\u00e0 del \"Grand Hotel Mottarone\" inaugurato dalla famiglia Guglielmina nel 1884.\nTra i principali ospiti delle strutture ricettive del Mottarone si annoverano: i membri della famiglia reale Emanuele Filiberto, Vittorio Emanuele, Luigi Amedeo, Tommaso Alberto Vittorio, Isabella di Baviera, Margherita di Savoia e Maria Elisabetta; i pittori naturalisti lombardi e milanesi Filippo Carcano, Mos\u00e8 Bianchi, Achille Formis, Pompeo Mariani, Ernesto Bazzaro, Leonardo Bazzaro, Uberto Dell'Orto, Eluterio Pagliano ed Eugenio Gignous; i musicisti Ildebrando Pizzetti, Arturo Toscanini, Guido Cantelli, Giovanni Anfossi e Arturo Benedetti Michelangeli.\nIl turismo di oggi e le attivit\u00e0 sportive.\nCon l'avvento del boom economico e del forte sviluppo tecnologico, anche il turismo del Mottarone non sar\u00e0 pi\u00f9 appannaggio della sola classe aristocratica ma diventer\u00e0 un vero e proprio fenomeno di massa. Proprio per questo, nel giro di pochi anni, il Mottarone sar\u00e0 una meta affollata di un turismo prevalentemente giornaliero. Al giorno d'oggi la montagna permette di praticate numerose attivit\u00e0 sportive, anche agonistiche di livello nazionale, nonch\u00e9 molte attivit\u00e0 ricreative: sci, ciclismo, rally, parapendio, podismo, aeromodellismo, caccia, funghi, arrampicata su roccia, birdwatching, golf.\nSci.\nLo sci sul Mottarone inizi\u00f2 a diffondersi dal 1908, quando il Grand Hotel Mottarone decise di aprire anche nel periodo invernale.\nCon l'inaugurazione della Ferrovia a cremagliera Stresa Mottarone nel 1911 - prima - e con la fine della Prima guerra mondiale - poi - il Mottarone venne ad affermarsi come una delle maggiori localit\u00e0 sciistiche italiane.\nDal 18 al 20 gennaio 1935, in occasione della \"Coppa d'Oro del Duce\", si svolse la prima gara di slalom gigante Slalom gigante nella storia dello sci italiano, assegnata per decreto al Mottarone. A parte il periodo della seconda guerra mondiale, l'affluenza agli impianti sciistici del Mottarone fu sempre molto alta. Tuttavia, a causa delle scarse nevicate e della concorrenza delle stazioni sciistiche dell'Ossola, in particolare Macugnaga, negli anni ottanta si iniziarono a registrare i primi contraccolpi. A differenza di un tempo, oggi la localit\u00e0 sciistica non riveste pi\u00f9 un ruolo di primo ordine nel panorama sciistico nazionale: nel tempo, infatti, si sono succeduti diversi cambi di gestione degli impianti, accompagnati da diverse \"querelle\" legali con la famiglia Borromeo. Le incertezze sono state amplificate, oltre che per la forte concorrenza di stazioni sciistiche pi\u00f9 all'avanguardia, anche a seguito della chiusura a tempo indeterminato della Funivia Stresa-Alpino-Mottarone. Attualmente gli impianti, riaperti dal 14 dicembre 2013, in seguito ad alcuni provvedimenti adottati dal Comune di Stresa, si trovano nella possibilit\u00e0 di essere regolarmente aperti durante la stagione sciistica.\nCiclismo.\nSulla cima del Mottarone \u00e8 stato costruito, ormai da qualche anno, un monumento dedicato al ciclista. Si trova all'innesto tra la strada proveniente da Baveno e quella che arriva da Armeno. Detto monumento \u00e8 stato realizzato in memoria di due ciclisti famosi locali: Piemontesi e Fornara che diedero filo da torcere anche ai pi\u00f9 grandi assi del loro tempo ed \u00e8 stato realizzato dallo studio di Architettura di Novara: dr. Arch. Agresta Ugo.\n\u00c8 costituito da due blocchi di granito uno sovrastante l'altro, con inserimento di un colonnato in tubi Innocenti tra i due, racchiudente tre formelle in bronzo dedicate ai due assi sportivi. Tutta l'area su cui insiste l'opera \u00e8 circondata da un muro in pietra locale, sulla cui apertura sud si trova una struttura curva in ferro e legno, ponte di reale ed ideale collegamento empatico tra il visitatore ed il mondo esterno, attraverso il quale l'occhio del visitatore si trova in comunione visiva con le formelle e quindi con la metafora della vita sportiva e degli stessi ideali che vengono da essa proposti.\nNel 1966 la scalata del Mottarone fu inserita negli ultimi chilometri della lunghissima tappa Parma-Arona. La salita era ancora sterrata nel tratto finale. A trionfare sul traguardo di Arona fu Franco Bitossi, con Vittorio Adorni, che mantenne sulle spalle la maglia rosa, che perse poi il giorno seguente. Il Giro si concluse, poi, con la vittoria di Gianni Motta.\nNel 1997 la salita del Mottarone venne inserita nella parte finale della tappa Verr\u00e8s-Borgomanero. La tappa, disputatasi sotto una pioggia battente (in quota addirittura nevischio), vide la vittoria di Alessandro Baronti, mentre la maglia rosa rest\u00f2 sulle spalle di Ivan Gotti, che vinse l'edizione della corsa rosa.\nAnche nel 2001 il Mottarone venne inserito nella parte finale della tappa Busto Arsizio-Arona, che si corse sotto un'incessante pioggia. La maglia rosa Gilberto Simoni fece il vuoto sulla salita del Mottarone e trionf\u00f2 in solitaria ad Arona, ipotecando la vittoria finale della corsa.\nNel 2011 i ciclisti scalano nuovamente il Mottarone, la salita \u00e8, infatti, inserita nella tappa Bergamo-Macugnaga. Per la prima volta i corridori salgono dal versante dell'Alpino di Stresa e scendono dal versante di Armeno, mentre nei precedenti passaggi era sempre stato quest'ultimo versante ad essere affrontato in salita.\nIl gran premio della montagna del Mottarone viene inserito nella prima parte della tappa. I primi a transitarvi sono J\u00e9r\u00f4me Pineau, Matteo Rabottini e Lars Bak seguiti dalla maglia verde Stefano Garzelli. La tappa si conclude poi a Macugnaga, con la vittoria di Paolo Tiralongo davanti alla maglia rosa Alberto Contador.\nLa salita del Mottarone fu pi\u00f9 volte inserita pure nel percorso del Giro del Piemonte (oggi rinominato \"Gran Piemonte\"), in particolare negli anni settanta, quando la corsa si concluse pi\u00f9 volte ad Oleggio Castello. Tra i vincitori di quelle edizioni si ricordano Eddy Merckx e Felice Gimondi.\nTra il 2002 e il 2006 la salita del versante cusiano del Mottarone \u00e8 stata teatro pure del G.P. SBS-Miasino-Mottarone, cronoscalata individuale con protagonisti come Gilberto Simoni (due volte vincitore), Paolo Savoldelli, Ivan Basso (vincitori di un'edizione) e Damiano Cunego (giunto due volte al secondo posto).\nNel 2021 la salita del Mottarone \u00e8 stata inserita nella 19esima tappa del Giro d'Italia, ma a causa della tragedia della funivia avvenuta pochi giorni prima del passaggio della tappa stessa, il percorso \u00e8 stato modificato in rispetto per le vittime e i loro familiari e per il rischio che il passaggio avesse potuto portare l\u2019occhio indiscreto di tanti curiosi sul luogo dell'incidente.\nArrampicata.\nSul Mottarone sono presenti diverse vie, falesie e boulder per praticare arrampicata su roccia. Tra i settori delle falesie ci sono: la Rossa, il Regolare, il Monolito, Sass di Buticc, Sass da l\u2019Om, Cima Cusio e il settore C.A.I. Baveno. La roccia del mottarone \u00e8 granito rosa tipico della zona di Baveno, che presenta pochi appigli e spesso spinge ad arrampicare in aderenza alla roccia.\nAlpyland.\nSi tratta di un alpine coaster: un'attrazione simile alle montagne russe con la particolarit\u00e0 che ogni utente pu\u00f2 decidere la velocit\u00e0 alla quale affrontare il tracciato che si sviluppa tutto in discesa. I bob-slittini a due posti sono ancorati ad una monorotaia e sono dotati di un sistema frenante che il passeggero pu\u00f2 azionare per accelerare o decelerare. La pista \u00e8 lunga 1.200 m e si sviluppa su un dislivello di 100 m.\nL'attrazione \u00e8 aperta al pubblico quasi tutto l'anno ad eccezione del mese di novembre, e dei giorni feriali di dicembre - marzo, ed \u00e8 adatta anche ai bambini pi\u00f9 piccoli che possono scendere in braccio al genitore se minori (minimo 4 anni).\nProdotti tipici.\nProdotti caseari.\nNella zona del Mottarone si producono diversi prodotti caseari generati da latte proveniente da allevamenti ubicati sulle pendici del monte. Sugli alpeggi del Mottarone viene prodotto il nostrano (formaggio interamente prodotto con latte delle brune alpine e delle pezzate rosse degli allevamenti locali), la ricotta e il burro.\nToma del Mottarone.\nIl prodotto caseario pi\u00f9 famoso \u00e8 certamente la Toma del Mottarone che, attraverso le antiche tecniche tradizionali, viene fatta stagionare in alcuni alpeggi sottostanti la vetta, come l\"'Alpe della Volpe\". Vi sono poi una serie di caseifici ad Armeno, Ameno, nel Vergante e nella bassa Val d'Ossola che producono la Toma del Mottarone in maggiori quantit\u00e0, destinandola agli esercizi commerciali di Piemonte e Lombardia.\nAmaro Mottarone.\nInventato da Fermo Morniroli nel 1948, l'Amaro del Mottarone \u00e8 un infuso di colore ambrato che si ottiene dalla macerazione a freddo di circa trenta qualit\u00e0 di erbe, radici, fiori e spezie. L'amaro, che ha una gradazione alcolica del 28%, viene tutt'oggi prodotto in una distilleria di Gravellona Toce ma la sua diffusione \u00e8 piuttosto limitata: \u00e8 prevalentemente acquistabile nelle botteghe di Armeno ed \u00e8 spesso impiegato nella pasticceria locale, per esempio nei cioccolatini.\nNelle quote pi\u00f9 basse, sono presenti estese coltivazioni di piante ornamentali acidofile: azalee, camelie, rododendri."}
{"id": "664543", "revid": "767487", "url": "https://it.wikipedia.org/wiki?curid=664543", "title": "Scandali... nudi", "text": "Scandali... nudi \u00e8 un film del 1964 diretto da Enzo Di Gianni.\nTrama.\nUn manager teatrale vuole mettere in scena uno spogliarello ma la moglie gelosa pone molti ostacoli sulla sua strada."}
{"id": "664545", "revid": "767487", "url": "https://it.wikipedia.org/wiki?curid=664545", "title": "Poison Girls", "text": "I Poison Girls erano un gruppo anarcho punk inglese.\nStoria del gruppo.\nI Poison Girls si formarono a Brighton, in Gran Bretagna nel 1976, prima di spostarsi ad Essex, vicino alla Dial House, la casa/comune del gruppo anarcho punk Crass, gruppo a cui i Poison Girls sono stati vicini per numerosi anni, suonando pi\u00f9 di 100 concerti assieme.\nLa cantante e chitarrista, Vi Subversa, gi\u00e0 oltrepassata la quarantina cre\u00f2 un suo gruppo ispirata dai due figli, che si erano uniti ad un gruppo punk. I Poison Girls gravitavano attorno all'orbita dei Crass, di cui condividevano le sonorit\u00e0 e lo stile diretto, nonch\u00e9 le tematiche altamente politicizzate. \nLa iniziale formazione dei Poison Girls includeva anche: Lance D'Boyle (batteria); Richard Famous (chitarra/voce); Nil (basso/violino elettrico); e Bernhardt Rebours (basso/piano).\nI testi parlano di sessualit\u00e0 e ruoli dei due sessi, di solito da una prospettiva anarchica."}
{"id": "664546", "revid": "287204", "url": "https://it.wikipedia.org/wiki?curid=664546", "title": "Giuseppe De Leva Gravina", "text": "Biografia.\nNato in una famiglia aristocratica di orientamento progressista che aveva dato alla Contea di Modica diversi amministratori, ricevette un'educazione improntata al liberalismo e all'empirismo. Nel 1813 fu uno dei due deputati eletti al Parlamento siciliano per il Distretto di Modica (insieme a Michele Tomasi Rosso), partecipando poi nel 1820 ai moti indipendentisti; in seguito alla repressione borbonica fu costretto a ritirarsi nella sua residenza di campagna e sottoposto a controlli di polizia.\n\"Risorgimento in periferia\".\nNel 1837 scoppiarono in tutta la Sicilia dei rivolgimenti che, prendendo a pretesto un'epidemia di colera, avevano in realt\u00e0 ancora mire antiborboniche. In questa occasione l'abate De Leva fu arrestato e imprigionato presso il Castello Maniace, a Siracusa, e liberato in novembre.\nNel 1848, anno in cui dalla Sicilia i moti rivoluzionari si diffusero in tutta Europa, l'abate divenne presidente del Comitato rivoluzionario che rimase operativo all'incirca per un anno. A causa di questa sua intensa attivit\u00e0 politica fu colpito dalla sospensione \"a divinis\", comminatagli dal vescovo di Noto mons. Menditto, e bollato ormai definitivamente come incorreggibile antiborbonico. De Leva dovette ancora una volta ritirarsi a vita privata sotto stretta sorveglianza, continuando per\u00f2 a tessere segrete trame rivoluzionarie negli anni cruciali del Risorgimento.\nA Modica erano presenti diversi schieramenti politici, tra i quali quello democratico e mazziniano capeggiato da Francesco Giardina, che nel maggio 1860 innalz\u00f2 per primo la bandiera tricolore; il moderato abate De Leva, con la sua esperienza e il suo alto profilo, sembr\u00f2 tuttavia la personalit\u00e0 pi\u00f9 adatta a riunire e guidare le varie anime politiche dei rivoluzionari, cosicch\u00e9 fu eletto ancora una volta presidente del Comitato generale costituitosi in citt\u00e0 all'indomani dell'impresa dei Mille.\nIl 21 marzo 1861 Giuseppe De Leva Gravina mor\u00ec, senza esser riuscito a vedere compiuto uno dei progetti pi\u00f9 cari ai quali aveva lavorato: la nascita di un Liceo Classico che, solo nel 1878, verr\u00e0 fondato e intitolato a Tommaso Campailla, rinverdendo una tradizione di studi che risaliva nella sua citt\u00e0 natale al XIII secolo e che aveva raggiunto nel disciolto Collegio dei Gesuiti il suo apogeo.\nBibliografia.\nSulla famiglia De Leva: Giuseppe Raniolo, \"Le origini del Casato De Leva (o Leyva) di Modica\", (ultima visita 20/08/2018);\nCaruso, Teresa Maria, \"Il Risorgimento in periferia. L'abate De Leva e le lotte politiche a Modica (1812-1861)\", tesi di Laurea in Scienze Politiche, Universit\u00e0 degli Studi di Catania, rel. Prof. Giuseppe Barone, A.A. 1985-1986."}
{"id": "664552", "revid": "287204", "url": "https://it.wikipedia.org/wiki?curid=664552", "title": "Integrale ellittico incompleto di prima specie", "text": ""}
{"id": "664554", "revid": "120307830", "url": "https://it.wikipedia.org/wiki?curid=664554", "title": "Billy McNeill", "text": "\u00c8 stato membro dell'Ordine dell'Impero Britannico dal 1974.\nCarriera.\n\u00c8 stato il primo giocatore britannico a conquistare nel 1967 la Coppa dei Campioni col ruolo di capitano, battendo in finale l'Inter per 2-1 a Lisbona.\nIl Celtic \u00e8 stato il suo unico club da giocatore: fra il 1957 ed il 1975 ha totalizzato 790 presenze con gli \"Hoops\" biancoverdi, 486 delle quali in campionato. Ha vinto sette volte la Scottish Cup nel 1965, 1967, 1969, 1971, 1972, 1974, 1975, e nove volte il campionato fra il 1966 ed il 1974, sempre sotto la guida del grande Jock Stein.\nEletto Scottish Footballer of the Year nel 1965, esord\u00ec con la maglia della Nazionale scozzese a Wembley contro l' il 15 aprile 1961, giorno della tragica sconfitta dei \"Blues\" per 9-3. Conta 29 presenze con la rappresentativa scozzese, dalla quale si conged\u00f2 il 27 maggio del 1975, giocando nuovamente contro l'Inghilterra ad Hampden Park.\nRitiratosi nel 1975, dopo brevi apparizioni sulla panchina del Clyde Football Club e dell'Aberdeen, ha condotto come allenatore il Celtic alle vittorie in campionato nel 1979, 1980 e 1982, conquistando la Scottish Cup edizione 1980. Dopo un'esperienza inglese al ed all'Aston Villa, nel 1991 ha allenato nuovamente la squadra dei cattolici di Glasgow.\nPer aver capitanato la squadra vincitrice del 1967, \u00e8 stato scelto come testimonial per il sorteggio della UEFA Champions League 2013-2014 in quanto la finale si rigiocher\u00e0 a Lisbona come l'edizione vinta dallo stesso.\nIl 19 dicembre 2015 la societ\u00e0 biancoverde gli rende omaggio facendo erigere una statua in suo onore fuori dall'impianto del Celtic Park."}
{"id": "664555", "revid": "287204", "url": "https://it.wikipedia.org/wiki?curid=664555", "title": "Integrale ellittico incompleto di seconda specie", "text": ""}
{"id": "664557", "revid": "72563", "url": "https://it.wikipedia.org/wiki?curid=664557", "title": "Sor\u0101y\u0101 Esfandiy\u0101ri Bakhtiy\u0101ri", "text": ""}
{"id": "664559", "revid": "287204", "url": "https://it.wikipedia.org/wiki?curid=664559", "title": "Integrale ellittico incompleto di terza specie", "text": ""}
{"id": "664560", "revid": "287204", "url": "https://it.wikipedia.org/wiki?curid=664560", "title": "Integrale ellittico completo di prima specie", "text": ""}
{"id": "664561", "revid": "287204", "url": "https://it.wikipedia.org/wiki?curid=664561", "title": "Integrale ellittico completo di seconda specie", "text": ""}
{"id": "664563", "revid": "75121", "url": "https://it.wikipedia.org/wiki?curid=664563", "title": "Integrale ellittico completo di terza specie", "text": ""}
{"id": "664564", "revid": "1745361", "url": "https://it.wikipedia.org/wiki?curid=664564", "title": "India (disambigua)", "text": ""}
{"id": "664569", "revid": "4506", "url": "https://it.wikipedia.org/wiki?curid=664569", "title": "Storia della Gambia", "text": ""}
{"id": "664570", "revid": "158286", "url": "https://it.wikipedia.org/wiki?curid=664570", "title": "Oratorio dello Spirito Santo", "text": ""}
{"id": "664588", "revid": "702184", "url": "https://it.wikipedia.org/wiki?curid=664588", "title": "Victor Meyer", "text": "Biografia.\nOriginario della Polonia, si arruol\u00f2 nella RAF durante la seconda guerra mondiale, ma il suo aereo venne abbattuto in Francia e lui catturato come prigioniero di guerra.\nLaureatosi in psicologia all'Universit\u00e0 di Manchester, entr\u00f2 come assistente di ricerca di Hans Eysenck all'istituto di psichiatria dell'Universit\u00e0 di Londra, lavorando nell'ospedale Maudsley. Dopo aver conseguito il dottorato di ricerca in psicologia clinica, nel 1959 divenne docente della stessa disciplina e pass\u00f2 all'ospedale Middlesex di Londra.\nNel 1966 un suo studio scientifico descriveva per la prima volta l'efficacia della terapia del comportamento nel trattare due pazienti affetti da disturbo ossessivo-compulsivo nell'ospedale Middlesex.\nNel 1970 pubblic\u00f2 insieme allo psichiatra Edward Stewart Chesser il saggio \"La terapia comportamentale\", che divenne immediatamente un classico di psicologia clinica. Nel 1972, su invito di Marcello Cesa-Bianchi, tenne un ciclo di lezioni sulla terapia del comportamento alla scuola di specializzazione in psicologia dell'Universit\u00e0 Statale di Milano e partecip\u00f2 al convegno internazionale, organizzato da Ettore Caracciolo, sui \"Recenti sviluppi nella psicologia dell'apprendimento\" a Villa Falconieri a Frascati, in cui espose la relazione sulla terapia del comportamento; subito dopo venne chiamato dall'Istituto di psichiatria dell'Universit\u00e0 di Roma \"La Sapienza\" a tenere un seminario sulla terapia del comportamento, cui presero parte Vittorio Guidano, Giovanni Liotti, Stefania Borgo e Lucio Sibilia. Il 10 novembre 1972 fond\u00f2 insieme a un manipolo di colleghi, quali Harry Gwynne Jones e Isaac Marks, l'Associazione britannica di psicoterapia comportamentale e venne eletto come primo presidente.\nTra il 1972 e il 1977 form\u00f2 in terapia del comportamento all'ospedale Middlesex e a Roma Stefania Borgo e Lucio Sibilia, i quali nel 1975 lo invitarono a tenere un seminario su \"La terapia comportamentale oggi\" presso la prima clinica delle malattie nervose e mentali della Sapienza.\nNel 1982 la Societ\u00e0 italiana di terapia comportamentale e cognitiva organizz\u00f2 il primo congresso nazionale, invitando Meyer, Aaron Beck e Michael J. Mahoney tra gli altri eminenti clinici.\nSuoi allievi che hanno continuato e sviluppato il suo lavoro sono stati Bruno Bara, David Lane, Ira Turkat e Paul Salkovskis."}
{"id": "664593", "revid": "75121", "url": "https://it.wikipedia.org/wiki?curid=664593", "title": "Funzione ipergeometrica confluente", "text": ""}
{"id": "664596", "revid": "46931", "url": "https://it.wikipedia.org/wiki?curid=664596", "title": "La Squadra (serie televisiva)", "text": ""}
{"id": "664598", "revid": "46931", "url": "https://it.wikipedia.org/wiki?curid=664598", "title": "Era dell'Informazione", "text": ""}
{"id": "664600", "revid": "46977", "url": "https://it.wikipedia.org/wiki?curid=664600", "title": "Fidesz", "text": ""}
{"id": "664603", "revid": "3358", "url": "https://it.wikipedia.org/wiki?curid=664603", "title": "Code di istruzioni", "text": "In informatica le code di istruzioni sono dei sistemi che aumentano le prestazioni della CPU o processore riducendo i tempi di estrazione delle istruzioni dalla memoria.\nNormalmente, le code di istruzioni sono interposte tra memoria e processore. Quest'ultimo pu\u00f2 effettuare delle operazioni di inserimento, di estrazione e di svuotamento della coda a seconda delle circostanze (in genere lo svuotamento avviene in occasione di un branch).\nOvviamente \u00e8 importante sottolineare che l'inserimento di un dato all'interno della coda \u00e8 effettuabile a patto che questa non sia piena e di conseguenza anche l'estrazione pu\u00f2 essere effettuata a patto che la coda non sia vuota.\nVediamo nel seguito alcuni esempi di \"tipo\" di coda.\nFIFO.\nUna coda di istruzione di tipo FIFO permette di prelevare, seguendo lo schema First In First Out (Primo ad entrare, primo ad uscire) i dati nell'ordine in cui sono stati inseriti. Dopo ogni prelievo dell'istruzione dalla coda, le precedenti istruzioni, vengono shiftate verso destra.\nQuesto tipo di coda \u00e8 utilizzata dal processore Intel 80386.\nCircolari.\nLe code circolari sono caratterizzate dalla presenza di due puntatori che puntano rispettivamente all'ultimo elemento inserito nella coda e al primo che eventualmente \u00e8 possibile estrarre. Ogni volta che viene inserito un elemento all'interno della coda si utilizza il puntatore all'ultimo elemento della coda e il tutto viene gestito ulizzando degli appositi algoritmi di gestione delle code circolari. Questo tipo di coda permette di risparmiare sulle operazioni di shift verso che destra che sono obbligatorie nel modello precedente di coda\nParallel-in Serial-out.\nQuesto tipo di coda \u00e8 molto utile quando \u00e8 a disposizione una memoria che fornisce in una sola lettura pi\u00f9 istruzioni che vengono memorizzate direttamente all'interno di una coda di questo tipo. In uscita vi \u00e8 solo un puntatore che permette di prelevare le istruzioni in uscita."}
{"id": "664604", "revid": "339392", "url": "https://it.wikipedia.org/wiki?curid=664604", "title": "Funzione cilindrica di Bessel modificata regolarmente", "text": ""}
{"id": "664605", "revid": "339392", "url": "https://it.wikipedia.org/wiki?curid=664605", "title": "Funzione cilindrica di Bessel di prima specie", "text": ""}
{"id": "664606", "revid": "339392", "url": "https://it.wikipedia.org/wiki?curid=664606", "title": "Funzione cilindrica di Bessel modificata irregolarmente", "text": ""}
{"id": "664607", "revid": "74801", "url": "https://it.wikipedia.org/wiki?curid=664607", "title": "Contea di Mercer (New Jersey)", "text": "Mercer \u00e8 una contea del New Jersey centrale negli Stati Uniti. \u00c8 al margine meridionale dell'area metropolitana di New York, della quale pu\u00f2 ritenersi parte nell'accezione pi\u00f9 ampia della stessa.\nGeografia fisica.\nLa contea confina a nord-ovest con la contea di Hunterdon, a nord con la contea di Somerset, ad est con la contea di\nMiddlesex, a sud-est con la contea di Monmouth, a sud con la contea di Burlington ed a ovest il fiume Delaware segna il confine con la contea di Bucks in Pennsylvania.\nIl territorio \u00e8 pianeggiante. Solo ad ovest si elevano delle basse colline che raggiungono la massima altezza con la \"Baldpate Mountain\" di 146 metri. La contea \u00e8 delimitata a ovest dal fiume Delaware ed a est dal fiume \"Millstone\". Nel nord scorre lo \"Stony Brook\" che confluisce nel Millstone a nord di Princeton.\nIl capoluogo di contea \u00e8 la citt\u00e0 di Trenton posta sul fiume Delaware.\nTrenton \u00e8 anche la capitale dello Stato. Ad est \u00e8 situata la citt\u00e0 di Princeton sede della prestigiosa Universit\u00e0 di Princeton. Nel sud della contea \u00e8 situata Hamilton.\nStoria.\nNel territorio dell'attuale contea si sono verificati importanti avvenimenti della guerra d'indipendenza americana. La notte di Natale del 1776 il generale George Washington attravers\u00f2 con le truppe coloniali il fiume Delaware e le condusse all'attacco di Trenton. A ci\u00f2 fece seguito il 2 gennaio 1777 l'attacco alle truppe inglesi nella battaglia di Princeton.\nLa contea \u00e8 nata nel 1838 ed ha assunto il nome del generale statunitense Hugh Mercer che mor\u00ec nel corso della battaglia di Princeton del 1777.\nNel corso dell'Ottocento la contea si afferm\u00f2 come un importante centro industriale. In particolare Trenton divenne uno dei maggiori centri industriali a partire dal 1847 con la fondazione della \"Trenton Iron Company\" che divenne una delle principali industrie siderurgiche del paese."}
{"id": "664608", "revid": "339392", "url": "https://it.wikipedia.org/wiki?curid=664608", "title": "Funzione cilindrica di Bessel di seconda specie", "text": ""}
{"id": "664609", "revid": "1003477", "url": "https://it.wikipedia.org/wiki?curid=664609", "title": "Isola James", "text": "L'isola James o isola Kunta Kinteh (nome ufficiale in Gambia dal 6 febbraio 2011 in onore di Kunta Kinte) \u00e8 un'isola situata a 30\u00a0km dalla foce del fiume Gambia, nei pressi di Juffureh, in Gambia. Sull'isola si trova un forte conosciuto col nome di Fort James.\nStoria dell'isola.\nI primi insediamenti sull'isola vennero impiantati dai coloni baltici provenienti dal Ducato di Curlandia al seguito del duca Jacob Kettler, che aveva acquistato l'isola nel 1651 e possedeva altri territori nella regione. I nuovi coloni ribattezzarono l'isola con il nome di \"isola di Sant'Andrea\" in onore del loro Duca, al quale intitolarono anche il forte edificato nello stesso anno, il Forte Jacob. In questo periodo l'isola serviva come base per il commercio. L'isola ed il forte restarono in mano ai coloni del duca per un periodo molto breve: nel 1659, infatti, essi vennero conquistati dagli olandesi e, nel 1661, dai britannici, cui vennero ufficialmente ceduti nel 1664.\nI britannici ribattezzarono l'isola con il nome di \"isola James\" ed il forte col nome di \"Fort James\", in onore del duca di York. L'isola venne allora affittata con regolare contratto alla Compagnia degli avventurieri reali in Africa, che ne fecero uso inizialmente per il commercio di avorio ed oro, in seguito per la tratta atlantica degli schiavi africani. Il giorno 1\u00ba agosto 1669 l'isola venne subaffittata gli Avventurieri della Gambia e nel 1684 l'amministrazione dell'isola venne affidata alla Royal African Company.\nNel 1696 l'isola ed il forte vennero conquistati dai francesi, che la perdettero nel 1697 per poi riconquistarla nel 1702; durante questo periodo il forte venne ricostruito diverse volte, sia a causa del conflitto tra inglesi e francesi, sia per i continui attacchi da parte dei pirati. Il 30 giugno 1750 l'isola fu messa sotto l'amministrazione della Compagnia dei mercanti d'Africa. Tra il 1765 e il 1779 l'isola entr\u00f2 a far parte della Senegambia britannica.\nDal 1779, dopo il ritiro dei britannici dal commercio degli schiavi, l'isola ed il forte vennero lasciati al pi\u00f9 completo abbandono.\nL'isola oggi.\nCome sito fondamentale che testimonia la storia del commercio degli schiavi nell'Africa occidentale, oggi l'isola ed il forte sono annoverati fra i patrimoni dell'umanit\u00e0 dell'UNESCO, insieme ad altre testimonianze storiche della tratta degli schiavi nella regione come Albreda e Juffureh.\nAttualmente l'isola \u00e8 minacciata gravemente da un serio problema di erosione, che ha gi\u00e0 divorato circa un sesto della sua estensione dai tempi della costruzione di Fort James. Sono presenti anche i resti di altre costruzioni edificate durante la permanenza degli inglesi (compresa una cella d'isolamento per la detenzione dei prigionieri pi\u00f9 irrequieti) e un piccolo molo; queste opere sono ora state protette contro gli effetti dell'erosione, ma l'isola \u00e8 molto bassa rispetto al livello dell'oceano ed \u00e8 quindi soggetta a continue inondazioni ed all'effetto delle maree.\nCon molta probabilit\u00e0 Kunta Kinte, avo dello scrittore Alex Haley autore del celebre romanzo \"Radici\", venne portato su quest'isola durante il suo viaggio fino in America."}
{"id": "664610", "revid": "45511254", "url": "https://it.wikipedia.org/wiki?curid=664610", "title": "Funzione cilindrica di Neumann", "text": ""}
{"id": "664611", "revid": "287204", "url": "https://it.wikipedia.org/wiki?curid=664611", "title": "Semonide", "text": "Biografia.\nSemonide, figlio di Crine, probabilmente nacque a Samo, ma fu detto \u00abdi Amorgo\u00bb perch\u00e9 partecip\u00f2 attivamente alla fondazione di Minoa, una colonia nell'isola di Amorgo. Da questo fatto, unico evento certo che si conosce della sua vita, si \u00e8 dedotto che il poeta fosse di estrazione aristocratica. La \"Suida\" colloca la sua nascita (o, secondo un'altra interpretazione, il suo \"floruit\") al 693 a.C.; Cirillo di Alessandria pone il suo \"floruit\" al tempo della XXIX Olimpiade (664-661 a.C.), analogamente a Girolamo che lo pone al 664-663 a.C. Ezio Pellizer colloca la sua nascita intorno al 700 a.C. e la sua morte intorno al 645 a.C., supponendolo forse di una cinquantina di anni posteriore al poeta greco Archiloco. \nL'esatto periodo in cui Semonide visse \u00e8 incerto: nell'antichit\u00e0 veniva considerato precedente ad Archiloco, invece Girolamo sostiene che fu un suo contemporaneo. Oggi si pensa, anche in virt\u00f9 della partecipazione di Semonide alla citata fondazione della colonia di Minoa, che gli sia di poco posteriore, perch\u00e9 la poesia di Semonide sembra dipendere da quella di Archiloco.\nNei suoi giambi vengono nominati Telembroto, forse un membro dell'eteria di Semonide, e Orodecide, il quale, secondo Luciano, era vittima dei suoi giambi. Secondo la \"Suida\", Semonide compose un'opera riguardante la genealogia mitica dei primi coloni di Samo, della quale per\u00f2 non ci \u00e8 giunto nessun frammento.\nOpere. Il mondo poetico e concettuale di Semonide.\nCi sono pervenuti circa quaranta frammenti (200 versi) di componimenti giambici in dialetto ionico: di questi la maggior parte (precisamente 118 versi) fanno parte di un unico componimento, ossia del famoso \"Biasimo delle donne\" () o \"Satira delle donne\", una sprezzante satira anti-femminile che si ispira ad argomenti gi\u00e0 presenti in Esiodo e nella poesia greca arcaica. In essa le donne sono catalogate in 10 tipi, derivanti o da animali o da elementi naturali: 9 tipi sono descritti in modo negativo e l'unica donna che Semonide ritiene positiva \u00e8 quella del tipo derivato dall'ape. Di questo frammento sono possibili due differenti chiavi di lettura: pu\u00f2 essere intesa come riflessione personale oppure come la ripresa di un filone alquanto comune e noto nel pubblico maschile del simposio. Inoltre la latente misoginia di Semonide venne ripresa dalla satira latina, e in particolare da Giovenale, nella VI satira, di chiara ispirazione semonidea. Particolare \u00e8 l'uso di un repertorio che attiene agli animali per parlare dei vari tipi di donna. Un altro frammento di una certa rilevanza \u00e8 quello che descrive i mali umani, in trimetri giambici.\nGli altri frammenti di Semonide sono tutti ispirati a un pessimismo dichiarato, per cui egli fu molto amato da Giacomo Leopardi, che tradusse nei \"Canti\" anche alcuni frammenti del poeta greco (\"Dal greco di Simonide\", \"Canti\" XL). Nessuno degli uomini, secondo Semonide, \u00e8 immune da mali: tutto \u00e8 in mano agli d\u00e8i, in particolare a Zeus, al cui confronto gli uomini non valgono nulla. Gli uomini ricercano perennemente la felicit\u00e0, ma essa \u00e8 solo un'illusione dettata da una speranza di riscatto che non si avverer\u00e0 mai. L'unica via di salvezza per l'uomo \u00e8 l'accettazione serena della sua fragile condizione esistenziale. Sotto questo punto di vista, anche la \"Satira delle donne\" si pu\u00f2 leggere in chiave pessimistica: fra tutti i mali che affliggono l'uomo, la donna \u00e8 solo il pi\u00f9 grande dei mali.\nI filologi alessandrini lo ritenevano un poeta eminentemente giambico, ma, secondo la \"Suida\", egli scrisse anche elegie ed un'opera storica, a noi non pervenuta, la \"Storia di Samo\", alquanto simile, contenutisticamente parlando, alla \"Smirneide\" di Mimnermo. Alcuni dei suoi versi si sono stati tramandati sotto il nome del pi\u00f9 famoso poeta lirico Simonide a causa di errori nella grafia del nome sui molti codici; l'esatta grafia ci \u00e8 stata per\u00f2 tramandata dal grammatico bizantino Giorgio Cherobosco.\nFortuna di Semonide.\nSi sa ben poco riguardo alla fortuna che ebbe il poeta prima dell'et\u00e0 alessandrina: riguardo al tema misogino, tema principale del pi\u00f9 famoso dei frammenti di Semonide, \"Il giambo sulle donne\", possiamo dire con certezza che \u00e8 stato affrontato da Eschilo, Euripide e Aristofane, ma non si pu\u00f2 dire con certezza che questi presero Semonide a modello."}
{"id": "664612", "revid": "118938335", "url": "https://it.wikipedia.org/wiki?curid=664612", "title": "Al posto tuo", "text": "Al posto tuo \u00e8 stato un programma televisivo italiano di genere talk show, andato in onda dal 13 novembre 1999 al 15 settembre 2006 su Rai 2. La prima conduttrice fu Alda D'Eusanio, seguita da Paola Perego ed infine da Lorena Bianchetti.\nConduzione D'Eusanio.\nIl programma fu lanciato il 13 novembre 1999 da Alda D'Eusanio ogni sabato pomeriggio fino al 19 febbraio 2000 dalle 14:50 alle 16:00. La prima edizione, divenuta poi quotidiana il 28 febbraio, si chiuse il 9 giugno dello stesso anno. Nella seconda stagione (25 settembre 2000-25 maggio 2001) la trasmissione divenne quotidiana, diminu\u00ec la durata e scal\u00f2 alle 14:40, preceduto da \"Affari di cuore\" e poi \"Scherzi d'amore\", condotti da Federica Panicucci, diventando il diretto competitor di \"Uomini e donne\" su Canale 5. Con l\u2019inizio della terza edizione (24 settembre 2001-28 giugno 2002) si ebbe un nuovo allungamento della durata della trasmissione. La quarta edizione fu quella di maggior successo e l\u2019ultima con la conduzione della D'Eusanio. Grazie alla grande popolarit\u00e0 del programma, la sigla divenne un hit dell'epoca, trattasi di \"Mad About You\" degli Hooverphonic. Lo schema del programma era molto semplice: l'ospite del giorno raccontava una spinosa questione personale che veniva descritta nei minimi dettagli con l'ausilio del pubblico e degli altri protagonisti della vicenda (in genere si trattava di familiari o amici del protagonista che spesso si presentavano non attesi). Nel programma diventava caratteristico l'uso di uno stanzino attiguo munito di telecamere nascoste, dove il malcapitato di turno, ignaro di essere spiato, spifferava tutti i segreti pi\u00f9 inconfessabili. Al termine della puntata il protagonista era finalmente in grado di prendere una decisione, prima \"tirando le fila\" durante una chiacchierata con la D'Eusanio e poi comunicando la propria scelta. \nNella quarta stagione (23 settembre 2002-13 giugno 2003), l\u2019ultima condotta dalla D'Eusanio, entrano nel cast anche Igor Dammassa e Gabriele Pignotta, di cui il primo dichiaratamente gay che ricopriranno lo spazio comico \"La casa di Igor e Gabriele\", sia per sdrammatizzare le pesanti accuse mosse al programma, sia per sbeffeggiare e ironizzare su alcuni volti del pubblico in studio, diventati delle piccole celebrit\u00e0 per i telespettatori assidui, come Jessica, una trans con il parruccone bianco che spesso si esibiva in stacchetti canori e Roberto Mattioli vittima del sistema. Il loro tormentone, diventato poi motto della D'Eusanio, era \"Nella vita non \u00e8 mai tutto bianco, non \u00e8 mai tutto nero, ma anche un po' fucsia\". Il programma riscuoteva un certo successo di pubblico (3 milioni di telespettatori) con uno share medio del 18% con un picco record registrato nella puntata dell'11 novembre 2002 in cui conquist\u00f2 3.638.000 telespettatori con uno share del 31,77% \nLe altre edizioni.\nDopo numerose critiche alle edizioni della D'Eusanio, mosse anche da Michele Bonatesta, la storica conduttrice lasci\u00f2 il posto a Paola Perego dal 15 settembre 2003 fino al 27 maggio 2005, mentre dal 12 settembre 2005 fino al 15 settembre 2006 il programma fu condotto da Lorena Bianchetti. Queste edizioni presentarono diverse modifiche rispetto alle precedenti, fra cui quella di ufficializzare che in studio vi fossero degli attori che, tuttavia, racconterebbero delle storie reali inviate dal pubblico alla redazione, e fu anche aggiunta la registrazione di piccoli filmati, alcuni dei quali interpretati dall'attrice Carmen Morello, che facevano d'ausilio al racconto interpretato dagli attori. Inoltre era prevista una squadra di esperti che interveniva, assieme al pubblico, nella vicenda raccontata. Tra questi emergeva lo psichiatra Domenico Mazzullo.\nCritiche.\nDurante la conduzione di Alda D'Eusanio furono mosse diverse critiche sulla veridicit\u00e0 degli ospiti e delle storie, soprattutto da parte di \"Striscia la notizia\". A favore del tg satirico c'erano alcune testimonianze di ex ospiti che avrebbero firmato dei veri e propri contratti con la produzione per recitare le storie mandate in onda. La D'Eusanio accus\u00f2 Antonio Ricci di \"terrorismo televisivo\" e in pi\u00f9 occasioni a inizio programma mand\u00f2 in onda il video animato \"Tu vuo' f\u00e0 'o talebano\". Il programma comunque venne anche catalogato tra i trash dell'epoca, ma la D'Eusanio non si fece sfuggire l'occasione per replicare nuovamente, questa volta sculettando in un sacco nero della spazzatura e dicendo \"noi non siamo spazzatura!\". In un'occasione si present\u00f2 in studio indossando una maglietta con su scritto \"DALLA: Non \u00e8 un cantante, \u00e8 un consiglio\", sollevando un enorme polverone. Perse poi definitivamente i consensi invitando in studio un bambino che avrebbe dovuto scegliere il nuovo partner della mamma e suscitando le ire della Commissione di Vigilanza Rai, nonch\u00e9 pesanti accuse da parte di Maurizio Gasparri, che le fecero ottenere una censura dalla televisione pubblica.\nCuriosit\u00e0.\nTra gli autori del programma vi figurava lo scrittore Premio Strega Walter Siti."}
{"id": "664615", "revid": "125790007", "url": "https://it.wikipedia.org/wiki?curid=664615", "title": "All the Small Things", "text": "All the Small Things \u00e8 uno dei singoli pi\u00f9 celebri del gruppo statunitense blink-182, tratto dall'album \"Enema of the State\" e pubblicato il 18 gennaio 2000.\nTom DeLonge, cantante e chitarrista del gruppo, ha raccontato di aver scritto questa canzone per la fidanzata Jen (ora sua moglie). I blink-182 hanno suonato \"live\" questa canzone agli MTV Europe Music Awards del 2000, dove hanno anche vinto diversi premi.\nVideo musicale.\nNel videoclip del singolo si possono notare numerose parodie di artisti pop come Christina Aguilera (\"Genie in a Bottle\"), Britney Spears (\"Sometimes\"), Ricky Martin (\"Livin' la vida loca\") e Backstreet Boys (\"I Want It That Way\") .\nEsso \u00e8 stato nominato come \"Best Video\" da Kerrang! Awards, mentre ha vinto agli MTV Video Music Awards come \"Best group Video\"."}
{"id": "664616", "revid": "6923", "url": "https://it.wikipedia.org/wiki?curid=664616", "title": "Sagrestia", "text": "La sagrest\u00eca, o anche sacrest\u00eca o sacrist\u00eca (dal lemma in lingua latina), \u00e8 una stanza di servizio in una chiesa. In essa avviene la vestizione dei ministri del culto, vengono conservati i paramenti liturgici, tutti gli oggetti sacri necessari alla liturgia e, molto spesso, i registri parrocchiali (di battesimi, cresime, matrimoni, funerali).\nCollocazione.\nSolitamente la sacrestia \u00e8 ubicata all'interno della chiesa, al lato dell'altare maggiore, ma pu\u00f2 anche essere separata da essa come nei monasteri.\nAlcune chiese hanno pi\u00f9 di una sagrestia, ognuna delle quali ha una funzione specifica. Come luogo architettonico, all'interno delle basiliche, fu introdotta nel V secolo dai costruttori ravennati: i cosiddetti \"phastop\u00f2roi\".\nFunzione.\nLa sagrestia \u00e8 il luogo in cui il presbitero, i diaconi e gli accoliti si vestono per la celebrazione delle funzioni religiose. Essi ritornano qui alla fine delle funzioni per togliersi i paramenti liturgici indossati durante le stesse.\nI principali paramenti conservati nella sagrestia sono: pianete, amitti, stole, manipoli, piviali, cingoli.\nGli oggetti necessari alla celebrazione dei riti religiosi, conservati nella sagrestia sono: ostie e vino da consacrare, calici, patene, pissidi, ostensori ed altri.\nNelle sagrestie esiste anche un lavabo. Qui vengono lavate le stoffe usate nel corso della messa, che sono venute a contatto con il Vino consacrato e le Ostie consacrate, ma anche calici, pissidi, patene ed ogni altro oggetto che viene a contatto con le Specie consacrate. Inoltre in alcune chiese \u00e8 installato il programmatore di campane, utilizzato per suonare le campane premendo gli appositi pulsanti e per programmare le varie suonate per celebrazioni liturgiche o solennit\u00e0 religiose ed \u00e8 presente anche la salita a cui si accede alla cella campanaria.\nAlcune sagrestie conservano antichi pregevoli mobili per la conservazione dei paramenti o, addirittura, vere e proprie opere d'arte.\nIl responsabile della sagrestia \u00e8 il sacrista o sacrestano."}
{"id": "664619", "revid": "339392", "url": "https://it.wikipedia.org/wiki?curid=664619", "title": "Funzione sferica di Bessel di prima specie", "text": ""}
{"id": "664620", "revid": "339392", "url": "https://it.wikipedia.org/wiki?curid=664620", "title": "Funzione sferica di Bessel di seconda specie", "text": ""}
{"id": "664624", "revid": "2142040", "url": "https://it.wikipedia.org/wiki?curid=664624", "title": "Fidesz - Unione Civica Ungherese", "text": "Fidesz - Unione Civica Ungherese (in ungherese: \"Fidesz\" \u2013 \"Magyar Polg\u00e1ri Sz\u00f6vets\u00e9g\"), gi\u00e0 Fidesz \u2013 Unione dei Giovani Democratici (\"Fiatal Demokrat\u00e1k Sz\u00f6vets\u00e9ge\") e Fidesz \"\u2013\" Partito Civico Ungherese (\"Magyar Polg\u00e1ri P\u00e1rt\"), \u00e8 un partito politico ungherese di destra, nazional-conservatore, populista e illiberale, che in seguito alle elezioni parlamentari del 2018 detiene la maggioranza assoluta all'Assemblea nazionale.\nIl Fidesz \u00e8 stato membro del Partito Popolare Europeo, che tuttavia dal 2019 lo ha sospeso, fino alla sua uscita dal gruppo del PPE al Parlamento europeo il 3 marzo 2021 e dal partito stesso il 18 marzo dello stesso anno.\n\u00c8 membro dell'Unione Democratica Internazionale (che raggruppa i partiti conservatori) e dell'Internazionale Democratica Centrista.\nIdeologia e posizioni.\nLa posizione politica di Fidesz \u00e8 mutata nel tempo. Verso la fine degli anni Ottanta, il partito sosteneva posizioni liberali ed era favorevole all'integrazione europea. Dopo la prima elezione nell'Ungheria post-comunista, Fidesz inizi\u00f2 a spostarsi a destra.\nFidesz \u00e8 considerato un partito nazionalista, reazionario e illiberale, che tuttavia favorisce l'intervento dello Stato in materia economica (come nel caso del controllo sulle banche) e di libert\u00e0 individuali. La riforma costituzionale promossa dal partito ha sottoposto la Banca Centrale Ungherese al controllo del Parlamento. Si manifestano, inoltre, istanze fortemente nazionaliste a proposito di politiche sociali e di integrazione europea.\nDurante gli anni di governi, ha sempre di pi\u00f9 ridotto l\u2019indipendenza della magistratura, i diritti e le libert\u00e0 individuali, e occupato la pubblica amministrazione, i mass media e l\u2019informazione. Ha infatti dato poteri speciali all\u2019Autorit\u00e0 nazionale di controllo dell'informazione il diritto di vietare o punire informazioni mediatiche che violano presunte \u201cregole morali\u201d. Ha epurato i media pubblici, le manifestazioni parlamentari dell'opposizione sono passate sotto silenzio, un migliaio di giornalisti sono stati licenziati. Ha emanato una legge per portare tutti i media sotto un\u2019unica fondazione che appartiene ad un amico del presidente Viktor Orb\u00e1n.\nFidesz ha inoltre adottato politiche fortemente contrarie all'immigrazione, rendendo anche illegali le ong che aiutavano i migranti a salvarsi.\nStoria.\nNel 1988 venne fondata la \"Fiatal Demokrat\u00e1k Sz\u00f6vets\u00e9ge\" (Alleanza dei Giovani Democratici), da cui l'acronimo Fidesz, che si poneva come formazione politica anti-comunista e libertaria. Nel 1989 i \"giovani ungheresi\" vennero rappresentati in Parlamento da P\u00e9ter Moln\u00e1r.\nDal 1992 al 1999 il partito fu finanziato dal miliardario George Soros.\nNel 1998 ottiene 1.263.522 di voti, pari al 28,18%, e per la prima volta nella sua storia entra nella coalizione di governo.\nRaddoppia i consensi nel 2002, quando raccoglie 2.306.763 di voti, pari al 41,07%. Il partito finisce per\u00f2 all'opposizione del governo socialista di P\u00e9ter Medgyessy.\nRitorna al governo dopo le elezioni parlamentari ungheresi del 2010, vinte con il 52,7% in coalizione con il Partito Popolare Cristiano Democratico. Da allora il Governo di Viktor Orb\u00e1n viene da alcuni accusato di varare una serie di provvedimenti illiberali ed antidemocratici. Sostenuti, tuttavia, da un ampio consenso elettorale.\nNel maggio 2018, il Presidente della Commissione europea Jean Claude Juncker partecip\u00f2 a una celebrazione che commemorava i duecento anni dalla nascita di Marx, dove tenne un discorso in memoria del filosofo. Come risposta, i parlamentari europei provenienti da Fidesz scrissero: \"L'ideologia marxista ha portato alla morte di decine di milioni di persone e rovinato le vite di miliardi di individui. La celebrazione del suo fondatore costituisce un insulto alla loro memoria.\"\nNel 2019 Fidesz viene sospeso dall'appartenenza al Partito Popolare Europeo a causa dell'approvazione in Ungheria, secondo le valutazioni del PPE, di leggi illiberali e antidemocratiche e per aver intrapreso una campagna politica finanziata con soldi pubblici che attaccava tra gli altri il presidente della Commissione europea, Jean-Claude Juncker, anch'egli membro del PPE. Per effetto della sospensione Fidesz non potr\u00e0 pi\u00f9 presentare suoi candidati per gli incarichi di partito, non potr\u00e0 pi\u00f9 votare in nessuna delle assemblee del PPE e non potr\u00e0 nemmeno partecipare agli incontri del partito.\nFidesz ha annunciato la sua uscita dal gruppo parlamentare del Partito Popolare Europeo (PPE) il 3 marzo 2021, dopo che il gruppo parlamentare ha approvato il nuovo regolamento che, tra i cambiamenti, introduce la possibilit\u00e0 di espellere dalla formazione intere delegazioni e non solo singoli eurodeputati, mossa che \u00e8 stata letta come preludio all'espulsione di Fidesz dal PPE stesso. \nIl 18 marzo 2021 Fidesz esce dal Partito Popolare Europeo."}
{"id": "664625", "revid": "580", "url": "https://it.wikipedia.org/wiki?curid=664625", "title": "Il treno dei desideri", "text": "Il treno dei desideri \u00e8 stato un programma televisivo andato in onda in prima serata su Rai 1 dal 2006 al 2008, che \u00e8 stato presentato da Antonella Clerici. Nel 2009 ne \u00e8 stato realizzato un remake dal titolo I sogni son desideri presentato da Caterina Balivo.\nStoria.\nIl programma nato nel 2005 da un'idea di Federico Moccia e Barbara Cappi, ha debuttato il 7 gennaio 2006 in prima serata su Rai Uno con la conduzione di Antonella Clerici. Gli autori del programma sono: Barbara Cappi, Fausto Enni, Alessia Ciolfi, Angelo Ferrari, Federico Moccia, Tania Nucera, Dimitri Tollini, Gianni Tramontano.\nCome giorno di messa in onda viene scelto il sabato, un giorno difficilissimo dal punto di vista dell'audience: su Canale 5 infatti va in onda \"La corrida\" condotto da Gerry Scotti, uno degli show di punta e pi\u00f9 costosi di Mediaset.\nLa trasmissione parte condotta da Antonella Clerici in diretta dallo studio 10 di Cinecitt\u00e0, mentre Ascanio Pacelli e Nicola Santini svolgevano il ruolo degli inviati. La prima puntata ottiene un ottimo esordio, sfiorando il 30% di share e con quasi 6,5 milioni di spettatori, proseguendo fino al 25 febbraio 2006 ottenendo sempre ottimi ascolti, riuscendo addirittura a battere \"La corrida\" per la prima volta in assoluto. La prima edizione chiude con una media di quasi 6 milioni di spettatori e del 27% di share.\nVisto il successo ottenuto, il programma torna con una seconda edizione nell'autunno 2006, inizialmente al sabato. La prima puntata del 29 settembre ottiene ottimi ascolti, ma non in grado di battere il variet\u00e0 \"Paperissima\" su Canale 5 condotto da Gerry Scotti e Michelle Hunziker, e quindi dalla seconda puntata viene spostato al gioved\u00ec. La seconda edizione chiude il 30 novembre 2006 con una media di quasi 5 milioni e mezzo di spettatori e oltre il 24% di share, con punte di oltre 6 milioni di spettatori.\nLa terza edizione va in onda nell'autunno 2007 fino al 6 gennaio 2008. Tuttavia la trasmissione, pur ottenendo buoni risultati d'ascolto (quasi 4 milioni di media e oltre il 23% di share), e arrivando nella puntata finale al 34% di share, non raggiunge il successo prefisso dall'emittente, che puntava a battere \"C'\u00e8 posta per te\" su Canale 5, show dal format simile condotto da Maria De Filippi. \nDal 21 aprile 2009 va in onda in prima serata su Rai 1 un remake della trasmissione dal titolo \"I sogni son desideri\" condotto da Caterina Balivo, ma che ottiene un successo molto inferiore rispetto alle precedenti edizioni del format originale.\nIl programma sarebbe dovuto tornare in onda nell'autunno 2014 sempre su Rai Uno con la conduzione di Antonella Clerici, ma la sua realizzazione \u00e8 stata poi accantonata a causa dei costi, ritenuti troppo eccessivi dalla RAI. Tuttavia, dall'11 aprile 2015 \u00e8 andato in onda su Rai 1 un programma dal format simile chiamato \"Senza parole\", sempre con la conduzione di Antonella Clerici, ma che non ha ottenuto successo.\nMeccanismo del programma.\nIl format, molto simile a \"Carr\u00e0mba che sorpresa\" e \"Sogni\", entrambi presentati da Raffaella Carr\u00e0, consisteva in uno spettacolo nel quale si realizzavano i sogni dei telespettatori: ad esempio un matrimonio, una casa, una vacanza, rivedere una persona che non si vedeva da tanto tempo o incontrare un personaggio famoso. Durante il programma ci furono anche dei duetti dal vivo di alcuni fan con i propri cantanti famosi o gruppi musicali preferiti. Antonella Clerici, oltre alla conduzione, fu spesso protagonista di momenti di intrattenimento per il pubblico, cimentandosi in duetti con attori e partecipando a coreografie particolari, tra cui anche uno spogliarello.\nEdizioni.\nPrima edizione (2006).\nLa prima edizione \u00e8 andata in onda il sabato sera dal 7 gennaio al 25 febbraio 2006, realizzando fin dagli esordi ottimi indici d'ascolto, tanto da battere \"La corrida\" su Canale 5, condotto da Gerry Scotti. La trasmissione era condotta da Antonella Clerici in diretta dallo studio 10 di Cinecitt\u00e0, mentre Ascanio Pacelli e Nicola Santini svolgevano il ruolo degli inviati.\nSeconda edizione (2006).\nLa seconda edizione \u00e8 andata in onda il venerd\u00ec sera dal 29 settembre al 30 novembre 2006, bissando il successo della prima edizione, ma venendo spostata al gioved\u00ec, poich\u00e9 veniva battuta regolarmente dalla concorrenza di \"Paperissima\".\nTerza edizione (2007-2008).\nLa terza edizione \u00e8 andata in onda il sabato sera, ed \u00e8 stata legata alla Lotteria Italia, non ottenendo per\u00f2, nonostante i buoni ascolti, il successo sperato.\n\"I sogni son desideri\" (2009).\nA partire dal 21 aprile 2009 \u00e8 stata infine proposta una sorta di remake dal titolo \"I sogni son desideri\" condotta da Caterina Balivo e Marco Liorni, sempre in prima serata su Rai Uno. Il programma \u00e8 andato in onda fino al 26 maggio 2009 per sei puntate, con ascolti per\u00f2 molto inferiori rispetto alle precedenti edizioni de \"Il treno dei desideri\". Il programma chiude con una media di 4,2 milioni di spettatori e il 17% di share."}
{"id": "664626", "revid": "339392", "url": "https://it.wikipedia.org/wiki?curid=664626", "title": "Funzione sferica di Neumann", "text": ""}
{"id": "664627", "revid": "62748", "url": "https://it.wikipedia.org/wiki?curid=664627", "title": "Sacrestia", "text": ""}
{"id": "664629", "revid": "124166858", "url": "https://it.wikipedia.org/wiki?curid=664629", "title": "Jock Stein", "text": "\u00c8 stato inserito nella top ten dei migliori allenatori di tutti i tempi; con trentacinque trofei vinti risulta essere il secondo allenatore pi\u00f9 vincente della storia dietro a Alex Ferguson (49) e davanti a Valerij Lobanovs'kyj (33). Fu il primo tecnico a centrare il cosiddetto triplete, conquistandolo alla guida del nella stagione 1966-1967.\nInoltre a Jock Stein \u00e8 stata dedicata una competizione, Jock Stein Friendship Cup, che si svolge dal 2006 tra Celtics e Albion Rovers.\nCarriera.\nGiocatore.\nJock Stein inizi\u00f2 la sua carriera da giocatore con gli Albion Rovers nel 1942, in Seconda Divisione. Nel 1943 ebbe una breve esperienza con il Dundee United, poi torn\u00f2 al club di Coatbridge giocando, tra il 1948 e il 1950, solo 17 partite segnando due goal.\nNel 1950 Stein firm\u00f2 per il , squadra della Lega Gallese, quindi l'anno successivo approd\u00f2 al Celtic, dove ottenne un \"double\" nel 1954 vincendo sia campionato, sia coppa nazionale. Si ritir\u00f2 nel 1955 a causa di un infortunio.\nAllenatore.\nTerminata la carriera di calciatore, Stein rimase legato al Celtic come allenatore del settore giovanile (in cui valorizz\u00f2 futuri talenti tra cui Billy McNeill e Paddy Crerand), ruolo che mantenne fino al 1960, anno in cui fu ingaggiato dal Dunfermline Athletic. Alla sua prima stagione vince la Coppa di Scozia (1961) eliminando l' e sconfiggendo il Celtic nella ripetizione della finale per 2-0. Si guadagna l'accesso alla Coppa delle Coppe e la stagione seguente torna a giocare una competizione europea lottando per le posizioni di vertice in campionato, finito in quarta posizione a pochi punti di distanza dal Celtic. Nella Coppa delle Fiere esclude l' prima di uscire col futuro campione della competizione dopo uno 0-4 all'andata e un netto successo per 6-2 al ritorno, nella partita di ripetizione persa 1-0.\nNel 1964 fu ingaggiato dall' di Edimburgo, quindi l'anno successivo, dopo un breve periodo in cui sedette sulla panchina della nazionale scozzese, torn\u00f2 al Celtic come allenatore della prima squadra. Stein mantenne il ruolo di allenatore per tredici anni, fino al 1978, in cui vinse dieci campionati (di cui nove conquistati consecutivamente, dal 1966 al 1974), sette Coppe di Scozia, sei Coppe di Lega e soprattutto la Coppa dei Campioni nel 1967, occasione nella quale il Celtic si guadagn\u00f2 il soprannome di \"Lisbon Lions\". Dimostra di essere competitivo anche nelle competizioni europee. Al suo primo anno da manager del Celtic arriva in semifinale di Coppa delle Coppe, arrestato dal dopo aver eliminato la . L'anno seguente, alla sua prima partecipazione, vince la Coppa Campioni. Stein raggiunge la finale contro l' avendo perso solo una partita, in trasferta col (1-0): i \"Celts\" restano solidi anche nella finale di Lisbona e rimontano l'iniziale vantaggio di Sandro Mazzola, diventando la prima squadra britannica a vincere il torneo.\nStein perde l'Intercontinentale col (dopo tre partite), ma continua a fare bene in Europa vincendo nel corso delle annate contro , , , , , e pareggiando contro il campione d'Europa 1969. Nel 1970 torna in finale di Coppa Campioni, tuttavia perde la sfida, in rimonta, contro il 2-1.\nNel 1978, dopo una breve parentesi al , Stein pass\u00f2 sulla panchina della nazionale scozzese, che guid\u00f2 ai Mondiali del 1982. Stein mantenne tale incarico fino alla morte, che lo colse a Cardiff il 10 settembre 1985, a causa di un attacco cardiaco che lo colp\u00ec mentre assisteva alla partita contro il Galles, valevole per la qualificazione ai Mondiali del 1986."}
{"id": "664631", "revid": "767487", "url": "https://it.wikipedia.org/wiki?curid=664631", "title": "Quintet", "text": "Quintet \u00e8 un film di fantascienza del 1979 diretto da Robert Altman.\nTrama.\nIn un futuro imprecisato, dominato dai ghiacci, dove la presenza umana conta le ultime persone nell'attesa che il \"ciclo\" della vita finisca, Essex, un cacciatore di foche, arriva in una cittadina imprecisata dove l'attivit\u00e0 principale \u00e8 il \"Quintet\": gioco da tavolo praticato dalla popolazione della cittadina, divisa in rigide caste, al vertice delle quali si trova quella dei giocatori di quintet. Questo si sviluppa in tornei di cinque partecipanti. Sembra essere per questa gente l'unico motivo di \"vita\" tra una popolazione resa sterile dalla riproduzione per clonazione, ormai rassegnata ad essere l'ultima e n\u00e9 l'affacciarsi del ritorno della fertilit\u00e0, n\u00e9 il ritorno di animali che si credevano estinti da decenni sembra risolvere la dilagante crisi morale in un mondo dove non v'\u00e8 pi\u00f9 nulla da vedere, da imparare. Il quintet racchiude infatti un mondo di violenza ritualizzata che prevede l'eliminazione fisica dei perdenti. L'unica manifestazione di vita intelligente prevede la fine della stessa: un gioco dove non si pu\u00f2 decidere se partecipare; ci si ritrova dentro, come nella vita, preciser\u00e0 Gregor nel monologo che racchiude l'essenza del film."}
{"id": "664632", "revid": "125594779", "url": "https://it.wikipedia.org/wiki?curid=664632", "title": "Miracolo italiano (film)", "text": "Miracolo italiano \u00e8 un film del 1994 diretto da Enrico Oldoini.\nLa commedia \u00e8 divisa in sette episodi.\nTrama.\nPrimo episodio.\nIl deputato di Rifondazione Comunista Fermo Pulciani e la deputata di Alleanza Nazionale Lucia Baggioni, neoeletti, si incontrano per caso in treno durante il viaggio che li porta a Roma. Nasce subito una simpatia e finiscono per passare la notte in albergo. Soltanto al risveglio scoprono di essere rivali in politica, ma la rivalit\u00e0 durer\u00e0 poco. Dopo le prime scaramucce alla Camera, i due si avvicineranno sempre pi\u00f9 fino ad entrare nel mirino dei paparazzi. Non volendo pi\u00f9 nascondere la loro situazione sentimentale voteranno, in Aula, contro i rispettivi partiti ricevendo sei mesi di sospensione. Affronteranno insieme il viaggio in treno che li riporter\u00e0 a casa.\nSecondo episodio.\nDue sposi siciliani, Toti e Rosalia, a causa della soppressione del loro volo charter, sono costretti a passare a Roma la loro prima notte di nozze. Decidono, su suggerimento di un tassista anch'egli siciliano, di passarla in una discoteca dove il marito si ritrova drogato da una pastiglia allucinogena somministratagli da una ragazza, mentre la moglie decide di passare la notte con un divo delle telenovelas.\nTerzo episodio.\nL'irreprensibile commercialista Teo si ritrova a tradire la moglie con un'avvenente infermiera, conosciuta dopo una banale caduta, che gli dar\u00e0 le radiografie di un malato terminale per giustificare le sue continue visite mediche a Torino. La moglie, consultato uno specialista amico di famiglia, scopre il \"male\" che affligge Teo e decide, stimolata dalla madre, di porre fine alle sue sofferenze tramite l'eutanasia. Una sera, convince il marito a bere il valium mentre la madre stacca il tubo del gas della stufa per asfissiarlo. Mentre Teo perde l'amante e la vita, la moglie guadagna un ricco risarcimento dall'assicurazione.\nQuarto episodio.\nIl giovane Saverio presenta alla famiglia la bellissima fidanzata Maria, nascondendo per\u00f2 che si tratta, in realt\u00e0, di un transessuale di nome Mario. Alla scoperta di questo segreto, i familiari hanno reazioni molto accese e differenti tra loro. Allarmati dal nipotino durante una discussione, i familiari escono tutti assieme ed assistono al bagno in mare della fanciulla con addosso solo l'intimo; colpiti dalla sua avvenenza, rimangono conquistati, proprio come Saverio, da quello che definiscono un vero \"miracolo italiano\".\nQuinto episodio.\nIl giornalista Marcello Troiani viene avvicinato dalla bella Maria Carla, interessata ad incontrare Kevin Costner, di cui \u00e8 innamorata. Fingendo di essere amico intimo di Costner, Marcello riuscir\u00e0 a sedurre Maria Carla proprio durante la proiezione di un film del divo americano (\"Balla coi lupi\").\nSesto episodio.\nDue giovani amiche romane, Vanessa e Samantha, cercano di fare incontri interessanti in un locale, ma vengono avvicinate solamente da due ragazzi imbranati, Gianni e Michele. Nonostante i due siano totalmente incapaci a letto e pieni di complessi irrisolti, le ragazze ne tesseranno le lodi, pur di vantarsi della propria conquista e non fare una brutta figura. A fine serata, per\u00f2, le due amiche si racconteranno le proprie esperienze fallimentari e scoppieranno in una risata irresistibile e unificante.\nSettimo episodio.\nIl ruspante siciliano Ernesto e sua moglie romana Adelaide stanno trascorrendo una vacanza alle Seychelles. Durante la permanenza, Adelaide comunica al marito di stare attraversando un periodo di crisi perch\u00e9 innamorata di Dalia, una bellissima massaggiatrice di colore conosciuta sul posto. Dopo molte discussioni, Adelaide riuscir\u00e0 ad ottenere da Ernesto di passare una notte con lei e, infine, di prolungare la propria permanenza sull'isola anche dopo la partenza del marito stesso, il tutto per frequentare Dalia e far chiarezza sulla propria sessualit\u00e0. Una volta partito, Ernesto scoprir\u00e0 che in realt\u00e0 la massaggiatrice \u00e8 un dotato massaggiatore e si risveglier\u00e0 in lui l'istinto siciliano."}
{"id": "664635", "revid": "181699", "url": "https://it.wikipedia.org/wiki?curid=664635", "title": "Municipio di Reggio Emilia", "text": ""}
{"id": "664639", "revid": "90227", "url": "https://it.wikipedia.org/wiki?curid=664639", "title": "Crema di riso", "text": ""}
{"id": "664641", "revid": "93556", "url": "https://it.wikipedia.org/wiki?curid=664641", "title": "Mi manda Raitre", "text": "Mi manda Raitre (inizialmente Mi manda Lubrano) \u00e8 una trasmissione televisiva di inchiesta e di denuncia. Trasmessa su Rai 3, dal 1990 al 2010 e poi tra marzo e novembre del 2011 come appuntamento settimanale in prima serata, dal 2012 ha assunto la forma di programma quotidiano nella fascia mattutina, mentre dal 2016 va in onda dal luned\u00ec al venerd\u00ec alle 10:00 e il gioved\u00ec anche alle 21:15. Dal 13 gennaio 2018 al 12 giugno 2021 va in onda anche il sabato mattina, dalle 9:40 alle 11:00, con un nuovo appuntamento dal titolo \"Mi manda Raitre in +\". Dall'11 settembre 2021 va in onda il sabato e la domenica mattina, dalle 9:00 alle 10:20.\nIl programma.\nIl programma si occupa della difesa dei diritti dei consumatori ed \u00e8 fonte di denuncia degli sprechi della pubblica amministrazione, ritardi nell'attuazione delle liberalizzazioni, percorsi non trasparenti che regolano l'accesso al mondo del lavoro e truffe ai cittadini.\nTra gli ospiti fissi in studio troviamo la dott.ssa Anna Bartolini e il prof. Ugo Ruffolo, mentre i conduttori della trasmissione sono stati, nell'ordine, Antonio Lubrano, Luigi Necco, Piero Marrazzo, Andrea Vianello, Edoardo Camurri, Elsa Di Gati, Salvo Sottile, Federico Ruffo e Lidia Galeazzo.\n\"Mi manda Lubrano\".\nLa trasmissione nasce da un'idea di Anna Tortora e si occupa di diritti dei cittadini e dei consumatori. Il programma viene inizialmente trasmesso dalla sede Rai di Milano e solo in un secondo momento si sposter\u00e0 a Roma. La conduce il napoletano Antonio Lubrano, che la firma come autore insieme alla stessa Tortora, a Lucia Pinelli e Bruno Voglino. Sin dalle prime puntate Lubrano rese celebre la frase-tormentone: \u00ab... a questo punto, una domanda sorge spontanea...\u00bb.\nLo studio inizialmente non prevedeva la presenza dei cittadini, ma soltanto quella di esperti e consulenti che ricevono da casa le telefonate dei cittadini confrontandosi con il conduttore. Gi\u00e0 dalle prime puntate vengono introdotti gli elementi che caratterizzeranno la serie: la \"porta truffa\", arco da cui passano i cittadini denunciatari, il \"truffax\", in cui arrivano le comunicazioni dei cittadini da casa, e l\"'Italia Volpina\", una cartina della penisola che si illumina con l'arrivo delle segnalazioni, cui si aggiungeranno nuovi elementi con l'evolversi del programma.\nIl programma riscuote ben presto numerosi consensi per l'efficacia con cui interviene in difesa dei diritti dei cittadini e nel 1992, 1994 e 1997 riceve il Telegatto nella sezione TV di qualit\u00e0.\n\"Mi manda Raitre\".\nNel 1996 Lubrano lascia il fortunato programma e la conduzione viene affidata per una stagione a Luigi Necco, per poi passare l'anno successivo al giornalista Piero Marrazzo, che condurr\u00e0 la trasmissione fino al 2004.\nL'arrivo di Marrazzo, gi\u00e0 conduttore del TG2, modifica radicalmente la struttura del programma che perde le caratteristiche dell'intrattenimento per diventare una trasmissione pi\u00f9 vincolata alle logiche del giornalismo. Anche lo studio si ammoderna, mentre la lotta contro le prevaricazioni diventa un vero e proprio confronto/scontro che vede cittadini e controparti confrontarsi a viso aperto in studio.\nDal 2004 al 2010 la conduzione passa al giornalista Andrea Vianello, conduttore radiofonico e di programmi di successo come il format \"Enigma\", dedicato ai misteri della storia.\n\"Articolotre\".\nNel 2010 la trasmissione, per decisione dell'allora direttore di rete Antonio Di Bella, viene chiusa e sostituita con la trasmissione \"Articolotre\", condotta da Maria Luisa Busi e ricalcante il format di \"Mi manda Raitre\". Tale programma tuttavia chiude dopo poche puntate per i bassi ascolti.\nIl ritorno di \"Mi manda Raitre\".\nDal 29 aprile 2011 il programma viene riproposto su Rai 3; alla conduzione arriva Edoardo Camurri, che discosta il programma dal suo classico format, affrontando anche problemi maggiormente legati all'attualit\u00e0, quali crisi economica, allagamenti o il Movimento NO-TAV. Dal 13 ottobre al 10 novembre 2011 il programma fu trasmesso di gioved\u00ec, per poi tornare (dal 18 novembre) nella tradizionale collocazione del venerd\u00ec. I risultati in termini di ascolto furono scarsi, sicch\u00e9 il 30 novembre il direttore di rete Antonio Di Bella ne annuncia la chiusura.\nIl nuovo ritorno nel day-time.\nNella stagione 2012-2013, con la conduzione di Elsa Di Gati, la trasmissione diventa quotidiana e assume il titolo \"Codice a barre\", per poi riprendere dalla stagione successiva lo storico titolo.\nL'approdo nella seconda serata e l'arrivo di Salvo Sottile.\nOltre alla confermata versione del mattino, dal 6 settembre 2016 il programma approda in seconda serata al marted\u00ec con l'arrivo di Salvo Sottile alla conduzione al posto di Elsa Di Gati, rimasta comunque nel ruolo di capo progetto del programma. Inoltre, il 20 dicembre 2016 la trasmissione approda in prima serata (dopo la chiusura dello sfortunato programma \"Politics\") e ne viene estesa la durata a 165 minuti (precedentemente era di 75 minuti). A partire dal 16 febbraio 2017 sono tornate le puntate in prima serata in onda dalle 21:15 alle 00:00 sempre su Rai 3, con la conduzione di Salvo Sottile. La regia \u00e8 affidata ad Andrea Dorigo. Dalla stagione 2017-2018 il programma, ancora una volta condotto da Salvo Sottile, viene sostituito nella fascia di prima serata da \"#cartabianca\", gi\u00e0 in onda dal 2016 nel preserale e nella gi\u00e0 citata prima serata dal 21 febbraio 2017, per cui ritorna a occupare esclusivamente la fascia mattutina con l'aggiunta, oltre ai tradizionali appuntamenti dei giorni feriali, di una puntata speciale in onda il sabato alle 9:30 dal titolo \"Mi Manda Raitre in +\".\nIl cambio di conduzione e di collocazione.\nIl 7 settembre 2020 subentrano alla conduzione Federico Ruffo e Lidia Galeazzo.\nDalla stagione 2021-2022 il programma, condotto solo da Federico Ruffo, va in onda il sabato e la domenica, dalle 9:00 alle 10:20. La sigla di questa edizione \u00e8 il tema di Pinocchio di Nicola Piovani. Il conduttore \u00e8 accompagnato in studio da un pupazzo di Pinocchio."}
{"id": "664648", "revid": "729019", "url": "https://it.wikipedia.org/wiki?curid=664648", "title": "Strada statale 494 Vigevanese", "text": "La strada statale 494 Vigevanese (SS 494) \u00e8 una strada statale italiana che collega Milano ad Alessandria passando per Vigevano.\nPercorso.\nPer i primi 12 chilometri la strada ha tracciato doppio. La \"Nuova Vigevanese\" ha inizio nella periferia sud-occidentale della metropoli lombarda dove costituisce un importante asse di penetrazione urbana (Via Foppa, Via Lorenteggio). Attraversa il quartiere di Lorenteggio, dove diviene a carreggiata doppia e a quattro corsie complessive; con il tracciato che si pu\u00f2 definire a scorrimento veloce attraversa Cesano Boscone e Corsico, ove inizia il tratto di competenza ANAS, luogo di intersezione con la tangenziale Ovest di Milano (alla quale si allaccia mediante un imponente svincolo a quadrifoglio). Superato lo svincolo, attraversa il quartiere Zingone (comune di Trezzano sul Naviglio), dove costituisce l'asse principale (Viale Leonardo da Vinci).\nA Gaggiano, centro nel quale termina il tratto a doppia carreggiata, si riallaccia il vecchio tracciato proveniente da Milano. Tale strada, che \u00e8 chiamata \"Vecchia Vigevanese\" e che ufficialmente \u00e8 la strada provinciale 59, certamente esisteva gi\u00e0 nel tardo medioevo, quando fungeva da via di collegamento tra la capitale del ducato di Milano e i suoi castelli pi\u00f9 importanti, di Abbiategrasso e Vigevano. Il tracciato, che identifica la cosiddetta \"Vecchia Vigevanese\", parte da Porta Ticinese dove il Naviglio Grande si getta nella Darsena; il suo tracciato costeggia il corso del Naviglio, costituendo le vie Ripa Ticinese e Lodovico il Moro; attraversa il quartiere periferico di Ronchetto sul Naviglio e il primo comune dell'hinterland, Corsico. Sottopassa la Tangenziale Ovest (alla quale si allaccia mediante uno svincolo) e attraversa Trezzano sul Naviglio, sempre rimanendo contigua alla sponda destra del Naviglio Grande. A Gaggiano scavalca per la prima volta il canale portandosi sulla sua riva sinistra e innestandosi sulla \"Nuova Vigevanese\", anche se, probabilmente, l'originale tracciato medievale proseguiva lungo la sponda destra.\nDa Gaggiano la SS 494 prosegue rettilinea, a carreggiata singola anche se con sede ampia, raggiungendo la citt\u00e0 di Abbiategrasso, principale comune dell'Esticino milanese. Qui incrocia la strada statale 526 dell'Esticino e inizia a dirigersi verso sud-ovest, attraversando dapprincipio il territorio di Ozzero, quindi il Ticino, ed entrando cos\u00ec in Lomellina, la regione situata a ovest del Ticino appartenente alla Provincia di Pavia. La Vigevanese evita il centro di Vigevano per mezzo di una variante, in origine esterna, che ora ne attraversa le periferie orientale e meridionale (Viale Artigianato, Viale Industria, Viale Commercio e Viale Agricoltura).\nOltre Vigevano la strada si dirige verso Mortara, altro importante centro della Lomellina, ove interseca l'ex strada statale 211 della Lomellina, ora \"strada provinciale 211 della Lomellina\". Dopo Mortara attraversa Castello d'Agogna, piccolo centro collocato sull'omonimo fiume, dopodich\u00e9 i centri di Valle Lomellina e Sartirana Lomellina, in un paesaggio prettamente agricolo, caratterizzato dalla presenza pi\u00f9 o meno costante di risaie.\nPresso Torre Beretti, ultimo paese della Lombardia toccato dalla strada, la Vigevanese compie una stretta svolta a gomito verso est che la porta ad avvicinarsi al Po, che attraversa al \"Ponte di Valenza\". Valenza \u00e8 la prima citt\u00e0 toccata dalla strada in territorio piemontese, in vista delle prime colline del Monferrato. Da qui il percorso diviene tortuoso, tra paesaggi completamente diversi rispetto a quelli di pochi chilometri prima. La dorsale collinare divide il corso del Po da quello del Tanaro. Al termine dello scollinamento si scende verso Alessandria, sulle rive del Tanaro, distante una decina di chilometri. Qui la Vigevanese si innesta nella ex strada statale 10 Padana Inferiore.\nIn seguito al decreto legislativo n. 112 del 1998, dal 2001 la gestione del tratto lombardo compreso tra Corsico e il confine con il Piemonte \u00e8 passato alla Regione Lombardia, che ha provveduto al trasferimento dell'infrastruttura al demanio delle rispettive provincie di Milano e di Pavia, per le tratte territorialmente competenti; mentre la gestione del tratto piemontese \u00e8 passato alla Regione Piemonte, che ha provveduto al trasferimento dell'infrastruttura al demanio della provincia di Alessandria. Dal 2001 e fino al 2021, il tracciato venne cos\u00ec riclassificato in \"strada provinciale ex SS 494 Vigevanese (SP ex SS 494)\" nella provincia di Milano (anche dopo la costituzione dell'ente citt\u00e0 metropolitana di Milano) e in provincia di Pavia , mentre in \"strada provinciale ex SS 494 Vigevanese (SP ex SS 494)\" nella provincia di Alessandria. Con l'attuazione del Piano Rientro Strade 2021, su decreto legge del governo, l'intero tracciato \u00e8 tornato di competenza ANAS, riassumendo la denominazione originaria di \"strada statale 494 Vigevanese (SS 494)\"."}
{"id": "664649", "revid": "320578", "url": "https://it.wikipedia.org/wiki?curid=664649", "title": "SS494", "text": ""}
{"id": "664650", "revid": "90227", "url": "https://it.wikipedia.org/wiki?curid=664650", "title": "Inferno di Dante", "text": ""}
{"id": "664655", "revid": "767487", "url": "https://it.wikipedia.org/wiki?curid=664655", "title": "Cantone di Bo\u00ebn-sur-Lignon", "text": "Il Cantone di Bo\u00ebn-sur-Lignon, gi\u00e0 Cantone di Bo\u00ebn, \u00e8 un cantone francese dell'Arrondissement di Montbrison e dell'Arrondissement di Roanne.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 55 comuni. Dal 1\u00ba gennaio i comuni si sono ridotti a 54 per effetto di una fusione.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 55, ridottisi poi a 54 dal 1\u00ba gennaio 2016 per effetto della fusione dei preesistenti comuni di Chalmazel e Jeansagni\u00e8re a formare il nuovo comune di Chalmazel-Jeansagni\u00e8re:"}
{"id": "664658", "revid": "593833", "url": "https://it.wikipedia.org/wiki?curid=664658", "title": "Torrion Quartara", "text": "Il Torrion Quartara \u00e8 una frazione di Novara di 2207 abitanti; insieme ai rioni Cittadella, Rizzottaglia e Villaggio Dalmazia costituiva la \"Circoscrizione Sud\" della citt\u00e0, ormai abolite insieme a tutte le altre.\nLa frazione si trova a sud dell'abitato di Novara, circondata da risaie e campi di mais.\nOrigine del nome e curiosit\u00e0.\nIl Torrion Quartara prende il suo nome da un'antica torre che sorgeva in questa parte di campagna nel XIV secolo. Fu teatro della Battaglia della Bicocca, combattuta tra piemontesi e austriaci il 23 marzo 1849.\nDal 1956 vi \u00e8 ubicato il Seminario vescovile \"San Gaudenzio\" per la formazione dei presbiteri della diocesi di Novara.\nIl campo da calcio ospita la G.S. Pro Calcio Torrion Quartara 1990 che disputa il campionato amatoriale provinciale. La seconda parte del nome \"quartara\", risale all'epoca in cui questa zona era di propriet\u00e0 del vescovo di Asti a far tempo gi\u00e0 dal IX secolo. Siccome il proprietario risiedeva molto lontano (ad Asti appunto), ecco che per poterla coltivare si rivolse ad una persona di fiducia che pagava il \"Quarto\" del reddito proveniente dal terreno coltivato. Questa zona e la tenuta che le corrispondeva fin\u00ec per essere indicata come \"la Quartara\", e da questa indicazione deriv\u00f2 l'attuale toponimo. \nCi troviamo al tempo dei servi della gleba, persone che non venivano indicate con un nome proprio loro, ma con il nome della localit\u00e0 nella quale abitavano e vivevano. Quando per questioni anagrafiche e fiscali sorsero i cognomi per indicare i rami delle famiglie, il conduttore della tenuta Quartara venne indicato proprio con tale nome.\nAlcuni discendenti nel corso degli anni riscattarono la loro condizione, lavorando al fianco dei principi parteciparono alla loro vita, vicende, ottenendo gradi e promozioni, fino a diventare nobili loro stessi per investitura. Ecco i conti Quartana di Asti, quelli di Alessandria. Uno dei membri di queste famiglie, il Conte Quartana, divenne aiutante de re Vittorio Emanuele II.\nGeografia fisica.\nTorrion Quartara si trova a sud di Novara ed \u00e8 circondata da campi e risaie. Il territorio \u00e8 pianeggiante, con alcune collinette al confine con il quartiere Bicocca, che costituiscono la Valle dell'Arbogna, nel \"Terrazzo fluvio glaciale Novara - Vespolate\".Inoltre, il territorio \u00e8 drenato da diversi corsi d'acqua tra i quali citiamo l'Agogna, l'Arbogna, il Cavo Dassi, il Cavo Prina (oggi non pi\u00f9 utilizzato) ed il cavo Canalino."}
{"id": "664659", "revid": "729019", "url": "https://it.wikipedia.org/wiki?curid=664659", "title": "Celebrante", "text": "Il prete celebrante \u00e8 un ministro del culto della Chiesa cattolica che celebra il Sacramento dell'Eucaristia nel rito della Messa.\nGli unici ministri della Chiesa Cattolica che possono celebrare la Messa sono i sacerdoti, ovvero chiunque abbia ricevuto il Sacramento dell'Ordine sacro e che abbia raggiunto almeno il grado del presbiterato.\nNessun altro ministro della Chiesa pu\u00f2 celebrare l'Eucaristia. I diaconi, che hanno ricevuto l'Ordine sacro nel grado del diaconato, pur potendo amministrare alcune funzioni tipiche del prete, non possono celebrare la Messa e quindi il sacramento dell'Eucaristia."}
{"id": "664660", "revid": "268111", "url": "https://it.wikipedia.org/wiki?curid=664660", "title": "Cantone di Chazelles-sur-Lyon", "text": "Il Cantone di Chazelles-sur-Lyon era un cantone francese dell'Arrondissement di Montbrison.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664661", "revid": "1784425", "url": "https://it.wikipedia.org/wiki?curid=664661", "title": "B\u00e9la Kir\u00e1ly", "text": "Entrato in servizio nel 1935 come sottotenente dell'esercito ungherese, durante la seconda guerra mondiale combatt\u00e9 sul fronte russo. Al termine del conflitto si iscrisse al Partito Comunista Ungherese, raggiungendo in breve tempo il grado di Maggior Generale dell'Honv\u00e9ds\u00e9g (tradotto letteralmente: \"difensori della patria\", nome ufficiale dell'Esercito magiaro dai tempi dell'Impero Asburgico). Arrestato nel 1951 durante la dittatura di R\u00e1kosi, nel 1952 dopo un processo farsa, fu condannato a morte ma in appello la sentenza gli venne commutata in ergastolo.\nScarcerato nel settembre del 1956, durante i tragici fatti del 1956 fu nominato comandante in capo dell'Honv\u00e9ds\u00e9g e incaricato della difesa militare di Budapest. Dopo la rivoluzione, essendo ricercato, si rifugi\u00f2 dapprima in Austria da dove riusc\u00ec poi a proseguire per gli Stati Uniti.\nNegli USA frequent\u00f2 la Columbia University e nel 1962 ottenne il titolo di \"Dottore di filosofia in scienze storiche\", iniziando ad insegnare presso il Brooklyn College di New York. Il Generale B\u00e9la Kir\u00e1ly fece ritorno in Ungheria soltanto nel 1989: nel 1990 fu eletto membro indipendente del parlamento magiaro, ruolo che ricopr\u00ec sino alla scadenza del mandato nel 1994. Dal 2004 alla morte Kir\u00e1ly \u00e8 stato membro associato dell'Accademia ungherese delle scienze."}
{"id": "664665", "revid": "767487", "url": "https://it.wikipedia.org/wiki?curid=664665", "title": "Cantone di Feurs", "text": "Il Cantone di Feurs \u00e8 un cantone francese dell'Arrondissement di Montbrison.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 23 a 33 comuni.\nComposizione.\nI 23 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 33:"}
{"id": "664674", "revid": "287204", "url": "https://it.wikipedia.org/wiki?curid=664674", "title": "Cantone di Montbrison", "text": "Il Cantone di Montbrison \u00e8 un cantone francese dell'Arrondissement di Montbrison.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 31 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "664682", "revid": "108446803", "url": "https://it.wikipedia.org/wiki?curid=664682", "title": "Operatore lineare continuo", "text": "In analisi funzionale un operatore lineare continuo in uno spazio vettoriale topologico \u00e8 una trasformazione lineare che \u00e8 continua rispetto alla topologia presente. \nDefinizione.\nUn operatore lineare tra spazi vettoriali \u00e8 una trasformazione lineare definita su una variet\u00e0 lineare contenuta nello spazio vettoriale di partenza.\nUn operatore lineare formula_1 \u00e8 continuo in un punto formula_2 se per ogni intorno formula_3 di formula_4 esiste un intorno formula_5 di formula_2 tale che formula_7 quando formula_8. In particolare, un operatore lineare formula_1 definito tra spazi normati formula_10 e formula_11 \u00e8 continuo se per ogni formula_12 esiste un numero formula_13 tale che:\nimplica:\nData una trasformazione lineare tra spazi normati, essa \u00e8 continua ovunque se e solo se \u00e8 continua in un punto, ed \u00e8 continua se e solo se \u00e8 limitata.\nOperatori tra spazi di Banach.\nParticolare importanza ricoprono gli operatori tra spazi di Banach. Se formula_16 e formula_17 sono due spazi di Banach, la famiglia degli operatori lineari continui da formula_16 a formula_17 si indica con formula_20. Se lo spazio formula_17 sono i numeri reali con la struttura euclidea, formula_20 \u00e8 lo spazio duale topologico di formula_16, indicato con formula_24 e contenente i funzionali lineari continui definiti in formula_16 e a valori in formula_17.\nNorma di un operatore.\nLa norma di un operatore tra spazi normati si definisce come:\nPer ogni formula_28 si ha:\ne di conseguenza:\nOgni operatore continuo \u00e8 quindi lipschitziano.\nPropriet\u00e0.\nPer la norma di formula_1 risultano le seguenti identit\u00e0:\nPer ogni vettore formula_28 esiste un operatore lineare continuo, non necessariamente unico, tale che:\nQuesto risultato \u00e8 un corollario del teorema di Hahn-Banach, e da esso deriva a sua volta il \"corollario della norma\":\nSe formula_36 \u00e8 un sottospazio chiuso proprio di formula_16 esiste sempre un operatore formula_1 non identicamente nullo tale che il suo nucleo coincide con formula_36.\nSe una successione formula_40 di operatori continui converge puntualmente verso una funzione formula_1, allora essa \u00e8 lineare e continua e:\nLimitatezza e grafico.\nIl teorema della funzione aperta afferma che un operatore lineare continuo (e quindi limitato) tra spazi di Banach mappa insiemi aperti in insiemi aperti, ovvero \u00e8 una funzione aperta. Come conseguenza, ogni applicazione lineare biettiva e continua tra spazi di Banach possiede un'inversa continua. \nIl teorema della funzione aperta permette inoltre di dimostrare il teorema del grafico chiuso. Si supponga che formula_43 e formula_44 siano spazi di Banach, e che formula_45 sia un operatore lineare. Il teorema afferma che formula_46 \u00e8 limitato se e solo se il suo grafico \u00e8 chiuso nello spazio formula_47 dotato della topologia prodotto. Un suo corollario, il teorema di Hellinger-Toeplitz, mostra che un operatore simmetrico formula_1 definito su di uno spazio di Hilbert formula_49 \u00e8 limitato. Questo risultato \u00e8 di notevole importanza in fisica, dove si richiede una qualche forma di simmetria ad alcuni importanti operatori non limitati, come l'energia in meccanica quantistica, che non possono per questo essere definiti ovunque.\nTopologia operatoriale.\nQuando si trattano operatori lineari continui su spazi di Banach o di Hilbert \u00e8 possibile definire diverse topologie a partire dalla convergenza di successioni di operatori. Sia formula_50 una successione di operatori lineari continui su uno spazio di Hilbert formula_49 (in modo equivalente si pu\u00f2 considerare uno spazio di Banach).\nLa convergenza nella topologia operatoriale uniforme implica quella ordinaria, che a sua volta implica quella debole. Inoltre ogni limite, se esiste, \u00e8 unico."}
{"id": "664683", "revid": "268111", "url": "https://it.wikipedia.org/wiki?curid=664683", "title": "Cantone di Noir\u00e9table", "text": "Il Cantone di Noir\u00e9table era un cantone francese dell'Arrondissement di Montbrison.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664686", "revid": "767487", "url": "https://it.wikipedia.org/wiki?curid=664686", "title": "Cantone di Saint-Bonnet-le-Ch\u00e2teau", "text": "Il Cantone di Saint-Bonnet-le-Ch\u00e2teau era un cantone francese dell'Arrondissement di Montbrison.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664687", "revid": "110157", "url": "https://it.wikipedia.org/wiki?curid=664687", "title": "Cantone di Saint-Galmier", "text": "Il Cantone di Saint-Galmier era un cantone francese dell'Arrondissement di Montbrison.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664688", "revid": "268111", "url": "https://it.wikipedia.org/wiki?curid=664688", "title": "Cantone di Saint-Georges-en-Couzan", "text": "Il Cantone di Saint-Georges-en-Couzan era un cantone francese dell'Arrondissement di Montbrison.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664690", "revid": "268111", "url": "https://it.wikipedia.org/wiki?curid=664690", "title": "Cantone di Saint-Jean-Soleymieux", "text": "Il Cantone di Saint-Jean-Soleymieux era un cantone francese dell'Arrondissement di Montbrison.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664692", "revid": "287204", "url": "https://it.wikipedia.org/wiki?curid=664692", "title": "Cantone di Saint-Just-Saint-Rambert", "text": "Il Cantone di Saint-Just-Saint-Rambert \u00e8 un cantone francese dell'Arrondissement di Montbrison.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 18 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "664695", "revid": "268111", "url": "https://it.wikipedia.org/wiki?curid=664695", "title": "Cantone di Belmont-de-la-Loire", "text": "Il Cantone di Belmont-de-la-Loire era un cantone francese dell'Arrondissement di Roanne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664699", "revid": "2161050", "url": "https://it.wikipedia.org/wiki?curid=664699", "title": "Roberto Valturio", "text": "Famiglia e biografia.\nEra figlio di Cicco o Abramo, della famiglia \"Valt\u00f9ri\" o \"\"de Valturibus\" o ancora \"Valturribus\"\"), che si era trasferito da Macerata Feltria a Rimini per esercitarvi l'insegnamento e scritto alla \"Matricola dei notai\" dal 1395. Il fratello Iacopo, molto pi\u00f9 anziano (gi\u00e0 notaio nel 1398) fece carriera nell'amministrazione pontificia e mor\u00ec nel 1437 o 1438. Dei figli di costui, Carlo prosegu\u00ec la carriera amministrativa e fu in seguito segretario di Sigismondo Pandolfo Malatesta, mentre Manfredo insegn\u00f2 grammatica a Bologna. L'altro fratello di Roberto, Pietro, ebbe in signoria il castello di Torrito presso Sarsina dal Malatesta.\nRoberto, educato alla scuola del padre, fu lettore di retorica e poesia dal 1427 al 1437 presso l'Universit\u00e0 di Bologna (allora chiamata \"Studio\"). Si trasfer\u00ec nel 1438 probabilmente presso la curia di Roma, dove forse subentr\u00f2 negli incarichi lasciati dal nipote Carlo.\nTornato a Rimini nel 1446, si spos\u00f2 con Diana, figlia di Rainirolo Lazari e vedova, ed entr\u00f2 a far parte del \"Consiglio privato\" di Sigismondo Pandolfo Malatesta. In questa veste ebbe frequenti contatti con Roma, dove comp\u00ec diversi viaggi e fu grandemente considerato dai contemporanei.\nAlla sua morte nel 1475, aveva lasciato i propri libri al convento di San Francesco, dove venne realizzata appositamente nel 1490 una biblioteca, in seguito andata dispersa: parte dei manoscritti passarono alla Biblioteca Gambalunghiana nel XVII secolo.\nLa sua sepoltura si trova sul fianco del Tempio Malatestiano, tra i personaggi di spicco della corte malatestiana. \nLe opere.\n\"De re militari\".\nTra il 1446 e il 1455 compose la sua opera principale, il trattato \"De re militari\". \nDopo una prefazione con dedica a Sigismondo Pandolfo Malatesta, un elenco delle fonti classiche utilizzate e una premessa sulla storia dell'arte della guerra, tratta dei seguenti argomenti:\nL'opera rappresenta una puntuale ricostruzione storica basata sulle fonti antiche allora conosciute, mentre manca ogni accenno all'evoluzione successiva dell'arte militare e le uniche figure medioevali a cui si accenna sono Art\u00f9 e Carlo Magno. La nascente artiglieria viene trattata di sfuggita, rimandando per lo pi\u00f9 a delle illustrazioni, forse di Matteo Pasti. Unica eccezione i doverosi riferimenti a Sigismondo Malatesta, che aveva promosso l'opera e la descrizione della Rocca Malatestiana e del Tempio malatestiano di Rimini.\nLa fortuna dell'opera.\nL'opera ebbe larga divulgazione: ne possedettero copie il re di Francia Luigi XI di Francia, il re d'Ungheria Mattia Corvino, il duca di Urbino Federico da Montefeltro e il signore di Firenze Lorenzo de' Medici. Rimanda invece alla componente iconografica del \"De re militari\" un trattato in lingua spagnola di Francisco de Pedrosa, intitolato \"Arte y suplimento Re militar\" e stampato nella Napoli vicereale nel 1541. \nDiversi manoscritti, datati tra il 1462 e il 1470, provenivano dalla bottega, probabilmente riminense di un certo \"Sigismondo di maestro Niccol\u00f2\". Tra i manoscritti conservati diversi contengono appendici con lettere scritte all'autore o componimenti a lui dedicati.\nLa prima edizione a stampa si ebbe a Verona nel 1472 e una nuova edizione, accompagnata da una traduzione in volgare ad opera di Paolo Ramusio, si ebbe ancora a Verona nel 1483. Da questa edizione derivarono quelle di Parigi (1532 e 1534, a cui segu\u00ec nel 1555 la versione in francese). I disegni di armamenti contenuti in quest'opera furono spudoratamente imitati da Leonardo da Vinci nei suoi progetti di armi proposti al duca Ludovico il Moro nel 1482 a Milano.\nAltre opere.\nRoberto Valturio scrisse inoltre due epistole in latino: la prima, a nome del Malatesta, nel 1461, per accompagnare il dono della sua opera principale al sultano Maometto II, dono che tuttavia non giunse mai a destinazione, e la seconda per le condoglianze a Federico da Montefeltro per la morte della moglie Battista Sforza, nel 1472.\nIn una lettera del 1455 aveva manifestato l'intenzione di scrivere una storia di Sigismondo Pandolfo Malatesta, che tuttavia non sembra sia stata mai realizzata."}
{"id": "664701", "revid": "1318658", "url": "https://it.wikipedia.org/wiki?curid=664701", "title": "Esame audiometrico", "text": "L'esame audiometrico (\"audiometria tonale in cuffie\") \u00e8 una procedura medica atta a rilevare quantitativamente la capacit\u00e0 uditiva del paziente.\nViene completato dal referto tecnico, la cui stesura \u00e8 compito dell'audiometrista o in casi specifici dall'audioprotesista, e da quello di diagnosi, da parte del medico. Fa parte di una batteria di test audiologici chiamati \"test audiometrici soggettivi\" (che richiedono la collaborazione del paziente), insieme con l'esame audiometrico vocale (con cui si rileva invece qualitativamente la capacit\u00e0 uditiva).\nProcedura.\nLa procedura consiste nel determinare la soglia uditiva per stimoli semplici (toni e suoni puri, con un'unica frequenza di vibrazione), tramite un esame effettuato in ambiente silenzioso alla presenza del tecnico audiometrista (o in alcuni casi dal tecnico audioprotesista, soprattutto se l'esame viene effettuato in centri acustici come primi esami, controlli uditivi o per il fitting protesico): questi procede nel compilare una scheda di valutazione, segnalando eventuali danni e deficit dell'apparato uditivo (ipoacusia e sordit\u00e0) con la relativa gravit\u00e0. Occorre ricordare che prima di incominciare l'esame audiometrico, bisogna effettuare un'accurata otoscopia, sia per una corretta e completa diagnosi finale da parte del medico sia per l'esecuzione tecnica dell'esame stesso (per esempio la curva audiometrica potrebbe risultare falsata dalla presenza di un tappo di cerume, quindi l'esame si rimanda finch\u00e9 il condotto uditivo esterno sia libero dal tappo).\nTipologie.\nL'esame audiometrico, di tipo tonale liminare e/o vocale, \u00e8 eseguibile in cuffia o campo libero e viene generalmente effettuato in due modi:"}
{"id": "664702", "revid": "729019", "url": "https://it.wikipedia.org/wiki?curid=664702", "title": "Culebra (Porto Rico)", "text": "Culebra (in spagnolo: Isla Culebra), un tempo chiamata Isla Pasaje e Isla de San Ildefonso, \u00e8 un'isola e al tempo stesso un comune di Porto Rico.\nStoria.\nCristoforo Colombo, nel 1493, fu il primo europeo a scoprire l'isola, durante il suo secondo viaggio il 19 novembre 1493; all'epoca era abitata dagli indiani Taino. Da allora e per i tre secoli a venire i pirati dei Caraibi se ne impossessarono e la utilizzarono esclusivamente come rifugio per le loro scorribande.\nSuccessivamente, l'isola \u00e8 stata abbandonata per secoli.\nDominio spagnolo.\nDurante l'era del commercio spagnolo attraverso le Americhe, fu usato come rifugio per i pirati, cos\u00ec come i pescatori e i marinai locali. Nel 1875 un inglese di colore, tale Stevens, fu nominato come primo governatore di Culebra da parte delle autorit\u00e0 di Vieques. Gli fu affidato il difficile compito di proteggere l'isola e i pescatori dagli attacchi dei pirati, ma non vi riusc\u00ec e mor\u00ec assassinato dopo pochi mesi.\nCulebra fu quindi insediata da Cayetano Escudero Sanz il 27 ottobre 1880. Questo primo insediamento fu chiamato San Ildefonso, in onore del vescovo di Toledo, San Ildefonso de la Culebra. Due anni dopo, il 25 settembre 1882, inizi\u00f2 la costruzione del faro di Culebrita. Fu completato il 25 febbraio 1886, il che lo ha reso il pi\u00f9 antico faro operativo dei Caraibi fino al 1975, quando la Marina e la Guardia costiera statunitensi hanno finalmente chiuso la struttura.\nDominio statunitense.\nGli Stati Uniti presero il controllo di Puerto Rico dalla Spagna all'indomani della guerra ispano-americana ai sensi del Trattato di Parigi del 1898. Nel 1899, gli Stati Uniti condussero il loro primo censimento di Puerto Rico, scoprendo che la popolazione di Culebra aveva 704 abitanti. \nNel 1902, Culebra fu integrata come parte di Vieques. Un anno dopo, il 26 giugno, il presidente Theodore Roosevelt istitu\u00ec la prenotazione navale di Culebra. Un rifugio per uccelli fu istituito il 27 febbraio 1909. Nel 1939, la Marina degli Stati Uniti inizi\u00f2 a utilizzare l'arcipelago di Culebra come luogo di esercito di armi da fuoco e bombardamenti. Ci\u00f2 \u00e8 stato fatto in preparazione del coinvolgimento degli Stati Uniti nella seconda guerra mondiale. Nel 1971 il popolo di Culebra inizi\u00f2 le proteste, note come proteste della Marina-Culebra, per la rimozione della Marina degli Stati Uniti da Culebra. Quattro anni dopo, nel 1975, cess\u00f2 l'uso di Culebra come poligono di tiro e tutte le operazioni furono trasferite a Vieques.\nCulebra \u00e8 stata dichiarata municipalit\u00e0 dell'isola indipendente nel 1917. Il primo governo eletto democraticamente \u00e8 stato istituito nel 1960. In precedenza, il governo di Puerto Rico aveva nominato delegati per amministrare l'isola.\nLa vicenda dei carri armati abbandonati.\nL'isola \u00e8 famosa per la presenza dei tanks della seconda guerra mondiale abbandonati in riva al mare.\nFurono portati qui a partire dal 1939, quando la Marina militare degli Stati Uniti inizi\u00f2 a utilizzare la spiaggia come poligono di tiro e di pratica. Venne fatto in preparazione al coinvolgimento degli Stati uniti nella seconda guerra mondiale. \nDopo il loro ritiro dall'isola nel 1970, gli abitanti hanno preso atto dell'impossibilit\u00e0 di rimuovere i carri armati, e hanno iniziato a dipingerli e graffitarli.\nGeografia.\nL'isola si trova a 27 km dalla costa orientale portoricana, 19\u00a0km a ovest di S.Thomas e 14\u00a0km a nord di Vieques, in quella fascia di mare che separa il Mar dei Caraibi dall'oceano Atlantico, denominata stretto delle Vergini.\nGeograficamente \u00e8 l'isola pi\u00f9 orientale delle grandi Antille, ma a causa della sua vicinanza con le Isole Vergini viene chiamata anche \"\u00daltima Virgen\", ovvero l'ultima isola occidentale delle piccole Antille e, assieme a Vieques e a numerosi scogli e isole minori, forma l'arcipelago delle Isole Vergini spagnole.\nInfrastrutture.\nSull'isola \u00e8 presente un aeroporto pubblico ad uso civile."}
{"id": "664703", "revid": "287204", "url": "https://it.wikipedia.org/wiki?curid=664703", "title": "Operatore aggiunto", "text": "In analisi funzionale l'aggiunto di un operatore, chiamato anche operatore hermitiano aggiunto o dagato, generalizza il trasposto coniugato di una matrice quadrata al caso infinito dimensionale e il concetto di complesso coniugato di un numero complesso.\nOgni operatore lineare limitato su uno spazio di Hilbert ha un corrispondente operatore aggiunto.\nSe \"A\" \u00e8 un operatore, l'aggiunto di \"A\" si scrive \"A\"* o \"A\"\u2020 (l'ultimo soprattutto nella notazione bra-ket).\nDefinizione.\nLa definizione di operatore aggiunto si diversifica a seconda che ci si trovi in uno spazio di Hilbert o in uno spazio di Banach.\nSpazio di Banach.\nSiano formula_1 e formula_2 spazi di Banach e formula_3 un operatore lineare continuo, e quindi limitato. Si definisce operatore aggiunto di formula_4 l'operatore lineare limitato formula_5 definito dalla relazione:\ndove l'asterisco denota lo spazio duale.\nLa mappa che associa un operatore lineare limitato al suo aggiunto \u00e8 un isomorfismo isometrico tra lo spazio degli operatori lineari limitati da formula_1 a formula_2 allo spazio degli operatori lineari limitati da formula_9 a formula_10. Se la dimensione dello spazio \u00e8 infinita, tale mappa \u00e8 continua sia nella topologia operatoriale debole, sia in quella uniforme (indotta dalla norma). Se la dimensione \u00e8 finita, la mappa \u00e8 continua solo nella topologia operatoriale forte.\nSpazio di Hilbert.\nSia formula_11 uno spazio di Hilbert, con prodotto hermitiano formula_12, e sia formula_13 un operatore lineare continuo in formula_11. Per ogni formula_15 di formula_11 si definisce il funzionale lineare:\ntale che:\nper ogni formula_19 di formula_11. Si tratta di un operatore continuo poich\u00e9 formula_13 \u00e8 continuo e cos\u00ec pure il prodotto hermitiano. \nSe l'operatore \u00e8 limitato il teorema di rappresentazione di Riesz afferma che esiste un unico elemento formula_22 tale che:\nSi definisce aggiunto di \"A\" l'unico operatore \"A*\" tale che:\novvero:\nSe \"M\" \u00e8 la matrice che rappresenta formula_13 rispetto ad una base di formula_11, la matrice che rappresenta formula_28 rispetto alla stessa base \u00e8 la matrice trasposta complessa coniugata di \"M\".\nVale inoltre il teorema che se l'operatore formula_28 \u00e8 aggiunto di formula_13 allora:\nL'operatore aggiunto formula_28 \u00e8 dunque tale che:\nLa sua esistenza per gli operatori limitati \u00e8 garantita dal teorema di Riesz, ed ha la propriet\u00e0 di essere anch'esso un operatore limitato:\ndalla quale si ha che:\nSe formula_36 si dice che tale operatore \u00e8 autoaggiunto o \"hermitiano\", e si ha:\nOperatori non limitati.\nNel caso di operatori non limitati il teorema di rappresentazione di Riesz perde di validit\u00e0. In tal caso \u00e8 possibile definire l'operatore aggiunto di operatori densamente definiti, ovvero gli operatori tali per cui la chiusura del dominio coincide con l'intero spazio vettoriale.\nSia formula_38 uno spazio di Hilbert con prodotto hermitiano formula_12 e sia formula_13 un operatore lineare densamente definito in formula_38. Sia formula_42 l'insieme di tutti gli elementi formula_43 tali per cui esiste formula_44 tale che:\nPer ogni formula_46 si definisce aggiunto di formula_13 l'operatore formula_28 tale che: \novvero:\nIl lemma di Riesz permette inoltre di concludere che formula_46 se e solo se:\nPropriet\u00e0.\nL'aggiunto gode delle seguenti propriet\u00e0:\nInoltre, la relazione tra l'immagine di formula_13 ed il nucleo dell'aggiunto \u00e8 data da:\nInfatti:\ned inoltre:\nche segue dalla prima considerando lo spazio ortogonale per entrambi i membri. L'immagine non \u00e8 necessariamente un insieme chiuso, mentre lo \u00e8 il nucleo di un operatore continuo.\nSpettro dell'operatore aggiunto.\nLo spettro formula_63 ed il risolvente formula_64 di un operatore formula_4 definito su uno spazio di Banach coincidono con quelli del suo aggiunto, mentre in uno spazio di Hilbert si ha che:\nSe formula_56 appartiene allo spettro residuo di formula_4, allora formula_56 appartiene allo spettro puntuale dell'aggiunto formula_70. Se invece formula_56 appartiene allo spettro puntuale di formula_4, allora esso appartiene sia allo spettro puntuale e sia allo spettro residuo di formula_70.\nInoltre, se formula_4 \u00e8 autoaggiunto su uno spazio di Hilbert si ha:"}
{"id": "664709", "revid": "767487", "url": "https://it.wikipedia.org/wiki?curid=664709", "title": "Varg Vikernes", "text": " \u00c8 il fondatore ed unico membro del progetto musicale black metal - pagan dark ambient denominato Burzum. Soprattutto nei primi anni novanta, era conosciuto con lo pseudonimo di Count Grishnackh (o anche semplicemente \"il Conte\"), nome mutuato da un orco del libro \"Il Signore degli Anelli\".\n\u00c8 balzato agli onori della cronaca nera per aver incendiato alcune chiese cristiane norvegesi ed esser stato autore dell'omicidio di \u00d8ystein Aarseth detto Euronymous, chitarrista dei Mayhem, band nella quale Vikernes ha suonato alcune parti di basso in quel periodo.\nOltre alla sua attivit\u00e0 musicale, \u00e8 stato anche l'autore del gioco di ruolo \"Myfarog\" (\"Mythic Fantasy Role-playing Game\"), pubblicato a partire dal 2014.\nBiografia.\nI primi anni.\nKristian Vikernes nacque l'11 febbraio 1973 a Bergen, sulla costa atlantica della Norvegia, secondo figlio di Lars Vikernes, un ingegnere elettronico, e Lene Bore; trascorse un'infanzia normale inframmezzata da una breve parentesi irachena, dove il padre si rec\u00f2 a lavorare per un anno per il locale governo di Saddam Hussein, portando con s\u00e9 la famiglia. In un'intervista Vikernes ha smentito le voci riguardo a maltrattamenti subiti da piccolo dal padre, asserendo che i loro rapporti, sebbene egli fosse una persona autoritaria, sono sempre stati normali e proseguirono anche nel periodo della sua detenzione.\nDurante l'adolescenza intraprese la lettura dell'opera \"Il Signore degli Anelli\" di J. R. R. Tolkien, che lo influenz\u00f2 molto nella sua successiva produzione musicale, a partire dal nome del suo progetto: \"Burzum\", infatti, \u00e8 una parola del linguaggio nero usato dagli adepti di Sauron ed \u00e8 iscritta all'interno dell'Unico Anello; in italiano \u00e8 comunemente tradotta con il termine \"oscurit\u00e0\". Il fantasy ebbe una certa importanza anche nel suo immaginario personale: Kristian infatti, nonostante le molte amicizie, preferiva la solitudine e trascorreva le giornate passeggiando nei boschi vicino a casa, fuori Bergen, che la sua immaginazione provvedeva a popolare di orchi, troll e altre creature tipiche del folklore scandinavo come dell'universo tolkieniano.\nTra gli interessi del giovane Kristian rientravano anche la lettura delle favole scandinave e i giochi di ruolo (tra cui Advanced Dungeons &amp; Dragons); talvolta, assieme ai compagni di gioco, si recava nei boschi o presso le rovine di un monastero a \"combattere\" con armi di legno.\nSempre durante l'adolescenza i suoi genitori si separarono, evento che non lo sconvolse pi\u00f9 di tanto in quanto i rapporti tra i coniugi erano divenuti sempre pi\u00f9 tesi; la circostanza strinse maggiormente il legame con la madre e il fratello. Fu proprio suo fratello a trasmettergli la passione per J.R.R. Tolkien, oltre a quella decisamente pi\u00f9 prosaica per le armi: infatti il fratello, a quei tempi uno skinhead, spesso lo portava nei boschi a sparare con la pistola.\nL'inizio musicale.\nIl desiderio di tradurre in musica l'immaginario tolkieniano spinse Kristian a creare un gruppo, dapprima chiamato \"Kalashnikov\" e poi rinominato \"Uruk-Hai\" (dal nome della particolare razza di orchi agli ordini di Saruman), che sar\u00e0 l'embrione di Burzum. Gli ascolti di Kristian vertevano soprattutto sul thrash e sul death metal influenzandone la musica, analogamente a quanto era accaduto ai conterranei Mayhem. La sua natura eclettica si esplicitava anche negli ascolti musicali: Kristian infatti, oltre ai generi sopracitati, ascoltava anche musica classica, folk e techno.\nA differenza di Burzum, gli Uruk-Hai non erano una one-man band: assieme a Kristian (alla chitarra) suonavano due ragazzi che per\u00f2, diversamente da lui, consideravano la musica (secondo quanto dice Vikernes) un mezzo per far colpo sulle ragazze ed erano, secondo Vikernes, tecnicamente scarsi. L'incontro nel 1989 con gli Old Funeral, un gruppo dedito a un death metal d'oltreoceano (allora la scena statunitense faceva da modello, con gruppi come i Morbid Angel), lo convinse a porre fine al suo progetto musicale. Questo incontro non era avvenuto per caso: Kristian era stato chiamato per una sostituzione da un suo vicino di casa, Olve Eikemo, pi\u00f9 tardi universalmente conosciuto come Abbath, chitarrista e cantante degli Immortal, che fond\u00f2 dopo aver lasciato gli Old Funeral.\nGli Old Funeral fecero alcuni concerti e incisero due demo: la loro fu la prima esperienza del giovane Vikernes (all'epoca diciassettenne) con un gruppo \"serio\", circostanza che gli diede l'occasione di migliorarsi come chitarrista. L'amicizia con Abbath lo port\u00f2 a suonare anche contemporaneamente (seppur in veste di ospite) nei Satanel.\nAd un certo punto, Kristian decise di dedicarsi prioritariamente al suo vecchio progetto Uruk-Hai, che non aveva mai abbandonato completamente (almeno teoricamente), ribattezzandolo Burzum. Questa scelta, apparentemente azzardata (gli Old Funeral, sebbene underground, si erano fatti conoscere in giro ed erano un gruppo avviato), era dettata dalla necessit\u00e0 di poter dare fondo alla sua ispirazione senza doversi consultare o accordare con altri musicisti.\nConscio che le battute salienti della scena estrema si stavano svolgendo a Oslo, Varg si mise in contatto con il leader dei Mayhem \u00d8ystein Aarseth, meglio conosciuto come Euronymous.\nIl periodo dell'Inner Circle.\nEuronymous godeva a quei tempi della nomea di individuo malvagio, dedito all'occultismo e al satanismo, tant'\u00e8 che moltissimi teenager norvegesi erano affascinati dalla sua persona. Kristian inizi\u00f2 una fitta corrispondenza con lui, spinto anche dal fatto che l'artista possedesse una propria etichetta discografica indipendente specializzata in musica estrema, la \"Deathlike Silence Productions\"; all'inizio del 1991 Kristian aveva gi\u00e0 pronti due demo e glieli sped\u00ec.\nEntusiasta del lavoro, il leader dei Mayhem invit\u00f2 il giovanissimo Vikernes a Oslo proponendogli un contratto. Di l\u00ec a poco il personaggio di Euronymous fece presa su Kristian, che rimase impressionato dalla sua personalit\u00e0 e dai suoi proclami apocalittici riguardo alla guerra contro i cristiani. Il fondatore dei Mayhem, per\u00f2, era considerato da Vikernes tanto bravo a parole quanto incapace a fatti; questo port\u00f2 successivamente il ragazzo a riconsiderare la sua opinione nei confronti di Euronymous, una svolta determinante per capire l'evoluzione degli eventi.\nBergen e Oslo (dove risiedeva Euronymous e dove era concentrata la scena black metal norvegese) erano separate da troppe ore di viaggio, per cui Kristian decise di soggiornare saltuariamente nel retrobottega del negozio che Euronymous aveva appena aperto, l'\"Helvete\" (che significa \"inferno\" in norvegese). Il periodo passato in quel luogo, dove divideva la stanza con Tomas Haugen, futuro membro degli Emperor, segn\u00f2 l'inizio dei presunti misfatti compiuti dai frequentatori del negozio, che si battezzarono con il nome di Inner Circle (in norvegese, \"svarte sirkel\"), sebbene lo stesso Vikernes abbia smentito l'esistenza di questa setta.\nTra di essi, che si riunivano nei locali sul retro della struttura, Vikernes era il fautore principale degli atti che vennero poi identificati dalla stampa (anche internazionale) come \"Black Metal Mafia\", e che consistevano principalmente in roghi di chiese e dissacrazioni di cimiteri. In particolare il rogo delle chiese, viste come luoghi odiati dai satanisti della setta, divenne per Vikernes un atto perfettamente legittimo, poich\u00e9 a sua detta esse erano state erette dopo la distruzione degli antichi templi pagani ed erano il simbolo del cristianesimo che aveva estirpato l'antica religione dei vichinghi.\n\u00c8 da citare il fatto che Vikernes, a differenza degli altri adepti dell'Inner Circle, oltre a non fare uso di droghe o alcolici, non era un satanista e si dichiarava tale esclusivamente per motivi \"scenici\": in verit\u00e0 la sua fede religiosa era orientata verso il culto odalista, interessi che proprio in questo periodo emersero e che si rifletterono sulla sua produzione musicale (come nell'album \"Hvis lyset tar oss\"). Risale a questi giorni il cambiamento legale del nome da \"Kristian\" a \"Varg\".\nLa popolarit\u00e0.\nLa prima uscita ufficiale di Burzum consistette nella pubblicazione dell'omonimo album, uscito nel maggio 1992. Il disco, prodotto da Euronymous ed Eirik Hundvin, \nIn compenso, Euronymous propose a Varg di suonare il basso nel nuovo album dei Mayhem, quello che sarebbe poi diventato uno dei pi\u00f9 seminali album black metal della storia: \"De Mysteriis Dom Sathanas\". Suonare nei Mayhem era la massima aspirazione di qualunque blackster norvegese del periodo, quindi non desta stupore il fatto che un simile incarico rabbonisse Vikernes. L'espediente si rivel\u00f2 per\u00f2 decisamente effimero: Euronymous trov\u00f2 i soldi per pubblicare altri lavori e tale avvenimento contribu\u00ec a peggiorare ulteriormente i rapporti tra i due. Nel frattempo la cricca dell'Helvete aveva deciso di passare dalle parole all'azione: Euronymous era un grande oratore ma mostrava poca propensione ad agire; Varg Vikernes invece, ritenuto una persona senza scrupoli, era smanioso di far vedere agli altri quello che poteva fare e si incaric\u00f2 della cosa.\nAlle prime ore del 6 giugno 1992 (Vikernes indica le tre) la Stavkirke di Fantoft, capolavoro architettonico norvegese, venne data alle fiamme e interamente distrutta nel giro di poche ore, con l'unica eccezione delle travi portanti; la foto dello scheletro della chiesa diventer\u00e0 la copertina di \"Aske\". Questo fu l'inizio di un'impressionante catena di incendi che si scaten\u00f2 nei mesi a venire e coinvolse decine di chiese, causando in un'occasione, a Sarpsborg, la morte di un pompiere. La matrice dolosa dell'incendio fu subito palese per le autorit\u00e0, le quali per\u00f2 non avevano idea su chi potesse essere il colpevole; dal canto suo Varg Vikernes, orgoglioso dei suoi atti ed incurante della discrezione, si vant\u00f2 in giro dell'accaduto al punto tale da rilasciare un'intervista, il 20 gennaio 1993, in cui rivelava particolari sul rogo di Fantoft noti solo alle forze dell'ordine, attirandosi cos\u00ec le attenzioni della polizia.\nLa successiva perquisizione a casa di Vikernes port\u00f2 alla scoperta di materiale sospetto ed al suo arresto; Vikernes venne comunque scarcerato sei settimane dopo per mancanza di prove definitive. La sua breve detenzione ebbe come effetto un vertiginoso aumento della popolarit\u00e0, la quale ormai intaccava fortemente l'immagine di Euronymous. A questo punto la coesistenza tra i due, gi\u00e0 notevolmente incrinata, cominci\u00f2 a divenire sempre pi\u00f9 conflittuale. La situazione era ulteriormente esacerbata dal lassismo di Euronymous nei confronti di Burzum: Varg infatti aveva registrato nuovo materiale e intendeva pubblicarlo, e per di pi\u00f9 stava ancora aspettando la restituzione dei soldi con cui aveva finanziato i suoi primi due lavori; a questo punto Vikernes cominci\u00f2 a pensare seriamente di pubblicare il seguito di \"Aske\" (\"Det som engang var\") sotto la propria etichetta, la Cymophane.\nL'omicidio di Euronymous.\nEuronymous, che voleva trattenere Burzum sotto la propria etichetta, mand\u00f2 una copia del contratto gi\u00e0 firmato a Vikernes. Nel frattempo Snorre Ruch (Blackthorn), appena recatosi a Bergen dopo essere stato ingaggiato dai Mayhem come chitarrista di sessione, fu ospitato da Vikernes nella sua abitazione e ricevette da Aarseth una telefonata nella quale questi confermava le sue intenzioni di uccidere Varg; quest'ultimo, dopo aver ascoltato la conversazione dal telefono, e dopo aver saputo da alcuni suoi amici musicisti che egli voleva rapirlo e portarlo in una foresta per torturarlo a morte, la notte del 10 agosto 1993, decise di recarsi a casa di Euronymous. Il motivo principale delle affermazioni di Aarseth fu l'accusa mossa a Vikernes di aver rovinato la sua reputazione dinanzi ai media e i nuovi musicisti della scena black metal norvegese; Varg, infatti, dopo che Aarseth gli aveva chiesto un prestito in denaro per vendere delle copie dell'album di debutto dei Burzum nel suo negozio, chiamato Helvete, matur\u00f2 la convinzione che egli fosse una persona incapace e oziosa. Pertanto nel 1991 Vikernes decise di fondare una nuova etichetta discografica, la Burznag Records, rinominata Cymophane l'anno seguente, per pubblicare i propri lavori. Non \u00e8 mai stato appurato se le intenzioni di Aarseth fossero veritiere o se pi\u00f9 probabilmente (visto il suo carattere) si trattasse di mere sbruffonate. Anche il gesto di Vikernes \u00e8 poco chiaro: egli dichiar\u00f2 che non era partito da Bergen con l'intenzione di uccidere Euronymous e le armi che si era portato dietro (tre coltelli addosso, pi\u00f9 una mazza da baseball, una baionetta ed un'ascia nell'auto) fossero solo uno scrupolo personale per la sua sicurezza; non si capisce per\u00f2 per quale motivo avrebbe dovuto crearsi un alibi coinvolgendo altre persone e farsi portare nascosto sui sedili posteriori da Blackthorn a casa di Euronymous in piena notte.\nNon molto chiara \u00e8 anche la dinamica dell'omicidio. Vikernes dichiar\u00f2 che dopo aver domandato: \u00abChe vuoi da me lappone comunista? Perch\u00e9 vuoi uccidermi?\u00bb a Euronymous, quest'ultimo lo aggred\u00ec sferrandogli un calcio al petto e ricevendo indietro uno spintone, dopo di che part\u00ec di corsa verso la cucina presumibilmente per armarsi, al che Vikernes gli piant\u00f2 il coltello nella schiena; a questo punto Euronymous cerc\u00f2 di scappare per le scale, suonando disperatamente i campanelli dei vicini e urlando aiuto, con Varg dietro che lo accoltellava (anche se questi ha dichiarato che gran parte delle ferite ritrovate sul corpo della vittima furono frutto di una caduta sopra i cocci di una lampada durante lo scontro). Ormai in punto di morte, Euronymous rimase a terra e Varg gli inflisse l'ultima coltellata al cranio; dopo di che fugg\u00ec e al fine di eliminare le prove a suo carico gett\u00f2 gli indumenti sporchi di sangue, legandoli a delle pietre, in un lago, lungo la strada di ritorno a Bergen. Al fatto aveva assisitito anche Snorre Ruch, che aveva chiesto a Vikernes di andare con lui a Oslo per far sentire ad Euronymous alcuni riff di chitarra che aveva appena inciso. Egli non prese parte all'omicidio, in quanto era rimasto al piano terra del condominio per fumare una sigaretta; fu tuttavia arrestato e condannato a scontare 8 anni di reclusione con l'accusa di complicit\u00e0 nell'omicidio di Aarseth.\nDurante il viaggio di ritorno a Bergen, Vikernes e Ruch avevano rischiato di essere arrestati: arrivati presso il comune di H\u00f8nefoss, si fermarono in una cabina telefonica per chiamare un amico che quella sera si trovava a casa di Varg per mangiare una pizza con loro, invitandolo a tornare nella sua abitazione. Poco prima un gruppo di ragazzi aveva saccheggiato quella cabina e qualcuno, assistendo all'atto vandalico, chiam\u00f2 la polizia; arrivata sul posto, una pattuglia locale ingaggi\u00f2 un inseguimento con Blackthorn e Vikernes, credendo che ne fossero responsabili, ma questi ultimi riuscirono a scappare dopo una pericolosa corsa in auto prendendo l'autostrada per Bergen.\nIl cadavere di Euronymous fu trovato la mattina seguente e gli indizi (sembra che avesse dimenticato sul luogo del delitto il contratto e non avesse usato guanti, anche se Vikernes nega decisamente tutto questo), uniti alle testimonianze degli appartenenti alla scena estrema torchiati da lunghi interrogatori della polizia, portarono all'arresto di Varg, il quale, riconosciuto colpevole dell'omicidio (egli sostenne sempre che si tratt\u00f2 di autodifesa), di tre incendi e detenzione di armi ed esplosivi nonch\u00e9 considerato perfettamente sano di mente, venne condannato a ventun anni di carcere, il massimo della pena in Norvegia. Inoltre Blackthorn indic\u00f2 alle forze dell'ordine il lago in cui la notte dell'omicidio Vikernes aveva gettato i vestiti sporchi di sangue; tuttavia i sommozzatori trovarono solamente una maglietta totalmente priva di macchie o impronte. Poco prima della sua condanna era uscito il secondo album dei Burzum, \"Det som engang var\".\nIn prigione.\nL'incarceramento di Varg Vikernes non port\u00f2 alla fine di Burzum: al momento del suo arresto, infatti, Vikernes aveva gi\u00e0 inciso abbastanza materiale, ma A peggiorare le cose, Varg aveva rilasciato anche delle dichiarazioni considerate molto vicine al nazismo, precludendosi in questa maniera l'appoggio di altre etichette; inoltre a causa dei processi era impossibilitato ad ovviare al problema pubblicando i propri lavori con la sua etichetta personale, la Cymophane.\nIn suo aiuto accorse l'allora giornalista musicale tedesca di origine italiana Tiziana Stupia che, volendo evitare che la musica di Burzum cadesse nel dimenticatoio, la Misanthropy Records che prese i diritti dei suoi lavori futuri. In questa maniera, usando materiale precedente all'imprigionamento di Vikernes, vennero pubblicati i due album \"Hvis lyset tar oss\" nel 1994 e \"Filosofem\" nel 1996; quest'ultimo entr\u00f2 addirittura nelle classifiche nel Regno Unito. Nel frattempo, durante la reclusione, Vikernes si diede allo studio di tematiche come la mitologia nordica e il nazionalismo.\nNel 1996 venne intervistato da Michael Moynihan che in seguito pubblicher\u00e0 il libro \"Lords of Chaos. La storia insanguinata del metal satanico\", dal quale verr\u00e0 poi tratto un documentario: Varg, che proprio in questo periodo aveva aggiunto al suo nome \"Qisling Larss\u00f8n\", li sconfess\u00f2 entrambi.\nLa svolta politica di Vikernes si rifletter\u00e0 nei suoi due ultimi lavori: gli album ambient \"Dau\u00f0i Baldrs\" (1997) e \"Hli\u00f0skj\u00e1lf\" (1999). Il terzo disco, che avrebbe dovuto chiudere la trilogia preconizzata da Vikernes, non ci fu mai: dopo la pubblicazione di \"Hli\u00f0skj\u00e1lf\" infatti Varg si dichiar\u00f2 annoiato della scena musicale e dirott\u00f2 tutti i suoi interessi sulla politica, la scrittura e lo studio della mitologia; a sostegno delle sue dichiarazioni chiuse il sito ufficiale di Burzum e ripubblic\u00f2 il \"Vargsm\u00e5l\", oltre a pubblicare ex novo il libro \"Germansk Mytologi og Verdemsanskuelse\" e due opuscoli: \"Guide to the Norse Gods and their Names\" e \"Irminsul\".\nIl 26 luglio 2003 Varg Vikernes non si present\u00f2 in carcere dopo un permesso e venne catturato il giorno seguente in autostrada nei pressi di Oslo, alla guida di un'auto sequestrata sotto minaccia armata ad una famiglia. Secondo alcune indiscrezioni, nell'automobile Vikernes aveva allestito un vero e proprio arsenale contenente un fucile a pompa, travestimenti, una maschera antigas, alcuni coltelli, un computer, un navigatore satellitare e alcune carte di credito. Non \u00e8 da escludere che il cosiddetto arsenale sia stato ingigantito dai media, visto che inoltre Vikernes neg\u00f2 di aver minacciato i possessori dell'auto con un'arma; sta di fatto che sicuramente qualcuno dovette aiutarlo a procurarsi certi oggetti, qualunque ne fosse la quantit\u00e0.\nVikernes dichiar\u00f2 di aver voluto dirigersi in Svezia (alcune voci parlano addirittura di una sua intenzione di arruolarsi nella legione straniera), e di essere fuggito dal carcere perch\u00e9 qualcuno tramava di ucciderlo; tuttavia al momento della cattura era sulla strada del ritorno in quanto convinto a desistere da sua madre. Dopo questo tentativo di fuga la sua scarcerazione, prevista per il 2006, venne procrastinata al 2008.\nScritti.\nAlla fine del 1994, mentre si trovava in carcere, Vikernes scrisse un libro in norvegese dal titolo \"Vargsm\u00e5l\" (\"Il discorso di Varg\"). Nel libro egli divulg\u00f2 le sue idee sulla sua vita, la separazione razziale, il paganesimo, la politica. Sfortunatamente per lui, per\u00f2, le autorit\u00e0 norvegesi, probabilmente impensierite dalle sue intenzioni ben poco politicamente corrette (all'inizio della detenzione aveva pensato di creare un movimento politico di matrice nazionalista chiamato Norsk Hedensk Undemokratisk Front, sullo stile di quello tedesco chiamato Germanic Heathen Front), decisero a un certo punto di proibirgli l'uso del computer e il libro dovette essere concluso sbrigativamente, rendendo gli ultimi capitoli piuttosto frettolosi e abbozzati rispetto al resto del tomo; in tutti i casi il \"Vargsm\u00e5l\", una volta pubblicato, and\u00f2 incontro a seri problemi di distribuzione. Vikernes ha riferito di aver scritto \"Vargsm\u00e5l\" per difendersi dalle accuse dei media. Secondo \"Lords of Chaos\", \"Vargsm\u00e5l\" fu disponibile per la vendita su Internet per qualche tempo nel 1996 ma non in versione cartacea stampata. Nel 1997, un editore norvegese pubblic\u00f2 una versione tascabile del libro; la pubblicazione dello stesso fu finanziata dalla madre di Vikernes, Helene Bore. Nel 1999, \"Vargsm\u00e5l\" veniva venduto attraverso il sito web dell'organizzazione neo-nazista Heathen Front.\nNel 1998 Vikernes scrisse un altro libro, \"Germansk Mytologi og Verdensanskuelse\", dedicato alla mitologia nordica.\nNel 2011 la Abstract Sounds Books pubblic\u00f2 \"Sorcery and Religion in Ancient Scandinavia\", libro scritto in inglese da Vikernes che tratta delle pratiche religiose dei popoli scandinavi, in particolare durante l'et\u00e0 della pietra e quella del bronzo. Secondo una recensione apparsa sul blog musicale \"Heathen Harvest\", il libro rifiuta le teorie accademiche comunemente accettate, focalizzandosi sulle particolari interpretazioni da parte di Vikernes della storia.\nNel 2015 Vikernes ha pubblicato un gioco di ruolo da lui ideato intitolato \"MYFAROG\" (\"Mythical Fantasy Role-Playing Game\"), basato sulle sue personali interpretazioni della mitologia europea e della storia. Secondo una recensione del 2015 apparsa in \"MetalSucks\", il gioco \u00e8 pieno di stereotipi razzisti e antisemitismo.\nA partire dalla fine del 2003, Vikernes ha iniziato a scrivere articoli su Burzum.org, poi diventato il sito web ufficiale di Burzum. Dal gennaio 2013, egli inoltre scrive il suo blog personale, Thulean Perspective.\nScarcerazione e eventi recenti.\nIl 24 maggio 2009, dopo quattro istanze per il rilascio su libert\u00e0 condizionata rifiutate Varg Vikernes \u00e8 stato scarcerato in libert\u00e0 vigilata. L'8 marzo 2010 \u00e8 stato pubblicato il nuovo album intitolato \"Belus\", che segna il ritorno alle sonorit\u00e0 che hanno caratterizzato le prime produzioni. Tramite il suo sito ufficiale pubblica interviste, recensioni di promozione al nuovo album, accolto molto positivamente da pubblico e critica. Nel frattempo continua a scrivere nuovo materiale che vede luce in \"Fallen\", pubblicazione resa disponibile a partire dal 7 marzo 2011 e che vede il ritorno alle origini del compositore norvegese, senza escludere l'ambient ed il dark che lo ha condizionato negli ultimi lavori. Ha omaggiato gli attentati del 22 luglio 2011 in Norvegia compiuti da Anders Breivik con un discorso pubblicato sul suo sito ufficiale., del quale aveva ricevuto il suo manifesto alcune ore prima della strage.\nNello stesso anno ha registrato il nono album in studio sotto il nome di Burzum, intitolato \"Umskiptar\", che \u00e8 stato pubblicato nel maggio 2012.\nIl 16 luglio 2013 viene nuovamente arrestato insieme alla moglie a Salon-la-Tour in Francia, dove si era trasferito, con l'accusa di star preparando una strage, dopo che la moglie del musicista aveva acquistato 4 fucili da caccia. La donna, francese con regolare porto d'armi, fa parte del locale club di tiro a segno, ma la polizia temeva che le armi fossero state acquistate per un'altra ragione. Dopo i vari controlli la polizia francese ha scagionato Vikernes dalle accuse che ha comunque dovuto presentarsi in Tribunale a Parigi il 17 ottobre, giornata in cui si presentarono nel luogo molti supporter a suo favore, per chiarire la sua posizione riguardo certe sue pubblicazioni sul suo sito. Il processo viene rimandato a giugno 2014.\nIl 2 giugno 2014 \u00e8 uscito l'undicesimo album in studio sotto il nome di Burzum, \"The Ways of Yore\".\nIl 3 giugno 2014 riprende il processo iniziato l'anno scorso a Parigi e l'8 luglio 2014 viene riconosciuto colpevole per incitazione all'odio razziale per aver diffuso materiale razzista e antisemita, condannato a sei mesi di libert\u00e0 vigilata e a una sanzione di \u20ac 8000 euro.\nNel maggio 2019 Youtube cancella il suo canale \"Thulean Perspective\" per aver diffuso materiale suprematista nonch\u00e9 antisemita su supposte cospirazione giudaiche.\nNell'ottobre del 2019 Varg ha annunciato via Twitter che pubblicher\u00e0 un nuovo album come Burzum e che l'album sar\u00e0 incentrato sul suo gioco di ruolo Myfarog. Il titolo provvisorio dell'album sar\u00e0 \"Thul\u00eaan Mysteries\".\nIdeologia.\nSebbene descritto talvolta dalla stampa come un satanista, \u00e8 un seguace dell'odalismo, un credo religioso neopagano caratterizzato da uno spiccato connubio tra religione e razza, con la presupposizione che le divinit\u00e0 germaniche siano la manifestazione dello spirito stesso del popolo germanico; e che osteggia la chiesa cristiana a favore della religione precristiana. L'enfasi del suo credo religioso all'appartenenza alla terra e al proprio gruppo etnico lo porta ad abbracciare dottrine neo-naziste, antisemite e suprematiste.\nGrande rilevanza sono date alle tradizioni, alla natura, alle foreste, agli stili di vita semplici e al cibo genuino, opponendosi alle tecnologie moderne. Il suo motto \u00e8 \"piantate un albero ovunque voi vi troviate\".\nCelebre fu anche il suo canale YouTube \" Thulean Perspective\", cancellato nel maggio 2019 in quanto aveva pubblicato discorsi suprematisti e di incitamento all'odio antisemita.\nNonostante ci\u00f2 pubblica ancora video sul sito di hosting video BitChute. Nei suoi video pi\u00f9 recenti inoltre si evince un suo avvicinamento all'anarco-individualismo primitivista, al nazional-anarchismo, al neotribalismo e al neopaganesimo \u00c1satr\u00fa.\nVita privata.\nDal 2007 \u00e8 sposato con Marie Cachet dalla quale ha avuto otto figli. Varg Vikernes \u00e8 anche padre di una figlia avuta da una precedente relazione."}
{"id": "664710", "revid": "1432830", "url": "https://it.wikipedia.org/wiki?curid=664710", "title": "Cimitero ebraico di Pisa", "text": "Il cimitero ebraico di Pisa si trova fuori dalle antiche mura, confinante ed attiguo alla piazza del Duomo.\nStoria.\nLa collocazione attuale risale alla seconda met\u00e0 del XVII secolo, quando il Granduca di Toscana concesse questo terreno in cambio di quello, poco lontano, che aveva in precedenza ospitato il cimitero ebraico. Alcune tombe del primo Seicento gi\u00e0 collocate nel precedente cimitero sono state trasferite in quello attuale, tuttora in uso.\nNel cimitero si trovano, oltre a quelle di ebrei italiani, numerose tombe di ebrei originari dalla Spagna e dal Portogallo che arrivarono e trovarono rifugio a Pisa. Grazie all'antichit\u00e0 delle tombe, si possono ritrovare i vari stili artistici che si sono avvicendati nel tempo."}
{"id": "664713", "revid": "1504506", "url": "https://it.wikipedia.org/wiki?curid=664713", "title": "Alite", "text": "L'alite, nome introdotto per la prima volta da T\u00f6rneborn nel 1897 come sinonimo di \"silicato tricalcico\" , la cui formula chimica \u00e8 &lt;chem&gt;Ca3SiO5&lt;/chem&gt;\n(&lt;chem&gt;3CaO.SiO2&lt;/chem&gt;) o nella chimica del cemento C3S, \u00e8 uno dei costituenti principali del clinker di Portland.\nIl silicato tricalcico si idrata rapidamente, attraverso una reazione esotermica che libera 125 kcal/kg, formando il silicato di calcio idrato\n(&lt;chem&gt;3CaO.2SiO2.3H2O&lt;/chem&gt;), indicato nella chimica del cemento con C-S-H, che \u00e8 il principale responsabile della resistenza meccanica iniziale del cemento stesso, e idrossido di calcio.\nLa reazione \u00e8:\n&lt;chem&gt;2C3S + 6H2O -&gt; CSH + 3Ca(OH)2&lt;/chem&gt;\nChe pu\u00f2 essere pi\u00f9 semplicemente schematizzata come:\n&lt;chem&gt;C3S + H -&gt; CSH + CH&lt;/chem&gt;\nLa maggior parte dell'idratazione avviene nell'arco di 2 giorni, pertanto i cementi a rapido indurimento contengono una maggiore quantit\u00e0 di silicato tricalcico. Durante l'idratazione del silicato tricalcico viene prodotta una maggiore percentuale di idrossido di calcio (circa il 30-40%), rispetto a quella prodotta durante l'idratazione del silicato bicalcico (circa 10-15%), tuttavia \u00e8 minore la produzione di C-S-H.\nPresenta uno scarso ritiro ed un elevato calore di idratazione, secondo solo a quello dell'alluminato tricalcico."}
{"id": "664715", "revid": "767487", "url": "https://it.wikipedia.org/wiki?curid=664715", "title": "Streamers", "text": "Streamers \u00e8 un film del 1983 diretto da Robert Altman, tratto dall'omonima pi\u00e8ce teatrale di David Rabe, adattata per il cinema dall'autore stesso e presentato fuori concorso al 36\u00ba Festival di Cannes.\nTrama.\n\"Streamers\" sviluppa la sua trama intorno a tre personaggi principali, tre ragazzi in camerata in attesa d'essere chiamati in missione nel Vietnam.\nNello sviluppo vengono affrontate le tipiche tematiche altmaniane, dalla violenza insensata, al razzismo, al tema dell'omosessualit\u00e0, e sar\u00e0 quest'ultimo a sconvolgere e mettere in crisi i personaggi, al punto da portarli ad inquietanti rigurgiti di violenza omicida. La lotta del giovane Richie contro il pregiudizio si trasformer\u00e0 tragicamente nella consapevolezza di immaturit\u00e0 da parte della societ\u00e0 a tematiche simili.\nLa tristezza esistenziale si affaccia dietro i volti ubriachi dei due veterani paracadutisti che intonano (se cos\u00ec si pu\u00f2 dire) le parole della canzone che ogni paracadutista deve cantare nel caso il suo paracadute non dovesse aprirsi, anche loro in qualche modo coscienti del gioco di morte ed insensatezza che si cela dietro la loro attivit\u00e0, uniti e resi vitali solo dallo spirito di camerata, d'amicizia, di condivisione dello stesso ruolo, nello stesso gioco. Ed \u00e8 proprio giocando a nascondino che vengono coinvolti nel 'gioco di morte' che si stava consumando nel dormitorio.\nLe disquisizioni sulla guerra in realt\u00e0 risultano molto vaghe ed imprecise, affrontate con quella superficialit\u00e0 tipica di chi parla di qualcosa che non conosce a fondo, con quell'ingenuit\u00e0 e disinformazione che caratterizzavano, e caratterizzano tuttora i soldati chiamati alle armi.\nTuttavia il vero messaggio antimilitarista si svela proprio dietro queste sfumature, dallo sguardo dei veterani che cantano, all'ingenuit\u00e0 dei discorsi dei ragazzi, che sicuramente non si presentano come guerrieri od eroi: tutt'al pi\u00f9 come tre ragazzi che parlano come tra i banchi di scuola ad \"ammazzare\" il tempo; ed infine nell'insensatezza della violenza e di una guerra che sta trasformando dei ragazzi comuni in individui dominati da un cinismo cieco."}
{"id": "664716", "revid": "10431", "url": "https://it.wikipedia.org/wiki?curid=664716", "title": "Meta (monte)", "text": ""}
{"id": "664718", "revid": "124515299", "url": "https://it.wikipedia.org/wiki?curid=664718", "title": "Monte Meta", "text": "Il monte Meta (nota anche come \"la Meta\", 2.241\u00a0m s.l.m) \u00e8 una delle maggiori cime dei Monti Marsicani, nell'appennino abruzzese, situata sul confine tra Lazio, Abruzzo e Molise, all'interno del Parco nazionale d'Abruzzo, Lazio e Molise, tra i comuni di Alfedena (AQ), Picinisco (FR) e Pizzone (IS).\nD\u00e0 il nome all'omonima catena montuosa dei Monti della Meta, sottogruppo dei Monti Marsicani, che dal valico di Forca d'Acero procede verso la valle di Comino meridionale e digrada nelle valli del Liri e del Volturno prendendo il nome di Mainarde nelle cime pi\u00f9 basse e pi\u00f9 meridionali. \u00c8 la montagna pi\u00f9 alta del Molise e ai suoi piedi si trova il passo dei Monaci (1.981 m s.l.m.).\nAscesa.\nLa cima del monte Meta era stata interdetta agli escursionisti perch\u00e9 protetta dalla riserva integrale del parco nazionale d'Abruzzo, Lazio e Molise, per le notevoli presenze di camosci d'Abruzzo, recentemente per\u00f2 (estate 2010) \u00e8 stato momentaneamente aperto un prolungamento del sentiero \"L1\" che porta fino alla cima a 2241 metri.\nDiversi sentieri portano alla Meta partendo dal Pianoro Le Forme (Pizzone) a 1380 metri, Pianoro Campitelli a 1420 metri (Alfedena, sentiero \"L1\"); i tempi di percorrenza, considerando il passo di un escursionista allenato, sono di circa tre ore (difficolt\u00e0: media). Il Passo dei Monaci, a quota 1986, \u00e8 il punto dove convergono i vari sentieri, che confluiscono nella parte finale del sentiero L1 che porta alla cima. Tale punto si pu\u00f2 raggiungere anche dal versante laziale, da Prati di Mezzo, nel comune di Picinisco.\nVersante abruzzese.\nL'itinerario parte dal pianoro Campitelli (1420\u00a0m), raggiungibile comodamente in auto, a 10\u00a0km dal comune di Alfedena. Seguendo il sentiero L1 segnalato, si attraversa una fitta faggeta fino a quota 1712, dove il panorama si apre un altipiano denominato I Biscurri che sale fino a quota 1980. Poi il sentiero diventa pi\u00f9 impervio e attraversa una impegnativa pietraia. A questo punto in direzione sud si arriva al passo dei Monaci, a quota 1986\u00a0m, dove inizia l'ultimo tratto di salita, molto ripido ma senza rocce; proseguendo fino alla cima, si gode di uno dei panorami pi\u00f9 suggestivi d'Abruzzo.\nVersante laziale.\nL'itinerario parte da Prati di Mezzo (1403 m s.l.m.), in provincia di Frosinone. La localit\u00e0 \u00e8 raggiungibile con l'automobile da Picinisco; un ampio parcheggio e la divisione segnaletica del Parco Nazionale d'Abruzzo, Lazio e Molise (capanno d'accesso \"N\") agevolano la praticabilit\u00e0 dell'area. Sulla sinistra del piazzale inizia il sentiero del parco \"N1\", ben segnalato, che prosegue lungo una mulattiera tortuosa fra rimboschimenti e faggete. Si entra poi nella Val Tabaccara dove dopo aver attraversato il bosco il panorama si fa sempre pi\u00f9 ampio e a queste altezze \u00e8 possibile incontrare rapaci rari o camosci d'Abruzzo. Il sentiero raggiunge il valico, dove \u00e8 posta una grossa croce, dopo aver attraversato il Vallone della Meta. La vista spazia sia sulla Valle di Comino, che sulle valli abruzzesi-molisane e sulle Mainarde. Si pu\u00f2 proseguire fino alla cresta montuosa tramite il sentiero L1.\nVersante molisano.\nL'itinerario parte dal pianoro delle Forme, pi\u00f9 conosciuto come Valle Fiorita. La localit\u00e0 \u00e8 raggiungibile comodamente in auto sia dal comune molisano di Pizzone, sia dal comune abruzzese di Alfedena, vista la vicinanza della Valle Fiorita al pianoro Campitelli (circa 3 KM). A circa un'ora e mezza di cammino la vegetazione diventa completamente inesistente svelando la suggestive vista della Valle Pagana e del Monte Meta. Ancora un'ora di cammino e lasciando alle spalle il Passo dei Monaci si abbandona il sentiero M1 per raggiungere la vetta del Monte Meta sopra la quale \u00e8 posta una croce. Il panorama si estende a vasto raggio e consente di vedere ad occhio nudo l'Abbazia di Montecassino e numerosi altri punti di riferimento del territorio.\nInnevamento.\nLe prime nevicate sul monte Meta talvolta si verificano a fine ottobre, ma sono perlopi\u00f9 rare e inconsistenti, mentre a dicembre la Meta viene innevata pesantemente; a seconda delle annate, a marzo la neve pu\u00f2 anche superare i 5 metri di accumulo e, nonostante il disgelo primaverile, a giugno a volte residua una spessa coltre sulla cima. Sono sconsigliate per questa ragione le escursioni a piedi tra met\u00e0 novembre e fine maggio."}
{"id": "664721", "revid": "287204", "url": "https://it.wikipedia.org/wiki?curid=664721", "title": "Cantone di Charlieu", "text": "Il Cantone di Charlieu \u00e8 un cantone francese dell'Arrondissement di Roanne.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 31 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "664722", "revid": "767487", "url": "https://it.wikipedia.org/wiki?curid=664722", "title": "Cantone di N\u00e9ronde", "text": "Il Cantone di N\u00e9ronde era un cantone francese dell'Arrondissement di Roanne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664724", "revid": "110157", "url": "https://it.wikipedia.org/wiki?curid=664724", "title": "Cantone di La Pacaudi\u00e8re", "text": "Il Cantone di La Pacaudi\u00e8re era un cantone francese dell'Arrondissement di Roanne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664725", "revid": "5305075", "url": "https://it.wikipedia.org/wiki?curid=664725", "title": "Pontelambro", "text": ""}
{"id": "664726", "revid": "268111", "url": "https://it.wikipedia.org/wiki?curid=664726", "title": "Cantone di Perreux", "text": "Il Cantone di Perreux era un cantone francese dell'Arrondissement di Roanne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664730", "revid": "842", "url": "https://it.wikipedia.org/wiki?curid=664730", "title": "Cray 1", "text": ""}
{"id": "664731", "revid": "842", "url": "https://it.wikipedia.org/wiki?curid=664731", "title": "Cray 3", "text": ""}
{"id": "664732", "revid": "842", "url": "https://it.wikipedia.org/wiki?curid=664732", "title": "Cray 4", "text": ""}
{"id": "664733", "revid": "268111", "url": "https://it.wikipedia.org/wiki?curid=664733", "title": "Cantone di Roanne-Nord", "text": "Il Cantone di Roanne-Nord era un cantone francese dell'Arrondissement di Roanne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Roanne e i comuni di:"}
{"id": "664735", "revid": "842", "url": "https://it.wikipedia.org/wiki?curid=664735", "title": "Cray Research Inc.", "text": ""}
{"id": "664736", "revid": "268111", "url": "https://it.wikipedia.org/wiki?curid=664736", "title": "Cantone di Roanne-Sud", "text": "Il Cantone di Roanne-Sud era un cantone francese dell'Arrondissement di Roanne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Roanne e i comuni di:"}
{"id": "664737", "revid": "110157", "url": "https://it.wikipedia.org/wiki?curid=664737", "title": "Cantone di Saint-Germain-Laval", "text": "Il Cantone di Saint-Germain-Laval era un cantone francese dell'Arrondissement di Roanne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664738", "revid": "268111", "url": "https://it.wikipedia.org/wiki?curid=664738", "title": "Cantone di Saint-Haon-le-Ch\u00e2tel", "text": "Il Cantone di Saint-Haon-le-Ch\u00e2tel era un cantone francese dell'Arrondissement di Roanne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664739", "revid": "268111", "url": "https://it.wikipedia.org/wiki?curid=664739", "title": "Cantone di Saint-Just-en-Chevalet", "text": "Il Cantone di Saint-Just-en-Chevalet era un cantone francese dell'Arrondissement di Roanne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664740", "revid": "268111", "url": "https://it.wikipedia.org/wiki?curid=664740", "title": "Cantone di Saint-Symphorien-de-Lay", "text": "Il Cantone di Saint-Symphorien-de-Lay era un cantone francese dell'Arrondissement di Roanne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664744", "revid": "339392", "url": "https://it.wikipedia.org/wiki?curid=664744", "title": "Unmanned Aerial Vehicle", "text": ""}
{"id": "664746", "revid": "287204", "url": "https://it.wikipedia.org/wiki?curid=664746", "title": "Dalmatica", "text": "La dalmatica era una veste utilizzata in epoca romana e poi rimasta in uso come paramento liturgico consistente in una lunga tunica, provvista di ampie maniche, che arriva all'altezza delle ginocchia. \u00c8 l'abito proprio dei diaconi, i quali la indossano nelle Celebrazioni liturgiche della Chiesa cattolica, della Chiesa anglicana e della Chiesa vetero-cattolica. Cos\u00ec come la casula per i presbiteri e i vescovi, essa \u00e8 la veste pi\u00f9 esterna.\nStoria.\nAl tempo dei romani era ricamata in oro, tessuta anche in filigrana d'oro, con smalto e perle, e ancora oggi viene prodotta con questi materiali. La dalmatica era una veste degli imperatori romani d'Oriente e fu adottata anche dall'imperatore Paolo I di Russia come veste da indossare durante l'incoronazione.\nNella Storia della Chiesa \u00e8 uno dei pi\u00f9 antichi paramenti sacri e risale al III secolo. Nelle chiese di rito bizantino e di altri riti orientali (siano esse ortodosse o cattoliche orientali) esiste un paramento molto simile alla dalmatica: il sakkos, indossato tuttavia dai vescovi; lo sticario indossato da diaconi, suddiaconi e ministranti, invece, pur ricordando esteriormente una dalmatica, coincide con il camice dei riti latini.\nUsi liturgici.\nLa dalmatica pu\u00f2 essere indossata dal vescovo, sotto la casula o la pianeta, durante le messe \"Pontificali\" o comunque di maggiore importanza; in questo modo si indica che il vescovo \u00e8 detentore della pienezza dell'Ordine sacro.\nLa tunicella, anticamente riservata al suddiacono, \u00e8 oggi anche utilizzata in funzione di dalmatica, date le loro caratteristiche simili. La tunicella, infatti, era di dimensioni minori rispetto alla dalmatica ed era provvista di maniche pi\u00f9 strette.\nPu\u00f2 essere di diversi colori liturgici, a seconda del periodo in cui viene indossata.\nNel rito ambrosiano sopra la dalmatica viene invece portata la stola.\nLe icone bizantine rappresentano Ges\u00f9 Cristo che indossa una dalmatica, anche se in quel caso si tratta di un sakkos, abito proprio dell'imperatore e dei vescovi.\nFino a papa Giovanni XXIII la dalmatica fece inoltre parte dei paramenti sacri dei quali doveva essere rivestita la salma del papa per essere esposta all'ultimo saluto dei fedeli, in quello che un tempo era noto come \"bacio del piede\". Fino a papa Pio XI era esplicitamente previsto che essa dovesse essere provvista di strascico. A partire da papa Paolo VI, artefice di una netta spoliazione e pauperizzazione delle esequie pontificie, la dalmatica non \u00e8 stata pi\u00f9 impiegata."}
{"id": "664748", "revid": "339392", "url": "https://it.wikipedia.org/wiki?curid=664748", "title": "Combustibile Derivato dai Rifiuti", "text": ""}
{"id": "664750", "revid": "228587", "url": "https://it.wikipedia.org/wiki?curid=664750", "title": "Richelieu (disambigua)", "text": ""}
{"id": "664751", "revid": "964", "url": "https://it.wikipedia.org/wiki?curid=664751", "title": "Albero della conoscenza del bene e del male", "text": "Nelle tradizioni di discendenza biblica, l'albero della conoscenza del bene e del male (, \"etz ha-da\u02bfat tov va-ra\u02bf\"), o semplicemente l\"'albero della conoscenza\", \u00e8 l'albero dell'Eden, menzionato nella Genesi insieme all'albero della vita, da cui scatur\u00ec il peccato originale a seguito dell'infrazione del divieto, posto da Dio, ad Adamo ed Eva di mangiarne i frutti.\nAlcune correnti religiose vedono in questo albero una vera e propria pianta legnosa; altri invece vedono in questo stesso albero un simbolo la cui interpretazione dipende dal significato che viene attribuito al concetto di peccato originale.\nRiferimenti biblici e coranici.\nSecondo il libro della Genesi, l'albero della conoscenza del bene e del male era posto nel centro del giardino di Eden. Il divieto di consumo riguardava solo l'albero della conoscenza del bene e del male. La disubbidienza avvenne cos\u00ec:\nAdamo ed Eva mangiarono del frutto dell'albero della conoscenza del bene e del male e andarono incontro alla punizione: la morte. Per riacquistare il diritto di vivere potevano mangiare del frutto dell'albero della vita; \nDio fece l'uomo a sua immagine e somiglianza. E avendo colto del frutto dell'albero proibito l'uomo avrebbe potuto contendere con Dio stesso (secondo l'interpretazione del Serpente), ma viene prontamente cacciato, affinch\u00e9 non sia esonerato dalla punizione della morte: mangiare dell'albero della vita.\n\u00c8 certo che la storia dell'albero della conoscenza del bene e del male si trovi descritta anche nel Corano, libro sacro dell'Islam, in cui compaiono Adamo ed Eva, in una s\u016bra in cui Dio dice chiaramente di stare lontani da quell'albero:\nEsegesi ebraica.\nRicorda Rashi:\nSecondo l'esegesi ebraica del Talmud e dei Midrashim vi sono differenti opinioni: secondo rabbi Meir \u00e8 l'uva, secondo rabbi Nechemia \u00e8 il fico, secondo rabbi Yehudah \u00e8 il grano mentre altri commentatori affermano sia il cedro.\nEntit\u00e0 e particolarit\u00e0 del peccato.\nI maestri della tradizione ebraica insegnano come la trasgressione di Adamo ed Eva consiste nel tentativo e nella volont\u00e0 di \"trarre la conoscenza\", elemento spirituale, dal frutto, elemento materiale. Inoltre il primo peccato commesso da Adamo ed Eva fu l'origine e la radice di tutti i peccati esistenti.\nUn midrash insegna che originariamente l'albero della conoscenza del bene e del male era legato a quello della vita, posti entrambi nel Giardino dell'Eden: con il peccato Adamo ne ruppe il legame. Un altro insegnamento afferma che Adamo, fino a quel momento sapiente di una saggezza celeste, \"volle vedere cosa si trovava nell'altro lato\" intendendo con ci\u00f2 \"il mondo dell'impurit\u00e0\": la conoscenza carpita cos\u00ec da Adamo ed Eva non era infatti la conoscenza della Torah ma una conoscenza connaturata al peccato.\nEva diede da bere il succo del succitato frutto anche agli animali infatti da quel momento in poi valse la morte anche per loro.\nL'ebraismo, in considerazione dell'origine divina della sapienza, della conoscenza e dell'intelligenza, non manca nel valutare Giobbe esempio di rettitudine ed integrit\u00e0: egli rivolge al Signore la domanda \"Dove si trova la sapienza?\" ()\n\u00abUn frutto bello a vedersi...\u00bb.\nNachmanide spiega che, mangiando del frutto proibito, Adamo e la donna \u00abavrebbe voluto e desiderato una cosa o il suo contrario\u00bb.\"Delizia\" riguarda gli \"occhi\", il \"\"desiderio\" invece l'intelligenza.\nI testi ebraici della Torah spiegano che l\"'albero della conoscenza del bene e del male\" possedeva anche il tronco saporito e dello stesso gusto del frutto; anche il rabbino Arizal ricorda infatti che in principio Dio avrebbe concesso all'umanit\u00e0 che ogni albero possedesse questa qualit\u00e0 fino al rifiuto della Terra che ci\u00f2 non volle per i malvagi che poi sarebbero esistiti in seguito. Cos\u00ec l'unico albero a mantenere questa peculiarit\u00e0 fu quello dal frutto negato da Dio ad Adamo ed Eva.\nDio proib\u00ec al padre ed alla madre dell'umanit\u00e0 di mangiare il frutto, ma Adamo aggiunse una proibizione dicendo ad Eva di non toccarlo; il serpente approfitt\u00f2 dell'indecisione di Eva spingendola contro l'albero che quindi tocc\u00f2 cosicch\u00e9, quando lei non ne vide le conseguenze prospettate, decise di mangiarne il frutto. I commenti esegetici ebraici insegnano che il serpente credette che, una volta che anche Adamo avesse trasgredito l'ordine divino mangiando il frutto e poi fosse morto, avrebbe potuto sposare Eva.\nLa Torah insegna che il serpente venne punito anche con la lebbra per aver commesso maldicenza verso Dio: in questo animale ne \u00e8 segno il cambio della pelle.\nConoscenza del bene e del male e gli angeli corrispondenti.\nA proposito dell'albero della conoscenza del bene e del male il libro cabalistico dello \"Zohar\" afferma che l'angelo Metatron rappresenta il bene mentre l'angelo Samael il male, quest'ultimo angelo spesso associato al significato del serpente.\nInterpretazioni tradizionali ebraiche circa la natura del frutto.\nSecondo un Midrash, riguardo al libro del Pentateuco Genesi, non venne rivelato il luogo da cui sorse il frutto da Dio proibito, per non dolersene.\nFico.\nLa velocit\u00e0 della scena in Genesi fa supporre che la coppia, sorpresa dall'immediato senso di vergogna per le proprie nudit\u00e0, prese la prima cosa a portata di mano per coprirsi, le foglie - in realt\u00e0 delle cinture (\"Midrash Bereshit Rabbah\") - dell'albero della conoscenza del bene e del male. Il libro della Genesi dice che le foglie utilizzate erano foglie di fico, in ebraico \u05ea\u05d0\u05e0\u05d4 ().\nUva.\nA proposito del Tiqqun, la tradizione mistica ebraica insegna che, se Adamo ed Eva avessero atteso tre ore ed avessero utilizzato il frutto suddetto per compiere la santificazione del giorno santo dello Shabbat con la cerimonia del Kiddush, non vi sarebbe stata alcuna punizione perch\u00e9 in questo caso inseriti nell'ambito del divino e della santit\u00e0 non sottoposti al male del peccato: secondo un'opinione il frutto \u00e8 infatti l'uva da cui si ricava il vino con cui gli Ebrei celebrano appunto il Kiddush nel venerd\u00ec sera, sera con cui inizia il giorno dello Shabbat, e durante il primo pranzo del giorno del sabato.L'imposizione di tale divieto valeva infatti solo fino ad un certo momento con la concessione che poi l'uva venisse appunto utilizzata per il Kiddush.\nAnche l'Arizal afferma che, quando Eva offr\u00ec il succo d'uva dell'albero della conoscenza del bene e del male ad Adamo ed egli ne inger\u00ec la parte con la feccia, attraverso quest'atto nel peccato i due compromisero maggiormente la propria integrit\u00e0 nella disobbedienza a Dio.\nLa tradizione ebraica spiega che Adamo ed Eva non avrebbero ricevuto alcuna punizione se avessero atteso tre ore ed avessero utilizzato il frutto per santificare il giorno, primo Sabato della Creazione.\nSecondo il Talmud No\u00e8 avrebbe dovuto rettificare il succo d'uva bevuto anche da Adamo: egli per\u00f2, anzich\u00e9 renderlo santo, commise lo stesso errore ubriacandosi; secondo alcuni la vite venne sradicata dal Gan Eden come Adamo ed Eva, secondo un'altra opinione essa si trovava in Terra di Israele ma No\u00e8 la port\u00f2 fuori da essa piantandola e godendone il succo del frutto nato il giorno stesso.\nGrano.\nIl Sefer haZohar esprime anche l'opinione di Shemaya il santo secondo il quale il grano - anche \"...lechem min haAretz\", \"...\u05dc\u05d7\u05dd\", in ebraico: \"...frutto dalla T/terra\"\" - fu la pianta perfetta per la quale Adamo cadde in peccato.\nCedro.\nCome sopra citato, nel Talmud di Babilonia \u00e8 presente un'opinione secondo cui fu proprio il cedro.\nVi \u00e8 anche una storia che racconta come, per la festa di Sukkot, un discepolo espresse dubbi sulla conformit\u00e0 di un Etrog, il frutto del cedro necessario alla preparazione con il Lulav; con clemenza il Maestro lo confort\u00f2 dicendo paradossalmente: \"vedi come sono belli i segni dei denti di Eva?\".\nUn'opinione ulteriore: la mela.\nNella cultura dell'Europa occidentale, soprattutto a partire dal Medioevo, l'albero della conoscenza del bene e del male viene considerato un melo. Tuttavia questa identificazione nasce probabilmente da una lettura allegorica del testo biblico: in latino la stessa parola, \"malum\", pu\u00f2 riferirsi sia al frutto del melo, sia al \"male\", e per questo motivo i commentatori avrebbero favorito l'identificazione, passata poi anche nelle arti figurative, tra il simbolico frutto dell'albero e la mela.\nIn realt\u00e0 la mela, in alcune culture anteriori al cristianesimo, era l'attributo di Venere, la dea dell'amore (nella sua accezione erotica). \u00c8 possibile che l'iconografia di due giovani che si scambiano una mela (in cui, inizialmente, era abbastanza indifferente chi si pensava stesse dando e chi ricevendo il frutto) sia poi passata in ambito cristiano, dando origine alla identificazione tra il frutto proibito e la mela stessa.\nNella tradizione ebraica, invece, non si riscontra l'identificazione del frutto dell'albero con la mela. A proposito del valore simbolico dei colori rosso, bianco e verde (collegati alle sefirot di Ghevurah, Chessed e Tiferet), si discute di un \"campo delle mele sante\", appunto con riferimento ai tre colori citati ed alla benedizione per la rugiada, presente anche nella preghiera ebraica dell'Amidah."}
{"id": "664752", "revid": "119842710", "url": "https://it.wikipedia.org/wiki?curid=664752", "title": "Vys\u0161aja Liga", "text": "La Vys\u0161aja Liga (, traslitterato come Vys\u0161aja liga, \"Prima lega\") era il primo livello del campionato sovietico di calcio. Si disput\u00f2 tra il 1936 ed il 1991, anno dello scioglimento dell'Unione Sovietica. Vi prendevano parte squadre rappresentanti le varie repubbliche dell'Unione Sovietica.\nFormula.\nNel corso delle cinquantaquattro edizioni disputate, la massima divisione calcistica sovietica ha sub\u00ecto diversi mutamenti nel formato: per le edizioni 1936 e 1976 fu inoltre adottato un altro tipo di format, con le squadre che si affrontavano in due campionati distinti (uno in primavera e l'altro in autunno) nel corso della stagione calcistica e gare di sola andata, sullo stile dei campionati sudamericani. Altrettanto variabile fu il numero delle squadre partecipanti, arrivando ad un massimo di 26 squadre nella stagione 1938, ad un minimo di 11 nella stagione 1953. \u00c8 opportuno ricordare che nel 1938 la massima serie era anche l'unica serie del campionato, dato che vi giocarono tutte le 26 squadre iscritte al campionato, senza la presenza di un secondo livello.\nIl sistema di assegnazione dei punti prevedeva inizialmente tre punti per la vittoria, due per il pareggio, uno per la sconfitta e zero in caso di mancata partecipazione; solo dal 1938 furono assegnati due punti per la squadra vincitrice dell'incontro, uno a entrambe in caso di pareggio, zero per la squadra sconfitta, formula che rimase quasi sempre invariata. Le uniche modifiche furono apportate per la sola edizione del 1973, in cui furono introdotti i tiri di rigore per gli incontri terminati in parit\u00e0, alla cui vincitrice sarebbe stato aggiunto un punto, e dal 1978 al 1988, l'introduzione di un limite ai pareggi: dopo un certo numero di pareggi (tale soglia fu spostata da 8 a 10 nel corso degli anni) il pareggio non dava punti.\nPer quanto riguarda le discriminanti adottate in caso di parit\u00e0 di punti, furono inizialmente adottati gli spareggi (con un'eccezione nella stagione 1970, in cui la discriminante fu basata dal numero di giocatori convocati in nazionale durante la stagione) per poi passare, a partire dal 1978, ad un sistema che dava la priorit\u00e0 al maggior numero di incontri vinti.\nIn alcune stagioni il campionato prevedeva diverse fasi e le squadre erano divise in gironi: ci\u00f2 accadde tra il 1960 e il 1962 e nel 1969.\nStoria.\nDenominata inizialmente Gruppa A, sub\u00ec vari cambi di denominazione: nel secondo dopoguerra fu, infatti, conosciuta come Pervaja Gruppa, nome che rimase per appena cinque edizioni; dal 1950 al 1962 era noto come Klass A, dal 1963 al 1969 fu noto come Pervaja Gruppa A, per il solo 1970 come Vys\u0161aja Gruppa A, mentre dal 1971 in poi assunse la denominazione finale di Vys\u0161aja Liga.\nFin dalla sua prima edizione, datata 1936, la massima divisione sovietica \u00e8 stata dominata dalle squadre moscovite. Bisogna infatti andare all'edizione 1961, vinta dalla squadra ucraina della , per avere una vincitrice che non sia della citt\u00e0 capitale dell'Unione. Tra 1936 e 1960 le quattro squadre principali di Mosca si spartiscono tutti i titoli: la trionfa 9 volte, lo Spartak Mosca 7 volte, il (squadra dell'esercito) 5 volte e la Torpedo Mosca una volta.\nNel 1961 la , che diverr\u00e0 la squadra a vincere in assoluto pi\u00f9 campionati sovietici, si impone per la prima volta. Negli anni sessanta i futuri ucraini si impongono altre tre volte (nel 1966, 1967 e 1968). Nel 1964 vincono il loro primo titolo i georgiani della Dinamo Tblisi. Gli anni settanta si aprono con due sorprese: nel 1972 vince il titolo la matricola ucraina Zorja Voro\u0161ilovgrad, e nel 1973 ad imporsi sono gli armeni dell'Ararat Yerevan. Anche questo decennio \u00e8 per\u00f2 dominato (eccezion fatta per il 1978, quando vince il suo secondo titolo la Dinamo Tblisi) dalla Dinamo Kiev e dalle squadre moscovite. Negli anni ottanta le sorprese sono rappresentate dalla prima e unica vittoria dei bielorussi della Dinamo Minsk, datata 1982, e dall'incredibile doppio trionfo degli ucraini del Dnipro. Il 1984 \u00e8 poi l'anno della prima vittoria dello Zenit Leningrado. L'ultima edizione del campionato, nel 1991, ha visto trionfare il CSKA Mosca, che non vinceva dal lontano 1970.\nLe squadre.\nSono 61 le squadre ad aver preso parte ai 54 campionati di Vys\u0161aja Liga disputati dal 1936 (primavera) al 1991:"}
{"id": "664753", "revid": "107729734", "url": "https://it.wikipedia.org/wiki?curid=664753", "title": "Interrupt vector", "text": "In informatica, un interrupt vector (\"vettore delle interruzioni\") \u00e8 un indirizzo di memoria del gestore di interrupt, oppure un indice ad un array, chiamato interrupt vector table, il quale pu\u00f2 essere implementato tramite una \"dispatch table\". La tabella degli interrupt vector contiene gli indirizzi di memoria dei gestori di interrupt. Quando si genera una interruzione, il processore salva il suo stato di esecuzione con il context switch, ed inizia l'esecuzione del gestore di interruzione all'interrupt vector (questo procedimento avviene quando l'interruzione ha carattere Sincrono). Infatti vi \u00e8 una wait instruction (istruzione d'attesa) che obbliga la CPU ad effettuare cicli vuoti fino a che non arriva il prossimo interrupt.\nNel caso in cui si dovesse verificare una interruzione Asincrona il programma lancia l'interrupt con la richiesta di I/O e nell'attesa del dato continua ad effettuare operazioni logico aritmetiche.\nQuando arriver\u00e0 al momento in cui gli servir\u00e0 il risultato si fermer\u00e0 e aspetter\u00e0.\nQuesto I/O Asincrono serve a far s\u00ec che alcuni programmi possano anticipare la richiesta di un dato cos\u00ec quando serve lo possono gi\u00e0 utilizzare. \nNei sistemi operativi guidati dalle interrupt, l'interrupt vector \u00e8 il vettore che contiene gli indirizzi di tutte le routine di servizio.\nOgni interrupt ha una sua priorit\u00e0. Il registro di mascheramento delle interruzioni \u00e8 un registro di stato, questo significa che gli si abbina 1 valore binario: \n1: quando deve bloccare i successivi interrupt in quanto hanno una priorit\u00e0 inferiore rispetto all'interrupt che al momento \u00e8 in exe;\n0: quando riceve richiesta di interrupt con priorit\u00e0 pi\u00f9 alta dell'interrupt che \u00e8 in exe, cos\u00ec salva il contesto computazionale effettuando un context switching.\nRicordiamo che il bit di mascheramento del registro di stato, viene attivato dalla CPU per informare che non \u00e8 disposta a servire altri interrupt.\nVoci correlate.\nMultitasking"}
{"id": "664759", "revid": "2175", "url": "https://it.wikipedia.org/wiki?curid=664759", "title": "Cantoni di Saint-\u00c9tienne", "text": ""}
{"id": "664760", "revid": "268111", "url": "https://it.wikipedia.org/wiki?curid=664760", "title": "Cantone di Bourg-Argental", "text": "Il Cantone di Bourg-Argental era un cantone francese dell'Arrondissement di Saint-\u00c9tienne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664761", "revid": "268111", "url": "https://it.wikipedia.org/wiki?curid=664761", "title": "Cantone di Le Chambon-Feugerolles", "text": "Il Cantone di Le Chambon-Feugerolles era un cantone francese dell'Arrondissement di Saint-\u00c9tienne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664762", "revid": "767487", "url": "https://it.wikipedia.org/wiki?curid=664762", "title": "Cantone di Firminy", "text": "Il Cantone di Firminy \u00e8 un cantone francese dell'Arrondissement di Saint-\u00c9tienne.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "664764", "revid": "268111", "url": "https://it.wikipedia.org/wiki?curid=664764", "title": "Cantone di La Grand-Croix", "text": "Il Cantone di La Grand-Croix era un cantone francese dell'Arrondissement di Saint-\u00c9tienne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664766", "revid": "268111", "url": "https://it.wikipedia.org/wiki?curid=664766", "title": "Cantone di P\u00e9lussin", "text": "Il Cantone di P\u00e9lussin era un cantone francese dell'Arrondissement di Saint-\u00c9tienne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664768", "revid": "767487", "url": "https://it.wikipedia.org/wiki?curid=664768", "title": "Cantone di Rive-de-Gier", "text": "Il Cantone di Rive-de-Gier \u00e8 un cantone francese dell'Arrondissement di Saint-\u00c9tienne.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 11 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "664770", "revid": "125385235", "url": "https://it.wikipedia.org/wiki?curid=664770", "title": "Lago d'Iseo", "text": "Il lago d'Iseo o Sebino (\"Lach d'Iz\u00e9\" o \"Seb\u00ec\" in lombardo) \u00e8 un lago italiano dell'Italia Settentrionale, di origine glaciale, \nsituato in Lombardia. Dal 2018 la porzione settentrionale del lago (chiamata \"Alto Sebino\") fa parte della riserva della biosfera UNESCO della \"Valle Camonica - Alto Sebino\".\nDescrizione.\nSituato a 180\u00a0m di quota nelle Prealpi, posto in fondo alla Val Camonica, con una superficie di 65,3\u00a0km\u00b2 e una profondit\u00e0 massima di 251 metri (5\u00ba per profondit\u00e0 in Italia), si incunea tra le province di Brescia e Bergamo e ospita la pi\u00f9 grande isola lacustre naturale d'Italia nonch\u00e9 la pi\u00f9 alta isola lacustre d'Europa: Monte Isola, cui fanno da satelliti a nord e a sud i due isolotti di Loreto e di San Paolo. Ha come principale immissario ed emissario il fiume Oglio e inoltre contiene pi\u00f9 di 500 specie animali differenti.\nGeologia.\nSettanta milioni di anni fa la superficie del suolo era molto pi\u00f9 in alto, perch\u00e9 sulle rocce, che oggi vediamo, giaceva una coltre di altre rocce, dello spessore di almeno 5000\u00a0m e pi\u00f9. Le montagne di allora avevano un andamento del tutto diverso da quello attuale e costituivano una serie di catene parallele, intervallate da profonde vallate.\nLe rocce di cui sono costituite le montagne che contornano il lago d'Iseo si sono formate nell'era secondaria, tra i 230 e i 70 milioni di anni fa, a strati, per consolidamento delle fanghiglie che si erano depositate in un antico mare posto in una zona oggi corrispondente allo spazio tra l'Europa centrale e il centro dell'Africa.\nIdrografia.\nIl livello del lago \u00e8 regolato dalla diga di Sarnico, costruita nel 1933 in localit\u00e0 Fosio. L'opera, realizzata in calcestruzzo e acciaio, \u00e8 gestita dal \"Consorzio dell'Oglio\" che ne ripartisce le acque prelevate tra usi irrigui e usi idroelettrici.\nImmissari.\nOltre all'Oglio alimentano il lago:\nsponda bresciana: \nsponda bergamasca: \nStoria.\nI primi segni di vita umana sul lago d'Iseo sono alcuni ritrovamenti fatti a Sarnico di resti di palafitte che confermano una presenza preistorica, mentre al nord del lago d'Iseo, in Val Camonica erano attestati i Camuni. Dalle pianure salgono verso nord gli Etruschi e i Celti fino alla conquista romana.\nDopo la caduta dell'Impero romano d'Occidente, si susseguono le invasioni barbariche e varie dominazioni, tra cui quella longobarda. Nel 774 Carlo Magno occupa la Val Camonica e parte del lago d'Iseo, facendone donazione ai monaci di Tours. Nel 1161 Federico Barbarossa scende dalla Val Camonica e il 12 giugno espugna, saccheggia e incendia Iseo. La zona vivr\u00e0 successivamente le lotte continue tra guelfi e ghibellini.\nSegue nel 1428 l'intervento della Repubblica di Venezia e la sua occupazione dell'intera zona del lago e della valle, a cui segue un periodo di pace fino al 1509. Nel 1797, con la fine della dominazione veneziana, la Val Camonica e Pisogne vengono assegnate al dipartimento del Serio ed unite a Bergamo.\nRitorneranno a far parte della provincia di Brescia nel 1859, quando, sconfitte le truppe austriache a San Martino e Solferino, il territorio viene riunito con il resto della Lombardia al regno di Sardegna, prima tappa dell'unit\u00e0 d'Italia.\nGeografia antropica.\nLa principale attivit\u00e0 \u00e8 il turismo: il lago d'Iseo, generalmente frequentato tutto l'anno, ha la sua stagione turistica da maggio a settembre, periodo in cui numerose sono le manifestazioni: regate veliche, concerti e serate danzanti. Nella stagione estiva il lago d'Iseo \u00e8 una meta importante per gli amanti della nautica da diporto, numerosi fin dagli inizi degli anni settanta. Proprio sulle sponde occidentali del lago, a Sarnico, nel 1842 fu fondato il cantiere italiano produttore d'imbarcazioni di lusso Riva. \nVi si praticano diverse attivit\u00e0 sportive: canottaggio, nuoto, del windsurfing, la pesca, attivit\u00e0 subacquee e veliche, queste ultime favorite da venti regolari. Il lago, essendo ricco di trote e di lucci, favorisce la pesca lacustre che \u00e8 ancora attiva nei paesi rivieraschi. Sulle rive del lago si produce inoltre un ottimo olio di oliva, dotato di notevoli caratteristiche organolettiche. L'industria \u00e8 presente nei quattro centri principali del lago (Iseo, Sarnico, Pisogne e Lovere).\nLovere costituisce il maggiore centro industriale: il grosso impianto industriale della Lucchini Sidermeccanica, uno dei primi stabilimenti siderurgici italiani, costruito attorno al 1870. A Pisogne \u00e8 attiva l'industria del legno e delle vernici. A Sarnico vi sono industrie seriche e meccaniche; sono noti inoltre i suoi cantieri per la costruzione di scafi da gara e da diporto, tra cui spicca il celeberrimo cantiere Riva. A Iseo e dintorni esistono industrie di filature di cotone e di coperte, mentre a Sulzano e a Monte Isola vengono prodotte reti da pesca e da caccia. Marone, infine, \u00e8 sede della \"Fabbrica mineraria Dolomite Franchi\". A Tavernola Bergamasca opera dai primi anni del secolo scorso una cementeria facente parte del Gruppo Sacci di Roma.\nLa sponda orientale o bresciana.\nLa sponda bresciana \u00e8 molto varia: da una parte il lago e Monte Isola, dall'altra vigne, frutteti, olivi e fiori in basso, a cui seguono boschi di castagni e poi pi\u00f9 in alto le arrotondate dorsali dei monti.\nIl primo paese della sponda bresciana del lago \u00e8 Paratico, seguito da Iseo, il centro turistico di maggiore importanza del lago, il cui territorio, occupa due terzi della lunghezza della sponda orientale con le sue frazioni: Clusane (rinomato per la specialit\u00e0 culinaria della \"tinca al forno\") e Pilzone, con il promontorio di Montecolo e caratterizzato dal fico che cresce sul campanile della chiesa.\nSuccessivamente si incontra Sulzano, paese di pescatori e approdo per i traghetti verso Monte Isola, e Sale Marasino, collocato sul fondo dell'anfiteatro naturale dei monti delle Almane, che conserva la Parrocchiale di San Zenone, altre antiche chiese nelle frazioni e alcuni importanti palazzi cinquecenteschi (tra cui Palazzo Giugni, con affreschi di Giovanni da Marone e di pittori della scuola del Romanino, e Villa Martinengo Villagana, che si affaccia sul lago dirimpetto a Monteisola ed \u00e8 uno dei Palazzi storici pi\u00f9 rilevanti dell'intero Sebino).\nAncora oltre si trova Marone centro industriale, da dove si diparte la strada verso il monte Guglielmo e arriva a Zone, dove si trova il caratteristico fenomeno delle \"piramidi di erosione\". Successivamente il paesaggio diventa pi\u00f9 selvaggio, mentre strada e ferrovia sono nascoste in una serie di gallerie, fino a Pisogne, dove la sponda bresciana termina nel largo piano alluvionale dell'Oglio: nei pressi dell'abitato si trova una riproduzione in cemento del cavallo di Troia, che riproduce un originale di cartapesta, vincitore del locale Carnevale e distrutto da vandali.\nLa sponda occidentale o bergamasca.\nAnche la sponda bergamasca \u00e8 molto variata. Da Sarnico a Predore esistono tratti di spiaggia, poi il panorama diventa selvaggio con rupi a strapiombo e speroni di roccia (spettacolari sono gli orridi o \"b\u00f6gn\" di Castro e di Zorzino), che si susseguono interrotti unicamente dai piccoli delta formati dai torrenti delle valli laterali, dove si trovano i paesi rivieraschi. Solo qua e l\u00e0, in brevi spazi ben soleggiati, appaiono viti e olivi (la Sbresa \u00e8 la coltivazione tipica) ; per il resto \u00e8 tutta roccia nuda. Si susseguono gli abitati di Tavernola Bergamasca, Portirone (fraz. di Parzanica), Riva di Solto, Castro, Lovere. Alla confluenza del fiume Oglio nel lago, si trova Costa Volpino, seguito da Rogno, l'ultimo paese dell'alto sebino e il primo della Val Camonica.\nMontisola.\nL'isola, sede del comune Monte Isola, \u00e8 posta in mezzo al lago, ha una vegetazione tipicamente mediterranea, con fioriture di ginestre in primavera e di eriche in autunno.\n\u00c8 la pi\u00f9 grande isola lacustre in Italia e culmina a 600\u00a0m s.l.m., con il Santuario della Madonna della Ceriola, posto a oltre 400\u00a0m sopra il livello del lago (che a sua volta \u00e8 di 187\u00a0m sul livello del mare). Al santuario si pu\u00f2 giungere a piedi da vari sentieri dal centro abitato di Cure (475\u00a0m s.l.m. circa), a sua volta accessibile sia a piedi, da sentieri sterrati da nord e da sud dell'isola, sia tramite servizi di bus-navetta.\nIl versante occidentale dell'isola scende verso il lago con un dolce pendio, con frutteti e oliveti, mentre l'opposto versante orientale \u00e8 molto erto e generalmente roccioso.\nVi \u00e8 proibito l'accesso ai mezzi motorizzati, tranne quelli di pubblica utilit\u00e0. L'accesso turistico all'isola \u00e8 possibile tramite traghetti che partono da vari punti delle sponde bergamasca (Sarnico, Tavernola, Lovere) o bresciana (Iseo, Sulzano, Sale Marasino).\nAmbiente.\nFauna.\nTra le specie ittiche autoctone \u00e8 presente l'agone (\"Alosa agone\"), chiamato anche sardina dagli abitanti locali.\nInsieme a specie di uccelli acquatici e pesci d'acqua dolce come trote.\nInfrastrutture e trasporti.\nIl lago d'Iseo pu\u00f2 essere comodamente raggiunto dal capoluogo bresciano tramite la Ferrovia Brescia-Iseo-Edolo, gestita da FerrovieNord, che collega la citt\u00e0 di Brescia all'alta Val Camonica con un treno ogni ora, oppure dalla citt\u00e0 di Rovato attraverso la ferrovia Rovato-Iseo ora sospesa al traffico viaggiatori\nIl lago d'Iseo \u00e8 servito inoltre da una rete stradale che costeggia il lago e che \u00e8 costituita dalle seguenti infrastrutture:\nC'\u00e8 inoltre un servizio di traghetti ferrati che permette il collegamento con Monte Isola e fra i paesi che si trovano sulle rive del lago.\nIn passato le localit\u00e0 rivierasche erano servite da relazioni ferrotranviarie il cui servizio risultava integrato rispetto a quello della navigazione lacustre:\nQuest'ultima, ancora esistente, \u00e8 servita da relazioni turistiche stagionali note come \"Treno Blu\"."}
{"id": "664771", "revid": "268111", "url": "https://it.wikipedia.org/wiki?curid=664771", "title": "Cantone di Saint-Chamond-Nord", "text": "Il Cantone di Saint-Chamond-Nord era un cantone francese dell'Arrondissement di Saint-\u00c9tienne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Saint-Chamond."}
{"id": "664772", "revid": "268111", "url": "https://it.wikipedia.org/wiki?curid=664772", "title": "Cantone di Saint-Chamond-Sud", "text": "Il Cantone di Saint-Chamond-Sud era un cantone francese dell'Arrondissement di Saint-\u00c9tienne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-Chamond e il comune di La Valla-en-Gier."}
{"id": "664775", "revid": "268111", "url": "https://it.wikipedia.org/wiki?curid=664775", "title": "Cantone di Saint-Genest-Malifaux", "text": "Il Cantone di Saint-Genest-Malifaux era un cantone francese dell'Arrondissement di Saint-\u00c9tienne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664777", "revid": "268111", "url": "https://it.wikipedia.org/wiki?curid=664777", "title": "Cantone di Saint-H\u00e9and", "text": "Il Cantone di Saint-H\u00e9and era un cantone francese dell'Arrondissement di Saint-\u00c9tienne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664778", "revid": "30297", "url": "https://it.wikipedia.org/wiki?curid=664778", "title": "Hockey Club Gherd\u00ebina", "text": ""}
{"id": "664781", "revid": "287204", "url": "https://it.wikipedia.org/wiki?curid=664781", "title": "Pla\u00e7a de Catalunya", "text": "Pla\u00e7a de Catalunya (in spagnolo \"Plaza de Catalu\u00f1a\") \u00e8 una piazza centrale e principale di Barcellona, uno dei centri nevralgici della citt\u00e0; occupa una superficie di circa 50.000 m2 (5 Ha).\n\u00c8 il punto d'incontro tra il vecchio nucleo della citt\u00e0 e l'Eixample. Da qui partono le strade principali della citt\u00e0, come la Rambla, il Passeig de Gr\u00e0cia, Rambla de Catalunya, la Ronda de Sant Pere, la Ronda de l'Universitat, il carrer de Pelai e la avinguda del Portal de l'\u00c0ngel, che con il Passeig de Gr\u00e0cia costituisce la principale arteria commerciale della citt\u00e0.\nDescrizione.\nAttorno ad essa si concentrano la finanza, il commercio e il turismo della capitale catalana, ed \u00e8 chiaramente luogo di ritrovo, anche perch\u00e9 \u00e8 il punto da cui la Rambla scende verso il mare e da cui prende origine il Passeig de Gr\u00e0cia, altro frequentatissimo e importantissimo viale.\nOltre a questo, \u00e8 un importante snodo dei trasporti pubblici \u2013 \u00e8 infatti capolinea di varie linee di autobus, ferroviarie e metropolitana.\nPer la posizione in cui si trova, divide i quartieri della Ciutat Vella (Barri G\u00f2tic, Barceloneta, Ribera, El Raval) dalla parte di citt\u00e0 pi\u00f9 recente, risalente in gran parte al XIX-XX secolo.\nStoria.\nPrima della demolizione delle mura di Barcellona, lo spazio attualmente occupato dalla piazza era una spianata al di fuori della citt\u00e0 situata proprio di fronte uno delle porte principali, dove iniziavano le strade che portavano alle citt\u00e0 circostanti. Questo ha reso il luogo ideale per i mercati all'aperto ed \u00e8 diventato un punto importante della vita cittadina.\nSuccessivamente, le mura sono state demolite e cominciarono a costruire l'Ensanche progettato da Ildefons Cerd\u00e0. Il piano urbanistico di Cerd\u00e1 non includeva i luoghi dell'attuale Plaza de Catalunya, dal momento che secondo il suo piano il Barri G\u00f2tic, proprio come gli altri nuclei antichi di pianura di Barcellona, sono stati relegati a zone periferiche, mentre il nuovo centro dovrebbe essere un centrale e ben collegata, come la Pla\u00e7a de les Gl\u00f2ries Catalanes che Cerd\u00e0 progettato con l'intenzione di essere il nuovo epicentro, a destra al bivio delle strade principali della citt\u00e0, Avinguda Diagonal, Gran Via de les Corts Catalanes e Avinguda Meridiana.\nA differenza di Cerd\u00e0, il Piano Rovira del 1859, piano preferito dal Consiglio Comunale e dalla borghesia della citt\u00e0 stessa che ha previsto una grande piazza.\nLa piazza fu costruita nel 1927 dall'architetto Francisco Nebot, un decennio prima dell'avvento della dittatura franchista; \u00e8 ornata da diverse fontane, numerosi monumenti e statue.\nTrasporti.\nLa piazza \u00e8 uno dei pi\u00f9 importanti snodi di trasporto a Barcellona, sia sopra che sotto la superficie.\nTrasporti sotterranei.\nMetro.\nLa metropolitana di Barcellona, gestita da TMB la stazione di Pla\u00e7a de Catalunya \u00e8 un nodo intermodale del sistema di trasporti di Barcellona. Le linee della metropolitana che transitano dalla stazione sono la L1 (Hospital de Bellvitge - Fondo) e la L3 (Zona Universit\u00e0ria \u2013 Trinitat Nova).\nFGC.\nNella stessa stazione di Pla\u00e7a de Catalunya c'\u00e8 una fermata dei treni della Ferrocarrils de la Generalitat, in particolare le linee L6 (a Reina Elisenda) e la L7 (Avinguda Tibidabo) all'interno della rete metropolitana urbana, e le linee S1, S2, S5 e S55 verso Vall\u00e8s e collegamenti per Terrassa, Sabadell, Sant Cugat, Rub\u00ed e la Universit\u00e0 autonoma.\nRenfe.\nLa rete suburbana gestita da Renfe utilizza la stazione con le linee ferroviarie R1 (Molins de Rei - Ma\u00e7anet-Massanes), R3 (l'Hospitalet de Llobregat - Vic), R4 (Sant Vicen\u00e7 de Calders - Manresa) e I treni regionali R7 (l'Hospitalet de).\nLa linea R12 \u00e8 utilizzata dai treni regionali per Lleida, Manresa e Cervera.\nAutobus.\nAutobus notturno.\nLa pla\u00e7a de Catalunya \u00e8 il centro della rete di autobus di notte nella zona metropolitana di Barcellona.\nNitbus.\nIl bus di notte per l'area metropolitana di Barcellona (AMB) \u00e8 conosciuto come Nitbus e la maggior parte delle sue linee, tutti tranne la circolare N0, attraverso la pla\u00e7a de Catalunya:"}
{"id": "664785", "revid": "599013", "url": "https://it.wikipedia.org/wiki?curid=664785", "title": "Jean-Baptiste Dortignacq", "text": "Professionista dal 1903 al 1910, sal\u00ec 2 volte sul podio della \"Grande Boucle\", dove colse anche 7 frazioni, oltre ad una tappa al Giro d'Italia.\nCarriera.\nSoprannominato \"La Gazelle\" (la gazzella), fu attivo nel primo decennio del XX secolo, vincendo nove corse tra il 1903 ed il 1910. Vinse sette tappe al Tour de France e una al Giro d'Italia del 1910 (primo corridore straniero ad aggiudicarsi una tappa al Giro).\nFra i suoi successi compare anche la prima edizione del Giro di Romagna nel 1910."}
{"id": "664786", "revid": "4106", "url": "https://it.wikipedia.org/wiki?curid=664786", "title": "Jean Baptiste Dortignacq", "text": ""}
{"id": "664790", "revid": "633110", "url": "https://it.wikipedia.org/wiki?curid=664790", "title": "Hashidate (incrociatore)", "text": "La fu un incrociatore protetto classe Matsushima della Marina imperiale giapponese impostata il 6 agosto 1888 nel cantiere di Yokosuka, varata il 24 marzo 1891 e completata il giugno 1894. Come le sue navi sorelle (\"Matsushima\" e \"Itsukushima\") il suo nome deriva da una delle vedute pi\u00f9 belle del Giappone, in questo caso Amanohashidate nella prefettura di Ky\u014dto.\nStoria.\nLa \"Hashidate\" combatt\u00e9 nella battaglia del fiume Yalu e nel successivo attacco contro Weihaiwei nella prima guerra sino-giapponese.\nIl 21 marzo 1898 venne riclassificata come incrociatore di seconda classe.\nIl 25 febbraio 1901 insieme alla \"Itsukushima\" salp\u00f2 da Yokosuka per un tour che la port\u00f2 a Manila, Batavia, Hong Kong, Chelumpo, Pusan, Gensan, and Vladivostok, ritornando a Yokosuka il 14 agosto 1901.\nNel 1901-1902 le caldaie vennero sostituite con otto nuove caldaie Miyabara.\nDurante la guerra russo-giapponese la \"Hashidate\" e le sue navi sorelle, ormai troppo vecchie, furono assegnate al 5\u00ba Squadrone della Terza Flotta di riserva, insieme con l'ugualmente vecchia \"ironclad\" \"Chin'en\" al comando dell'ammiraglio Shichiro Kataoka.\nIl 28 agosto 1912, venne riclassificata come vascello di difesa costiera di seconda classe, cancellata dalla lista delle navi il 1\u00ba aprile e demolita nel 1927.\nIl nome \"Hashidate\" venne assegnato anche a una cannoniera fluviale della seconda guerra mondiale."}
{"id": "664794", "revid": "729019", "url": "https://it.wikipedia.org/wiki?curid=664794", "title": "Battaglia di Messina", "text": "La battaglia di Messina (\"Messana\" all'epoca) fu la prima azione militare di Roma svolta al di fuori della penisola italiana. Fu anche il primo scontro tra forze romane e Cartaginesi; le due citt\u00e0-stato, infatti, per secoli si erano limitate a difendere (o aggredire) le rispettive \"zone di influenza\" ma riconoscendole reciprocamente con una serie di trattati. La battaglia di Messina viene considerata l'inizio della prima guerra punica.\nSituazione.\nNel 288 a.C., subito dopo la morte del Basileus di Sicilia Agatocle, un gruppo di mercenari Italici di origine osca, autonominatisi Mamertini occuparono Messana, uccisero gli uomini e presero le donne. Utilizzando Messina come base per le operazioni, iniziarono una serie di saccheggi dei territori vicini. Cos\u00ec facendo riuscirono ad attirarsi le ire di Gerone II, Tiranno di Siracusa e Basileus di Sicilia il quale\nI Mamertini chiesero l'aiuto di Cartagine, da secoli in lotta con Siracusa e contemporaneamente l'assistenza militare della Repubblica romana basando la richiesta sulla comune ascendenza italica, diversa dai Sicelioti di Siracusa e dai Cartaginesi.\nA Roma si discusse molto. I Romani avevano appena condannato a morte i loro stessi concittadini (mercenari che analogamente ai Mamertini avevano combattuto per Reggio e poi se ne erano impadroniti). Il Senato non poteva autorizzare l'intervento a Messina.\nPer\u00f2, come Polibio stesso osserva, i Romani\nIl senato non ratific\u00f2 quindi la proposta. Ma il popolo...\nRoma form\u00f2 un'alleanza con i Mamertini e nel successivo 264 a.C. invi\u00f2 a Messina uno dei due consoli Appio Claudio Caudice con le sue due legioni. Le altre due legioni romane furono affidate a Marco Fulvio Flacco.\nOstilit\u00e0.\nCartagine aveva risposto all'appello di Messina molto pi\u00f9 prontamente; una flotta punica \"amica\" aveva occupato il porto messinese e il comandante cartaginese si era insediato nella rocca. Di fatto controllava la citt\u00e0. I Mamertini,\nSi tratt\u00f2 quindi, di une vera e propria \"deditio\" come quella di Capua all'inizio delle Guerre sannitiche. La citt\u00e0 rinunciava all'indipendenza chiedendo di essere protetta contro i nemici dalla superiore forza militare romana. Che poi il governo della citt\u00e0 non fosse proprio del tutto legale stava diventando rapidamente un fatto secondario. Cartagine era stata estromessa dallo stretto e questo era il risultato che si voleva. Messina era diventata romana quindi, anche se \"ex post\", Roma aveva il \"diritto\" di stare in Sicilia.\nI Cartaginesi non rimasero passivi. Per prima cosa crocifissero il loro stesso comandante (Zonara, VIII, 9, 1 ss - ci d\u00e0 il nome Annone) ritenendo che avesse agito con vilt\u00e0 e sconsideratamente, posero la flotta nei pressi di Capo Peloro e le forze terrestri vicino alle Sine (oggi luogo non determinato, probabilmente sulla costa a nord di Messina). Gerone (diventato Gerone II di Siracusa) pens\u00f2 che allearsi con Cartagine in funzione anti-Mamertini fosse una buona mossa strategica, stipul\u00f2 un trattato con i Cartaginesi, usc\u00ec dalla citt\u00e0 con le sue truppe e si accamp\u00f2 a sud di Messina abbozzando un'azione \"a tenaglia\".\nAppio Claudio, in un primo momento cerc\u00f2 di evitare il combattimento; con una mossa dal sapore diplomatico, quasi a volersi porre al di sopra della mischia e velare l'attivo interesse romano sullo Stretto, cerc\u00f2 di mediare fra i Mamertini e gli assedianti. Inutilmente.\nAppio dovette mostrare attivamente che Roma era l\u00ec per avere voce in capitolo, pose le legioni sul terreno e attacc\u00f2 i Siracusani. La battaglia, a quanto dice Polibio fu lunga ma i Siracusani dovettero cedere e ritirarsi nel loro accampamento. Durante la notte Gerone e i suoi ritornarono a Siracusa. Il giorno successivo Appio, saputo della ritirata, alle prime luci dell'alba attacc\u00f2 i Cartaginesi. Anche qui la vittoria fu romana e i nemici dovettero cercare scampo nelle citt\u00e0 vicine. Appio ritorn\u00f2 allora sui suoi passi, si diresse a Siracusa e pose l'assedio.\nRisultati.\nA Roma, quando si seppe dei brillanti risultati di Appio si decise di inviare in Sicilia entrambi i consoli (nel frattempo erano stati eletti Manio Otacilio Crasso e Manio Valerio Massimo Messalla con tutte e quattro le legioni; 16.000 fanti e 1.200 cavalieri. Dovette essere un discreto \"shock\" per la Sicilia perch\u00e9 \nI consoli accettarono la pace, Gerone dovette restituire i prigionieri senza ricevere il riscatto, il versamento di 100 talenti d'argento e impegnarsi a supportare dal punto di vista logistico le attivit\u00e0 belliche di Roma in Sicilia. Questo sollev\u00f2 l'Urbe da una serie di problemi derivanti dal totale controllo del mare della flotta cartaginese.\nRatificato l'accordo dal popolo, Roma ridusse le truppe di occupazione a due legioni ma Cartagine, constatato che ormai Siracusa era ridiventata nemica e che ora anche Roma era pesantemente coinvolta nelle vicende dell'Isola, arruol\u00f2 mercenari Liguri, Celti e Iberici per rinforzare le proprie guarnigioni; li concentr\u00f2 ad Agrigento. I successivi consoli Lucio Postumio Megello e Quinto Mamilio Vitulo, inviati in Sicilia con, nuovamente, quattro legioni vi si scatenarono contro nella battaglia di Agrigento."}
{"id": "664795", "revid": "1305772", "url": "https://it.wikipedia.org/wiki?curid=664795", "title": "Regione dei Laghi", "text": "Regione dei Laghi \u00e8 il nome di divisioni amministrative di diversi paesi, tra cui:"}
{"id": "664800", "revid": "287204", "url": "https://it.wikipedia.org/wiki?curid=664800", "title": "Apparecchio di Viktor Meyer", "text": "L'apparecchio di Viktor Meyer viene utilizzato in laboratorio chimico per determinare il peso molecolare di un liquido volatile o la densit\u00e0 di vapore. Fu ideato dal chimico tedesco Viktor Meyer nel 1878.\nL'apparecchio consiste in una colonna verticale di vetro, contenente un piccolo letto di sabbia sul fondo, riscaldata tramite una camicia riscaldante a bagnomaria contenente acqua portata ad ebollizione. Un tubo posto sulla sommit\u00e0 permette di convogliare il vapore in un contenitore a tenuta. Sempre sull'apice della colonna \u00e8 presente una fialetta di vetro contenente una quantit\u00e0 nota di liquido da analizzare; la fialetta \u00e8 sita su un dispositivo chiamato \"cucchiaio\" che permette il rilascio del contenuto in seguito ad una sua rotazione e funge da tappo.\nUna volta giunto sul fondo della colonna, il liquido inizia a riscaldarsi e ad evaporare. Espellendo il blocco della fiala il contenuto aeriforme della colonna, corrispondente al volume di liquido volatilizzato a 100 \u00b0C, viene convogliato nel contenitore e si determina l'esatto volume.\nConoscendo la massa del liquido sottoposto alla determinazione e il suo volume allo stato vapore a 100\u00a0\u00b0C \u00e8 possibile risalire al peso molecolare."}
{"id": "664802", "revid": "767487", "url": "https://it.wikipedia.org/wiki?curid=664802", "title": "Cantone di Ancenis", "text": "Il Cantone di Ancenis \u00e8 una divisione amministrativa dell'Arrondissement di Ancenis.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 22 comuni. Dal 1\u00ba gennaio 2016 il numero dei comuni \u00e8 passato a 18 per effetto della fusione di alcuni di essi.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono diventati i seguenti 22:\nDal 2016 a seguito della fusione dei comuni di Anetz e Saint-Herblon per formare il nuovo comune di Vair-sur-Loire. e dei comuni di Bellign\u00e9, La Chapelle-Saint-Sauveur, La Rouxi\u00e8re e Varades per formare il comune di Loireauxence, i comuni sono diventati 18:"}
{"id": "664804", "revid": "767487", "url": "https://it.wikipedia.org/wiki?curid=664804", "title": "Fenetica", "text": "In biologia la fenetica, talvolta indicata come tassonomia numerica o tassimetria, \u00e8 una tecnica la cui finalit\u00e0 \u00e8 la classificazione degli organismi sulla base della somiglianza, spesso nella morfologia o in altre caratteristiche osservabili, senza tener conto della filogenia o delle relazioni evolutive.\nNella ricerca dei rapporti evolutivi fra le specie la fenetica \u00e8 stata in gran parte sostituita dalla cladistica. Tuttavia, alcuni biologi continuano ad usare determinati metodi fenetici come approssimazione ragionevole della filogenia quando i metodi cladistici risultano informaticamente troppo costosi.\nLe tecniche fenetiche includono varie forme di raggruppamento, volte a ridurre gradualmente le variazioni mostrate dalle varie popolazioni man mano che si scende di livello. In pratica, si ricorre ad una stima di decine di variabili ed alla loro rappresentazione su grafici tridimensionali da interpretare.\nDifferenze con la cladistica.\nEssendo stati ambedue i metodi proposti contemporaneamente per risolvere il problema delle relazioni fra \"taxa\", vi \u00e8 sempre stato un acceso dibattito fra sostenitori della fenetica e della cladistica: i nodi vennero al pettine con gli studi sull'ibridazione del DNA che portarono alla classificazione di Sibley-Ahlqist per gli uccelli. Quest'ultima propose nuovi \"taxa\" (ad esempio Galloanserae) che anche le recenti analisi hanno dimostrato corretti, mentre altri (Ciconiiformes o Corvida) si sono dimostrati errati.\nCon l'aumento di potenza ed efficienza dell'elettronica, la cladistica si trov\u00f2 avvantaggiata nella risoluzione dei problemi legati alla filogenetica, in quanto furono reperibili programmi sempre pi\u00f9 validi per la risoluzione degli algoritmi cladistici.\nLe analisi fenetiche non distinguono fra il plesiomorfismo (ereditariet\u00e0 di tratti provenienti dagli antenati), poich\u00e9 quest'ultimo filogeneticamente non d\u00e0 alcuna informazione, ed apomorfismo (tratti evoluti e non ereditati): questo vuol dire che i casi di evoluzione convergente e radiazione adattativa possono inquinare i risultati dello studio.\nLe analisi fenetiche, infatti, tendono nella maggior parte dei casi a portare all'errore di considerare le cladi basali (dotate di maggiori plesiomorfi) come ordini monofiletici.\nUn esempio classico \u00e8 quello degli uccelli canori: questi ultimi possono essere divisi in due gruppi;\nSolo questi ultimi sono effettivamente un gruppo omogeneo di animali imparentati fra loro, mentre i corvidi sono pi\u00f9 che altro un'unione di uccelli dai tratti arcaici, evolutisi parallelamente fra loro e solo lontanamente imparentati fra loro (alcuni sono addirittura maggiormente affini ai passeridi che agli altri corvidi): l'analisi fenetica, tuttavia, a causa della forte somiglianza fra di loro fa s\u00ec che possano essere, per quanto erroneamente, classificati come gruppo monofiletico.\nLa fenetica diventa superiore alla cladistica quando ci\u00f2 che conta \u00e8 mettere in evidenza la diversit\u00e0 fra i vari \"taxa\", poich\u00e9 vi \u00e8 una minore richiesta in termini computativi rispetto a quest'ultima. D'altro canto, al giorno d'oggi gli studiosi utilizzano metodi cladistici anche per ottenere la storia evolutiva dei vari \"taxa\".\nCladistica e fenetica, in ogni caso, non si escludono vicendevolmente: specie raggruppate seguendo metodi fenetici, infatti, possono essere sottoposte ad analisi cladistica, in modo da scoprire le esatte relazioni filogenetiche fra le varie specie.\nLa fenetica oggi.\nAl giorno d'oggi sono molti i sistematici che continuano ad utilizzare metodi fenetici, in particolare per quanto concerne l'assestamento delle specie nei vari \"taxa\". La classificazione di vari \"taxa\" separati fra loro solo da differenze minime, infatti, rende difficoltoso un approccio di tipo cladistico.\nLa fenetica trova terreno fertile alla propria applicazione soprattutto in botanica, dove fenomeni genetici peculiari delle piante come il trasferimento orizzontale dei geni od il complesso poliploide rendono gli esami fenetici meno soggetti ad errori (anche se meno accurati) rispetto ad analisi cladistiche.\nFenogramma.\nIl fenogramma \u00e8 un diagramma ad albero che lega dei taxa sulla base di stime ottenute dalla similarit\u00e0 complessiva degli organismi, ossia sulla classificazione fenetica."}
{"id": "664805", "revid": "110157", "url": "https://it.wikipedia.org/wiki?curid=664805", "title": "Cantone di Lign\u00e9", "text": "Il Cantone di Lign\u00e9 era una divisione amministrativa dell'Arrondissement di Ancenis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664806", "revid": "767487", "url": "https://it.wikipedia.org/wiki?curid=664806", "title": "Dead Man Walking - Condannato a morte", "text": "Dead Man Walking - Condannato a morte (\"Dead Man Walking\") \u00e8 un film del 1995 diretto da Tim Robbins, basato sull'omonimo romanzo autobiografico di suor Helen Prejean. Il titolo, \"Dead man walking\" \u00e8 preso dall'espressione che comunemente usano i carcerieri statunitensi per annunciare il tragitto che il condannato a morte compie fra la sua cella e la sala dell'esecuzione.\nTrama.\nUn condannato a morte riceve la visita di una suora; il suo caso \u00e8 disperato, manca poco al giorno dell'esecuzione. Matthew Poncelet, un teppista di periferia, razzista e strafottente, insieme ad un suo complice, avrebbe ucciso una coppia di fidanzatini sorpresi in un boschetto e lo avrebbe fatto con una ferocia inaudita, dopo aver violentato la ragazza. Continua a professarsi innocente e scarica tutta la responsabilit\u00e0 sul presunto complice, che \"se l'\u00e8 cavata\" con l'ergastolo perch\u00e9 ha avuto un difensore migliore. La suora, pur nutrendo fin dall'inizio sospetti sulla dichiarazione di innocenza del giovane condannato, fa di tutto per rinviare il giorno dell'esecuzione, in attesa di un riesame del caso. Tutti i tentativi sono vani. La famiglia di Poncelet accoglie la suora con diffidenza, lamentandosi che per colpa di Matthew adesso tutti i vicini li odiano ed i fratelli minori del condannato sono vittime di ingiurie e bullismo a scuola.\nSuor Helen, per nulla aiutata da Poncelet stesso, che in una intervista televisiva si dichiara razzista e terrorista, deve anche subire l'ira dei genitori dei ragazzi trucidati che si sentono beffati dal tanto interesse che lei riserva ad un assassino piuttosto che alle vittime dei suoi crimini. Si aggiunga poi a tutto questo il poco apprezzamento della famiglia di Helen per tutta la vicenda, e il fatto che le povere bambine nere, delle quali normalmente si occupava a tempo pieno, ora la scansano in quanto amica di un loro nemico.\nNel buio pesto di questa situazione Suor Helen scorge una piccola luce: Matthew l'ha scelta come suo \"consigliere spirituale\", vale a dire l'unica persona che pu\u00f2 assistere un condannato a morte nei suoi ultimi sei giorni e che pu\u00f2 farlo fino all'ultimo istante.\nTra momenti di disperazione e di paura, Helen riesce a far breccia nel cuore di Matthew che, salutati affettuosamente la madre ed i fratelli, mostrate a suor Helen le foto della propria figlia, da lui mai conosciuta, le confessa con un colpo di scena, in lacrime, ad appena un quarto d'ora dall'esecuzione, di essere stato lui ad uccidere il ragazzo ed averne violentato la fidanzata, ottenendo, prima della morte, la libert\u00e0 evangelica che appartiene solo alla Verit\u00e0. Matthew ha ora la forza, nella camera della morte, di chiedere perdono al padre del ragazzo da lui ucciso ed augurare ai genitori della ragazza di poter trovare sollievo dalla sua esecuzione. Helen, che pi\u00f9 volte si era chiesta perch\u00e9 stesse facendo tutto questo, ora trova una risposta pi\u00f9 che esauriente.\nAl funerale di Matthew, al termine del rito, Earl Delacroix, il padre del ragazzo ucciso, si presenta senza sapere nemmeno perch\u00e9, ma Helen invece comprende, e invita l'uomo, comunque pieno di odio, a pregare insieme per Matthew.\nColonna sonora.\nLa colonna sonora del film, creata nel 1996 con la Columbia Records, contiene le seguenti canzoni:\nCommento.\nIl film, nei minuti che precedono l'esecuzione, offre una descrizione quasi documentaristica, per colpire con la crudezza delle immagini, ma lasciando alla intima riflessione dello spettatore qualsiasi giudizio.\nIl crescendo emotivo che porta al finale, \u00e8 creato per suscitare un disturbante senso di disagio e un conseguente profondo disappunto verso la pratica della pena di morte, contro la quale il regista e sceneggiatore Tim Robbins, sua moglie Susan Sarandon e il loro amico Sean Penn, si battono da sempre, come attivisti politici, ben noti sotto questo profilo, soprattutto presso l'opinione pubblica degli USA.\nAccoglienza.\nCon un budget di 11 milioni di dollari, la pellicola ne guadagn\u00f2 circa 83 milioni, diventando cos\u00ec un gran successo al botteghino. Numerosi anche i riconoscimenti a livello internazionale per il valore sociale e insieme artistico di questa pellicola. Susan Sarandon ha ottenuto l'Oscar come miglior attrice protagonista per il 1996. Candidature sono andate al regista Tim Robbins, a Sean Penn come attore protagonista e a Bruce Springsteen per la miglior canzone originale (\"Dead Man Walkin\"'). Le riprese si sono svolte tra il 24 aprile e il 30 giugno 1995. \u00c8 uscito negli Usa il 29 dicembre 1995.\nAl Festival di Berlino del 1996 dove il film era in competizione, oltre a tre premi secondari, \u00e8 stato attribuito l'Orso d'Argento per il miglior attore a Sean Penn.\nDa segnalare anche il David di Donatello come miglior attrice straniera a Susan Sarandon.\nDistribuzione.\nIn Italia il film non \u00e8 mai stato distribuito in DVD, mentre nel giugno 2011 \u00e8 stato pubblicato in Blu-ray."}
{"id": "664811", "revid": "110157", "url": "https://it.wikipedia.org/wiki?curid=664811", "title": "Cantone di Riaill\u00e9", "text": "Il Cantone di Riaill\u00e9 era una divisione amministrativa dell'Arrondissement di Ancenis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664813", "revid": "767487", "url": "https://it.wikipedia.org/wiki?curid=664813", "title": "Cantone di Saint-Mars-la-Jaille", "text": "Il Cantone di Saint-Mars-la-Jaille era una divisione amministrativa dell'Arrondissement di Ancenis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664814", "revid": "1904289", "url": "https://it.wikipedia.org/wiki?curid=664814", "title": "D-Generation X", "text": "La D-Generation X, nota anche come DX, \u00e8 stato una stable di wrestling attiva nella World Wrestling Federation/Entertainment.\nFormato inizialmente da Rick Rude, Chyna, Triple H e Shawn Michaels, il gruppo successivamente si espanse diventando un perno fondamentale dell'Attitude Era grazie ad aggiunte quali X-Pac, i New Age Outlaws e Tori fino allo scioglimento avvenuto nell'agosto del 2000.\nDopo una provocatoria riunione nel 2002 la DX si riform\u00f2 ancora nel giugno 2006 (formata stavolta solo da Triple H e Michaels) e ancora nell'agosto 2009 fino a marzo 2010.\nSi riunirono poi altre quattro volte: in occasione del \"Tribute to the Troops\" del 2010, nella puntata di \"SmackDown\" del 14 ottobre 2011, il 23 luglio 2012 in occasione della millesima puntata di \"Raw\" con la formazione al completo e nella puntata di Raw del 22 gennaio 2018 per celebrare il venticinquesimo anniversario dello show.\nIl 9 ottobre 2018, nella puntata di Raw, Triple H e Shawn Michaels hanno deciso di riunire la D-X e sfidare i The Brothers of Destruction a \"Crown Jewel\" in Arabia Saudita. Il 2 novembre la DX batte i Brothers of Destruction.\nConcetto.\nLa gimmick del gruppo era quella di una banda di ribelli privi del bench\u00e9 minimo rispetto per le regole che agivano e parlavano in modo offensivo e provocatorio senza curarsi minimamente delle conseguenze.\nCelebri per la loro violenza, l'umorismo mordace e per la tendenza a sottoporre chiunque a scherzi, parodie e prese in giro di ogni genere, la stable \u00e8 stata soprannominata \"il gruppo pi\u00f9 controverso nella storia della WWF/E\" ma \u00e8 anche riconosciuta come uno dei due fattori, insieme a Stone Cold Steve Austin, che hanno consentito all'Attitude Era di divenire il periodo di maggior successo commerciale e di ascolti dell'azienda.\nStoria.\nDegenerates (1997\u20131998).\nInsieme a Triple H, la WWE decise di separare la Kliq, di cui Triple H e Shawn Michaels facevano parte, quindi essi erano esitanti a formare un Tag Team. Nonostante questo, il gruppo apparve per la prima volta l'11 Agosto 1997 nel Main Event di Raw Is War. Durante il match tra Shawn Michaels e Mankind, Triple H e Chyna interferirono nel match; verso la fine del match Rick Rude ritorn\u00f2 nella WWF, rivelando che egli era la guardia del corpo di Michaels, e lo aiut\u00f2 a vincere il match attaccando Mankind con una sedia. La settimana successiva a Raw, Shawn Michaels e Triple H si unirono per lottare contro The Undertaker e Mankind, ma persero per squalifica quando Michaels attacc\u00f2 il Deadman con una sedia. Michaels in seguito volle rincontrare Taker a svoltosi il 7 Settembre, ma il match lo vinse The Undertaker per squalifica quando intervennero Triple H, Chyna e Rick Rude. Essi facevano vedere spesso in TV dei siparietti umoristici ma anche horror, e si ribellavano alle figure pi\u00f9 importanti della categoria, in particolare Vince McMahon e Sgt. Slaughter, il secondo dei quali veniva chiamato dalla DX Sgt. Slobber.\nIl primo feud che ebbero la DX fu contro la Hart Foundation, condotto in particolare da Michaels e da Bret Hart. A WWF One Night Only la DX aiut\u00f2 Shawn Michaels a battere uno dei membri della Hart Foundation, ovvero British Bulldog, per il WWF European Championship, trasformando Shawn nel primo Grand Slam Champion.\nLa DX e i membri della Hart Foundation continuarono la loro faida fino alla fine del 1997 quando alle Survivor Series Michael vinse il WWF Championship battendo Bret Hart in quello che \u00e8 stato chiamato lo Screwjob di Montr\u00e9al, infatti non \u00e8 stato un semplice match, visto che Hart \u00e8 stato mentito sull'esito predeterminato del match per poi andarsene dalla promozione con Bulldog e Jim Neidhart. Turbato per lo Screwjob di Montr\u00e9al, Rick Rude lasci\u00f2 la DX e la WWF per tornare in WCW. L'unico membro rimasto della Hart Foundation, ovvero Owen Hart, inizi\u00f2 un feud con Triple H. Shawn Michaels a perse per squalifica contro Ken Shamrock. Prima di quella notte Triple H batt\u00e9 Sgt. Slaughter in un Boot Camp match grazie ad un intervento di Chyna. Il 22 Dicembre all'episodio di Raw is War per\u00f2 Shawn Michaels e Triple H furono costretti a combattere uno contro l'altro per il titolo Europeo. In un match finto Michaels si fece atterrare poi Triple H corse nel ring per poi schienarlo dopo aver eseguito una ginocchiata al volto (naturalmente visto che il match era finto HHH non colp\u00ec Michaels, ma lui fece finta di essersi fatto molto male). A WrestleMania XIV Triple H difese il titolo europeo contro Owen Hart mentre Shawn Michaels perse il WWF Championship per mano di \"Stone Cold\" Steve Austin. Nel main event c'era Mike Tyson come special enforcer.\nDX Army (1998\u20131999).\nLa notte dopo di Wrestlemania, Triple H espulse Michaels dal gruppo per aver \"fatto cadere la palla\" a WrestleMania dopo aver perso contro \"Stone Cold\" Steve Austin. Questo perch\u00e9 Michaels si era infortunato gravemente, e per questo si ritir\u00f2 dal wrestling lottato, salvo poi tornare a combattere nel 2002. Triple H divent\u00f2 il nuovo leader della DX e arruol\u00f2 X-Pac che era stato recentemente licenziato dalla WCW e i WWF Tag Team Champions, i New Age Outlaws. Anche se l'intento della stable era di rimanere heel, diventarono molto popolari tra i fan. Durante quel periodo essi ebbero un feud con The Rock e la sua Nation of Domination, poi pi\u00f9 tardi Vince McMahon's Corporation. Il gruppo \u00e8 rimasto unito e molto popolare durante tutto il 1998 e nei primi mesi del 1999.\nNegli episodi di Raw is War di aprile e maggio, quando la WWF era in guerra con la WCW, facevano una serie di visite al quartier generale e agli eventi live. Il 27 aprile 1998 Raw is War e WCW Monday Nitro decisero di svolgere il loro show a Hampton Roads, in Virginia, a sole 19 miglia di distanza. La DX usc\u00ec dall'arena dove si stava svolgendo Raw is War e andarono al Norfolk Scope a Norfolk, dove si stava svolgendo WCW Monday Nitro e iniziarono a urlare insulti verso la WCW attraverso un megafono menzionando il fatto che la WCW vendeva biglietti gratis per riempire le arene in modo da allargare lo share in TV. Tentarono poi di entrare nell'arena tramite una piattaforma di carico, nella loro jeep dell'esercito prima di essere fermati da qualcuno chiudendo la porta. Essi tentarono inoltre di organizzare incontri con la forza con il produttore esecutivo di Nitro Eric Bischoff e il proprietario della WCW Ted Turner presso la sede WCW ad Atlanta, Georgia. Poi ci fu un segmento creato con il computer per far vedere Triple H come se fosse volato sopra l'arena dove si stava svolgendo WCW Nitro e scrisse \"WCW Sucks\" e \"DX dice Suck It\" nel cielo. Il gruppo ebbe un feud anche con la Corporation, di cui faceva parte anche l\u2019ex leader della DX Shawn Michaels. La fazione continu\u00f2 il feud con Michaels durante la fine del 1998, con Michaels che aiuta Ken Shamrock a battere Billy Gunn per il WWF Intercontinental Championship e favorisce la perdita del WWF Tag Team Championship dei New Age Outlaws e riesce ad attirare i New Age Outlaws alla Corporation il 7 dicembre nell'episodio di Raw is War. In seguito Michaels nel gennaio 1999 \u00e8 stato accolto da DX una volta di pi\u00f9. Anche questo \u00e8 stato di breve durata come pi\u00f9 tardi quella notte DX hanno contribuito a Michaels essere un'imboscata da The Corporation, con X-Pac commentando \"Ci\u00f2 che va in giro, arriva intorno\".\nAlcuni dei promo pi\u00f9 memorabili del gruppo erano le loro parodie dei loro rivali. Il 6 luglio 1998 la DX effettu\u00f2 il primo di questi segmenti. In questo caso, si beffavano di The Nation, con Triple H raffigurante The Rock (denominato \"The Crock\"); Road Dogg interpretava D'Lo Brown (denominato \"B'Lo Brown\"); \"Bad Ass\" Billy Gunn interpretava The Godfather (denominato \"The Gunnfather\"); X-Pac come Mark Henry (denominato \"Mizark Henry\"); e Jason Sensation come Owen Hart. Il 14 dicembre del 1998, rivolsero la loro attenzione a The Corporation con Triple H ancora denominato \"The Crock\", Road Dogg impersonava ancora McMahon (con due nani rappresentando Gerald Brisco e Pat Patterson che baciavano il suo deretano); Billy Gunn, impersonava Shane McMahon che indossa un pannolino per adulti; X-Pac giocava con Ken Shamrock; Chyna faceva finta di essere The Big Boss Man; e Sensation impersona Michaels. Nel corso del 1999, i membri gradualmente cominciarono a diffidarsi l'uno dell'altro. Inizialmente, Chyna lasci\u00f2 Triple H e si un\u00ec alla Corporation il 19 gennaio. A WrestleMania XV Chyna fece entrare nel gruppo anche Kane, aiutandolo a sconfiggere Triple H. Pi\u00f9 tardi quella notte, Triple H e Chyna interferirono nel match valido per l'Intercontinental Championship tra X -Pac e Shane McMahon. Inizialmente, sembrava che fossero l\u00ec per aiutare X-Pac, ma Triple H esegu\u00ec una Pedigree su di lui. Chyna e Triple H si unirono allora alla Corporation, con Kane che viene espulso. Di conseguenza, X-Pac inizi\u00f2 lottare con Kane, formando quindi un tag team, e insieme vinsero il WWF Tag Team Championship per 2 volte.\nAnche se il gruppo ha mantenuto un fronte unito contro The Corporation, Billy Gunn divenne frustrato della presenza di Kane e l'incapacit\u00e0 di vincere titoli di coppia da X-Pac e Kane. A seguito di una sconfitta il 29 aprile a SmackDown, Gunn si arrabbi\u00f2 con X-Pac. La settimana seguente a Sunday Night Heat si scus\u00f2 con X-Pac, ma poi lo attacc\u00f2 alle spalle, citando la sua frustrazione per essere stato \"trattenuto\u201d, a causa dell'attacco, nella D-Generation X rimasero solo Dogg e X-Pac. Nelle settimane successive, Gunn continu\u00f2 ad attaccare X-Pac e Roadd Dogg, ma venne spesso cacciato da Kane.\nNel mese di luglio, Triple H e Chyna dissero a Billy Gunn che Road Dogg e X-Pac stavano facendo molti pi\u00f9 soldi dai diritti di D-Generation X rispetto agli altri tre (a causa del fatto che loro utilizzavano il nome come un tag team). Ci\u00f2 port\u00f2 a un tag team match in cui i vincitori avrebbero ottenuto il diritto di utilizzare il nome di D-Generation X, vinto da Road Dogg e X-Pac. Anche se non ufficialmente membro, dopo aver vinto i titoli di coppia, Kane, sotto l'incoraggiamento del partner X-Pac, pronunci\u00f2 le sue prime parole, senza l'aiuto di una casella vocale, e disse \"Suck it\".\nDX/McMahon-Helmsley Era (1999\u20132000).\nIl 25 ottobre, il gruppo (tranneChyna) si riform\u00f2 come heel quando Triple H e X-Pac aiutarono i New Age Outlaws - che si erano riuniti un mese prima, a sconfiggere \u201cStone Cold \u201cSteve Austin e The Rock. In quella settimana a Smackdown, X-Pac sugger\u00ec che la DX sarebbe diventata \"pi\u00f9 grande\" se Kane fosse diventato un membro ufficiale. Tuttavia, pi\u00f9 tardi, quella notte, disse che Kane non sarebbe stato accolto a seguito di un incontro con i Dudley Boyz, affermando che non ci sarebbero stati ulteriori membri. La stessa notte i membri della DX sono stati \"cacciati\" di Austin, con Stone Cold che cattur\u00f2 Road Dogg in una trappola per gli orsi, Billy Gunn in un cappio e infine prese l'intero gruppo in una rete. Da allora in poi, Kane e X-Pac cominciarono un feud, con X-Pac che alla fine rub\u00f2 la \"fidanzata\" di Kane, Tori, il 27 gennaio del 2000, e Tori divent\u00f2 un membro della DX. Triple H si spos\u00f2 con Stephanie McMahon, che da quel momento cominci\u00f2 a far parte del gruppo. Nel corso di questo periodo, la DX ebbe un feud con wrestler del calibro di Austin, The Rock, Shane McMahon, Mankind/ Cactus Jack, Chris Jericho e Kane. Fino alla met\u00e0 del 2000, la DX rimane un gruppo forte e unito.\nNei primi mesi del 2000, tuttavia, Billy Gunn fu messo fuori gioco per diversi mesi dopo aver subito un infortunio durante un match con i Dudley Boyz. X-Pac si rimise ancora una volta con Road Dogg, ma i due raggiunsero mai le vette che raggiunsero invece i New Age Outlaws. A WrestleMania 2000 Vince McMahon aiut\u00f2 Triple H a mantenere il suo titolo da The Rock. Il gruppo fu ufficialmente soprannominato McMahon-Helmsley Faction. Il 30 marzo, X-Pac e Tori assisterono al match tra Stephanie McMahon e Jacquelyn. Il 12 aprile, Steve Austin utilizz\u00f2 una gru per far cadere una trave di acciaio sul tour bus DX Express, schiacciando il bus nel parcheggio.The Rock sconfisse Triple H a Backlash in un match che vide il breve ritorno di Steve Austin alla WWF. Anche se Triple H riconquist\u00f2 il titolo nel mese successivo a Judgment Day, il gruppo a poco a poco si distrusse. Road Dogg e X-Pac divennero frustrati dalla mancanza di successo come tag team e cominciarono a fare diversi match, che si conclusero in un match a SummerSlam, dove vinse X-Pac.\nIl 6 novembre 2000 in un episodio di Raw Is War, il gruppo temporaneamente rientrato (a eccezione di X-Pac, che era infortunato) sconfisse The Radicalz (Chris Benoit, Eddie Guerrero, Dean Malenko e Perry Saturn) in un eight-man tag team match. Il match comprendeva la loro vecchia entrata, con la folla che diceva: \"Suck it!\" \u00c8 stata una fine simbolica della D-Generation X. Tuttavia Chyna, Billy Gunn, Road Dogg e K-Kwik, il nuovo partner di Road Dogg, iniziarono un feud con i Radicalz quel mese, che port\u00f2 ad un match alle Survivor Series. I Radicalz vinsero il match.\nFaida tra Triple H e Shawn Michaels (2002\u20132004).\nDopo di che, la DX rimase invisibile e in silenzio fino a quando Shawn Michaels torn\u00f2 nella WWE nel 2002. Il 22 luglio, nella puntata di Raw, una settimana dopo la rottura dell'NWO, Triple H consegn\u00f2 a Michaels una maglietta con il logo della DX e dichiar\u00f2 che \"ha avuto un'idea\", suggerendo due riforme del gruppo e rendere la vita un inferno ad Eric Bischoff. Il duo quella notte usc\u00ec con la loro vecchia musica. Tuttavia, Triple H turn\u00f2 Heel infatti egli aveva preso in giro la reunion come uno stratagemma per placare Michaels e attirarlo sul ring prima di eseguirli una Pedigree, Questo atto port\u00f2 al ritorno nel ring di Michaels a SummerSlam e fu il primo di una lunga lista di match, culminati in un Hell in a Cell match a Bad Blood nel 2004.\nTag Team (2006\u20132007; 2009\u20132010).\nNel 2006 si verificarono una serie di eventi che accennarono a un ritorno della DX. I due continuarono a vincere nei successivi episodi di Raw, in cui Michaels era impegnato in un feud con Vince e Shane McMahon e Triple H era impegnato per vincere il WWE Championship. Il 12 giugno nell'edizione di Raw, Shawn Michaels intervenne per difendere Triple H in un Gauntlet match contro lo Spirit Squad, ed \u00e8 qui che la DX si riform\u00f2 definitivamente. Dopo il duo batt\u00e9 l'intera Spirit Squad. Poi la DX ricominci\u00f2 a prendere in giro la Spirit Squad, i McMahons e Jonathan Coachman per diverse settimane. Il 26 giugno nell'edizione di Raw, Triple H cominci\u00f2 a impersonare Vince McMahon parlando del suo amore per \"Dicks\" (riferendo a Dick Ebersol, Dick Clark, e Dick Cheney, cos\u00ec come l'elemento maschio; questo fu anche utilizzato di nuovo ripetutamente dicendo che Vince amava l'\"elemento maschile\", mentre Michaels imperson\u00f2 Shane McMahon. state prontamente scaricati su di loro. Il 3 luglio nell'edizione di Raw, a causa delle loro azioni del 26 giugno, Vince viet\u00f2 alla DX di entrare nell'arena; DX rispose infiltrandosi all'interno del camion di produzione ed eseguirono una serie di scherzi su Mr. McMahon (concentrandosi su una telecamera che mostrava McMahon in un bagno pubblico, che \u00e8 stato mostrato sul titantron di \"Raw\", senza scordarsi della manomissione del suo microfono). Alla fine della puntata quando McMahon era dentro la sua limousine scoppiarono dei fuochi d'artificio e mentre il chairman della WWE stava uscendo dalla macchina, la DX lo salut\u00f2 con delle stelle filanti, augurandoli un buon 4 luglio. Il 21 agosto a Raw la DX vandalizz\u00f2 il jet privato di McMahon da $ 30.000.000, poi fece la stessa cosa con la palestra della WWE e infine con la sua limousine. Durante il loro feud, la DX sconfisse lo Spirit Squad a Vengeance e il 15 luglio a Saturday Night's Main Event, e batt\u00e9 i McMahons (Vince e Shane) a SummerSlam. A Unforgiven in un handicap Hell in a cell match dove la DX \u00e8 uscita vittoriosa.\nL'altro feud che ebbe la DX \u00e8 stato con i Rated RKO (Edge e Randy Orton). A Cyber Sunday, Jonathan Coachman fu l'arbitro speciale per il match insieme ad Eric Bischoff. Bischoff permette l'uso illegale di una sedia d'acciaio per dare ai Rated-RKO la vittoria, segnando la prima sconfitta della DX dalla loro reunion nel giugno 2006. Alle Survivor Series, Michaels e Triple H insieme ad CM Punk, e dei The Hardy Boyz (Matt e Jeff Hardy) batterono Edge, Randy Orton, Johnny Nitro, Mike Knox, e Gregory Helms. In seguito ebbero un match titolato per i titoli di coppia a New Year's Revolution contro Edge e Orton. Il match fin\u00ec in no contest dopo che Michaels colp\u00ec l'arbitro. Durante il match Triple H si infortun\u00f2 lievemente ai quadricipiti. Dopo il match Shawn picchi\u00f2 gli avversari con una sedia. Dopo l'infortunio di Triple H, Shawn Michaels continu\u00f2 a sostenere l'immagine della DX da solo. Durante questo periodo, vinse il World Tag Team Championship con John Cena, cos\u00ec come affront\u00f2 Cena a WrestleMania 23 per il WWE Championship. Michaels avrebbe continuato a utilizzare la musica d'ingresso della D-Generation X fino a dopo Backlash, a quel punto egli ritorn\u00f2 alla sua musica d'ingresso e all'abbigliamento tradizionale. Michaels e Triple H collaborarono di nuovo il 28 gennaio 2008 nella puntata di Raw dove sconfissero Umaga e Snitsky. Il 29 settembre 2008 a Raw, Triple H e Shawn Michaels si riunirono come DX e affrontarono Chris Jericho e Lance Cade. Vinsero per squalifica. Dopo essere stati presi in giro da John Morrison e The Miz per due settimane, nella puntata n\u00b0\u00a0800 di Raw, la DX sconfisse il duo. Durante il periodo natalizio, la DX apparve in numerose vignette per promuovere l'abbigliamento DX e altra merce della WWE. Nel 2009 a causa del WWE Draft Triple H venne spostato nel roster di Raw.\nNell'aprile del 2009, Michaels si prese una pausa dalla WWE dopo aver perso contro The Undertaker a WrestleMania XXV. Nel frattempo, Triple H \u00e8 stato coinvolto in una rivalit\u00e0 con Randy Orton e The Legacy (Cody Rhodes e Ted DiBiase). Il feud inizi\u00f2 a primavera e fin\u00ec in estate. Lott\u00f2 soprattutto contro Orton per il WWE Championship. Alla fine, Triple H cominci\u00f2 a colpire anche The Legacy perch\u00e9 erano responsabili delle sue perdite contro Orton durante i match. Dopo aver perso una partita contro The Legacy, Triple H dichiar\u00f2 che avrebbe cercato Michaels per riunire la DX. Il 10 agosto 2009 nella puntata di Raw, andarano in onda dei segmenti in cui Triple H incontr\u00f2 Michaels presso una caffetteria in Texas, dove stava lavorando come cuoco; durante i segmenti, Triple H avrebbe cercato di convincere Michaels a tornare alla WWE dopo la pausa. Dopo diversi incidenti durante i segmenti (per esempio quando Shawn veniva sgridato sempre da una bambina), Michaels accett\u00f2 di collaborare con Triple H ad affrontare The Legacy a SummerSlam. Il 17 agosto nella puntata di Raw, a St. Louis, MO, Michaels e Triple H si riunirono ufficialmente come DX, ma vennero attaccati dalla Legacy.\nIl loro primo match dopo la riunificazione fu contro la Legacy a SummerSlam, in cui vinsero. A Breaking Point, per\u00f2, persero per mano della Legacy nel primo Submissions Count Anywhere match nella storia della WWE. A Hell in a Cell, la DX sconfisse la Legacy in un Hell in a Cell match. La DX sfid\u00f2 John Cena per il WWE Championship in un triple treat match alle Survivor Series ma nessuno dei due riusc\u00ec a vincere il titolo, anche se sono stati in grado di mantenere la loro amicizia. Il 13 dicembre a , la DX sconfisse i Jeri-Show unificando i titoli di coppia. Il 21 dicembre, Triple H annunci\u00f2 che Hornswoggle sarebbe stato la nuova mascotte della DX. Durante l'episodio di Raw dell'11 gennaio 2010, Mike Tyson, che era l'ospite della serata, fece coppia con Chris Jericho per affrontare la DX; Tuttavia, alla fine del match, Tyson trad\u00ec Jericho e si riun\u00ec alla DX. Nell'episodio di Raw dell'8 febbraio 2010, la DX perse i titoli Tag Team contro gli Show-Miz in un Triple Threat Eliminazione tag team match, dove affrontarono anche la Straight Edge Society. Nell'episodio del 1\u00ba marzo, hanno perso il loro rematch per i titoli, questa fu il loro ultima match prima del ritiro di Michaels. Road Dogg, Billy Gunn e X-Pac utilizzarono i nomi di \"D-Generates of Wrestling\" and \"Team Suck It\" durante la loro permanenza nel circuito indipendente prima di tornare a WWE.\nVarie reunion (2010\u2013presente).\nShawn Michaels e Triple H si riunirono nel 2010 durante il Tribute to the Troops, dopo gli eventi di \"SmackDown\" nel 2011 e nel 2012 durante la cerimonia dell'Hall of Fame, quando introdussero Mike Tyson nella classe di tale anno.\nIl 23 luglio 2012, a \"Raw 1000\", Billy Gunn, Road Dogg, X-Pac, Shawn Michaels e Triple H apparvero nuovamente insieme per la seconda volta con tutti e cinque i membri presenti. Il gruppo fu interrotto da Damien Sandow, che sub\u00ec la \"X-Mark\".\nMichaels, Triple H, X-Pac, e Billy Gunn fecero un'altra reunion con Kevin Nash, che fu nominato membro onorario della stable, nella puntata di \"NXT\" del 23 gennaio. Il gruppo fu nuovamente interrotto da Damien Sandow, ma che sub\u00ec nuovamente la \"X-Mark\". Nel marzo 2013, Billy Gunn e Road Dogg riformarono i New Age Outlaws.\nDurante la storyline dell'Authority di Triple H, Shawn Michaels ed i New Age Outlaws turnarono heel contrastando i nemici face di Hunter. Durante questo periodo, i New Age Outlaws vinsero il WWE Tag Team Championship contro i Cody Rhodes e Goldust.\nIl 29 marzo 2015, a WrestleMania 31, la DX ritorna aiutando Triple H nel suo match contro Sting, e contrastando l'nWo.\nNella puntata di \"Raw 25\" del 22 gennaio 2018, Billy Gunn, Road Dogg, Shawn Michaels, Triple H e X-Pac sono apparsi per supportare Luke Gallows e Karl Anderson nel loro match contro i Revival (Dash Wilder e Scott Dawson). Il 2 novembre 2018, a Crown Jewel, Shawn Michaels e Triple H hanno rappresentato la DX sconfiggendo i Brothers of Destruction (Kane e The Undertaker).\nNella puntata di \"Raw\" del 18 febbraio 2019 \u00e8 stata annunciata la futura introduzione della D-Generation X nella Hall of Fame, con la formazione originale formata da Billy Gunn, Road Dogg, Chyna, Shawn Michaels, Triple H e X-Pac.\nNella puntata di Raw del 24 luglio 2019 (Raw Reunion) la DX (Triple H, Shawn Michaels , Road Dogg e X-Pac) insieme alla Kliq (Kevin Nash e Scott Hall) hanno salvato Seth Rollins da un attacco del OC durante l'incontro tra l'architetto e A.J. Styles, introducendo Rollins nella DX come membro onorario (come confermato da Shawn Michaels in un'intervista al Miz TV nella puntata di SmackDown della sera successiva)."}
{"id": "664815", "revid": "121841404", "url": "https://it.wikipedia.org/wiki?curid=664815", "title": "George Frost Kennan", "text": "Conosciuto come \"il padre della politica del \"containment\"\", fu figura chiave durante il periodo di emergenza della Guerra Fredda. Fu autore di memorie e studi sulle relazioni tra la Russia e le potenze occidentali.\nAlla fine degli anni quaranta i suoi scritti ispirarono la Dottrina Truman e la politica estera degli Stati Uniti volta a \"contenere\" l'Unione Sovietica, portandolo a un lungo ruolo di autorit\u00e0 nel campo della Guerra Fredda. Il suo lungo telegramma da Mosca nel 1946, e il successivo articolo del 1947 dal titolo \"Le origini della Condotta Sovietica\" affermavano che il regime sovietico era inerentemente espansionista e che la sua influenza doveva essere \"contenuta\" nelle aree di vitale valore strategico per gli Stati Uniti. Questi scritti divennero dei testi fondamentali nel periodo della Guerra Fredda, poich\u00e9 esprimevano la politica anti-Sovietica dell'amministrazione del presidente Truman. Kennan gioc\u00f2 anche un ruolo fondamentale nello sviluppo dei programmi e delle iniziative sorte in funzione della Guerra Fredda e note come Piano Marshall.\nSubito dopo l'adozione della sua dottrina da parte della politica ufficiale statunitense, Kennan incominci\u00f2 a criticare le politiche che ne avevano apparentemente aiutato lo sviluppo. A met\u00e0 del 1948 egli manifest\u00f2 la convinzione che la situazione in Europa Occidentale era giunta a un punto tale che non fosse pi\u00f9 possibile portare avanti dei negoziati con Mosca. I suoi suggerimenti non vennero accolti dall'amministrazione Truman, e l'influenza di Kennan divenne sempre pi\u00f9 marginale, soprattutto dopo la nomina di Dean Acheson come Segretario di Stato nel 1949. Quando la strategia americana sulla Guerra Fredda assunse un tono eccessivamente militaristico, Kennan sostenne che esso fosse frutto di una distorsione del suo pensiero.\nNel 1950 Kennan lasci\u00f2 il Dipartimento di Stato, eccezion fatta per due brevi missioni diplomatiche a Mosca e in Jugoslavia, e divenne \"leader\" della critica realistica alla politica estera degli Stati Uniti. Continu\u00f2 a essere un autore fondamentale nel campo delle relazioni internazionali come membro dell'Institute for Advanced Study dal 1956 fino alla sua morte, avvenuta all'et\u00e0 di 101 anni nel marzo del 2005.\nBiografia.\nGiovinezza e carriera.\nKennan nacque a Milwaukee, nel Wisconsin. Studi\u00f2 all'Accademia Militare di St. John a Delafield e arriv\u00f2 alla Princeton University alla fine del 1921. Poco avvezzo all'ambiente scolastico proprio della \"\u00e9lite\" dell'East Coast, il timido e introverso Kennan trascorse con molte difficolt\u00e0 il suo periodo scolastico fino al diploma del 1925. Kennan tent\u00f2 di studiare alla scuola di legge dopo il diploma ma poich\u00e9 era troppo costoso per lui decise di entrare agli Affari Esteri. Dopo aver superato gli esami, entr\u00f2 ai servizio degli Affari Esteri, dove partecip\u00f2 a missioni in Svizzera, Germania, Estonia, Lituania, e Lettonia.\nNel 1928 Kennan si un\u00ec alla Divisione per gli Affari dell'Europa dell'Est del Dipartimento di Stato, e nel 1929 incominci\u00f2 un suo programma sulla storia, la politica e lingua russa all'Universit\u00e0 di Berlino Est. Da allora, egli avrebbe seguito le orme del cugino di un suo nonno, l'esploratore George F. Kennan, il quale era un noto esperto della Russia Imperiale nel XIX secolo e fu autore dell'opera \"Siberia and the Exile System\" del 1891. Nel frattempo Kennan studi\u00f2 un gran numero di lingue, tra le quali il russo, il tedesco, il francese, il polacco, il ceco, il portoghese e il norvegese.\nQuando gli Stati Uniti aprirono legami diplomatici con l'Unione Sovietica nel 1933, dopo le elezioni di Franklin D. Roosevelt, Kennan accompagn\u00f2 l'ambasciatore statunitense William C. Bullitt a Mosca. A met\u00e0 degli anni trenta, Kennan fu tra gli esperti sulla Russia dello \"staff\" dell'ambasciata americana a Mosca, tra i quali si annoveravano anche Charles E. Bohlen e Loy W. Henderson. Questi personaggi avrebbero influenzato a lungo Robert F. Kelley a capo della Divisione per gli Affari dell'Europa dell'Est del Dipartimento di Stato. Essi erano convinti che ci fossero scarse fondamenta per una possibile cooperazione con l'Unione Sovietica, anche alla luce di alleanze contro potenziali minacce come la Germania Nazista. Nel frattempo Kennan segu\u00ec da vicino la Grande Purga di Stalin, che avrebbe influenzato il suo punto di vista sulle dinamiche interne del regime Sovietico per il resto della sua vita.\nAllo scoppio della seconda guerra mondiale nel 1939, Kennan venne assegnato a Berlino. Nell'aprile del 1941 egli scriveva: \u00abNon si pu\u00f2 dire che la politica della Germania sia motivata da un sadistico desiderio di vedere altri popoli soffrire sotto il dominio tedesco. Al contrario, i tedeschi sono attenti che i loro sudditi siano felici di essere governati da loro.\u00bb Egli venne internato per sei mesi dopo che gli Stati Uniti entrarono in guerra nel dicembre del 1941. Durante l'ultima fase del 1943 e gli inizi del 1944, fu consigliere della delegazione statunitense alla Commissione Consultiva Europea, che lavor\u00f2 per preparare la politica degli alleati in Europa.\nKennan e la Guerra fredda.\nIl \"lungo telegramma\".\nKennan venne inviato come vice-capo della missione statunitense a Mosca dal luglio 1944 all'aprile 1946. Al termine della missione, Kennan invi\u00f2 un telegramma di 5.300 parole da Mosca al Segretario di Stato James Byrnes, sottolineando la necessit\u00e0 di una nuova strategia da seguire nelle relazioni diplomatiche con l'Unione Sovietica. Al \u00ab...fondo del nevrotico punto di vista del Kremlino sulle vicende mondiali - scrisse Kennan - c'\u00e8 la tradizionale e istintiva insicurezza Russa.\u00bb Dopo la Rivoluzione Russa, questo senso d'insicurezza si mescol\u00f2 con l'ideologia comunista e con la segretezza e la cospirazione proprie degli Orientali.\nIl comportamento sovietico nell'assetto mondiale, sostenne Kennan, dipendeva principalmente dalle necessit\u00e0 interne del regime di Iosif Stalin; secondo Kennan, Stalin aveva bisogno di un mondo ostile per legittimare il proprio dominio autocratico. Stalin aveva cos\u00ec usato il Marxismo-Leninismo come\n\u00ab...una giustificazione per l'istintiva paura dell'Unione Sovietica nei confronti del mondo esterno, e per la dittatura senza la quale essi non saprebbero come governarsi... per i sacrifici che gli vengono chiesti... Oggi essi non possono farne a meno. \u00c8 la foglia di fico della loro rispettabilit\u00e0 morale e intellettuale.\u00bb\nLa soluzione, secondo l'opinione di Kennan, era rafforzare le istituzioni dei paesi occidentali con lo scopo di renderli inattaccabili dalla sfida sovietica in attesa dell'eventuale collasso del regime sovietico.\nQuesto dispaccio port\u00f2 Kennan all'attenzione del Segretario della Marina James Forrestal, un difensore, all'interno della cerchia dei collaboratori di Truman, della strategia della linea dura nelle relazioni con i sovietici. Forrestal fece in modo di avere Kennan a Washington e lo spinse affinch\u00e9 pubblicasse l'articolo \"X\". Dopo il suo ritorno a Washington, Kennan divenne capo del nuovo \"staff\" di pianificazione politica del Dipartimento di Stato, posizione che tenne dall'aprile 1947 fino al dicembre 1949.\nNel frattempo, nel marzo del 1947, Truman apparve di fronte al Congresso degli Stati Uniti e us\u00f2 i suggerimenti di Kennan presenti nel suo \"lungo telegramma\" come base per quella che sarebbe stata la Dottrina Truman. \u00abIo credo - disse Truman - che dovrebbe essere parte della politica degli Stati Uniti aiutare i popoli liberi che resistono al tentativo di soggiogamento da parte di minoranze armate o di pressioni dall'esterno\u00bb.\n\"X\".\nDiversamente dal \"lungo telegramma\", l'atteso articolo di Kennan apparso nel luglio del 1947 e pubblicato da \"Foreign Affairs\" sotto lo pseudonimo di \"X,\" e intitolato \"Le origini della Condotta Sovietica\", non esord\u00ec enfatizzando \"la tradizionale insicurezza Russa\". Esso invece asseriva che la politica di Stalin era il frutto della combinazione della ideologia marxista-leninista, che si appellava alla rivoluzione per sconfiggere le forze capitaliste nel mondo esterno, e la determinazione di Stalin nell'usare la nozione di \"accerchiamento capitalistico\" come giustificazione ideologica della sua irreggimentazione della societ\u00e0 sovietica che gli aveva permesso di consolidare il suo potere personale. Kennan sminu\u00ec il supposto \"accerchiamento capitalistico\", omettendo prova del contrario, come l'intervento alleato nella Guerra Civile Russa tra il 1918 e il 1920 e il tentativo degli Stati Uniti di isolare i sovietici a livello internazionale negli anni venti. Kennan affermava che Stalin non avrebbe mai diminuito la pressione per rovesciare i governi occidentali. Cos\u00ec,\n\u00ab...l'elemento principale della politica degli Stati Uniti nei confronti dell'Unione Sovietica deve essere un lungo, paziente ma fermo e vigile contenimento delle tendenze espansioniste russe... la pressione sovietica contro le istituzioni libere del mondo occidentale \u00e8 qualcosa che pu\u00f2 essere contenuto dall'abile e vigile applicazione di contromisure che rispondano alle manovre politiche dei sovietici\u00bb.\nGli Stati Uniti avrebbero dovuto intraprendere quest'opera di contenimento da soli e in maniera unilaterale, ma se ci\u00f2 poteva essere fatto senza pregiudicare la stabilit\u00e0 economica e politica del paese, la struttura stessa del partito sovietico avrebbe vissuto un periodo di immensa tensione che avrebbe portato \u00ab...o alla fine improvvisa o alla graduale dissoluzione del potere sovietico.\u00bb\nLa pubblicazione dell'articolo di X presto scaten\u00f2 uno dei pi\u00f9 intensi dibattiti durante il periodo della Guerra Fredda. Walter Lippmann, un noto e influente giornalista e commentatore statunitense di politica estera, favorevole alle proposte di disimpegno in Germania, critic\u00f2 aspramente l'articolo di \"X\". Nel frattempo, si sparse la voce che il fantomatico \"X\" altri non era che Kennan, recentemente divenuto capo dello \"Staff\" di Pianificazione Politica del Dipartimento di Stato. Questa rivelazione diede all'articolo di \"X\" la veste di documento ufficiale della politica dell'amministrazione Truman nei confronti di Mosca.\nTuttavia non era nelle intenzioni di Kennan fare dell'articolo di \"X\" una previsione onnicomprensiva della politica futura statunitense. Per il resto della sua vita, Kennan continu\u00f2 a ripetere che l'articolo non implicava come conseguenza automatica la resistenza all'espansionismo sovietico ovunque esso si manifestasse, senza fare distinzioni fra interessi primari e secondari. In aggiunta, l'articolo non chiariva che Kennan preferiva l'utilizzo di metodi politici ed economici piuttosto che militari come agenti principali di contenimento. \u00abI miei pensieri sul contenimento - scrisse Kennan - vennero di certo distorti da chi li comprese e li persegu\u00ec esclusivamente dal punto di vista militare.\u00bb\nOccorre aggiungere che l'amministrazione Truman non chiar\u00ec mai all'opinione pubblica la distinzione tra l'influenza sovietica e quella del movimento internazionale comunista. \u00abIn parte, questo atteggiamento rifletteva il punto di vista di molte persone a Washington - scrive lo storico John Lewis Gaddis - secondo le quali solo una minaccia indifferenziata globale poteva scuotere gli americani dalle loro tendenze isolazioniste che rimanevano latenti\u00bb.\nIn una recente intervista televisiva sul fraintendimento del contenuto del suo articolo di \"X\" fatta da David Gergen, Kennan ha ripetuto che egli non considerava e non indicava i sovietici unicamente come una minaccia militare. \"Non erano paragonabili a Hitler\", ha affermato Kennan. Dal suo punto di vista la distorsione delle sue affermazioni\n\u00ab...veniva da una frase del suo articolo dove dissi che qualora queste persone, intendendo dire i leader sovietici, si fossero confrontati con noi in maniera ostile in qualunque posto del mondo, noi avremmo dovuto fare il possibile per contenerli e non lasciarli espandere ulteriormente. Avrei dovuto per\u00f2 spiegare che non sospettavo i sovietici di progettare un attacco contro di noi. La guerra era appena finita, ed era assurdo supporre che essi avrebbero attaccato gli Stati Uniti. Non pensavo di dover spiegare una cosa del genere, ma ovviamente avrei dovuto farlo.\u00bb\nKennan e i suoi collaboratori speravano di provocare una divisione tra l'Unione Sovietica e il resto del mondo comunista. A quel tempo egli aveva la convinzione che si potessero creare due blocchi all'interno del mondo comunista, un blocco dominato dall'Unione Sovietica e l'altro da tutti quei paesi che rifiutavano la \"leadership\" sovietica o ne dissentivano. A sua volta, questa divisione avrebbe reso possibile un ritiro pacifico degli eserciti statunitensi e sovietici dalle posizioni tenute a partire dalla Seconda guerra mondiale.\nInfluenza sotto Marshall.\nTra l'aprile 1947 e il dicembre 1948, quando George C. Marshall era segretario di stato, Kennan ebbe il suo maggior periodo d'influenza sulla politica estera americana. Marshall valut\u00f2 la sua visione strategica e cre\u00f2 e guid\u00f2 ci\u00f2 che veniva chiamato \"Policy Planning Staff\", un \"think thank\" all'interno del Dipartimento di stato. Kennan ne divenne il primo Direttore. Marshall cont\u00f2 fortemente su di lui, insieme con gli altri membri del suo \"staff\", per preparare le raccomandazioni politiche.\nCome un architetto intellettuale del Piano Marshall, Kennan aiut\u00f2 il lancio del pilastro del contenimento politico e economico sovietico.\nNel 1952 Kennan fond\u00f2 una casa editrice, la Chekhov Publishing House, con sede a New York, per la pubblicazione di libri in lingua russa. Essa svolse un ruolo significativo per la Diaspora russa della seconda emigrazione sovietica. Nel 1957 vinse il Premio Pulitzer per la storia con la sua opera \"Russia Leaves the War: Soviet-American Relations, 1917\u20131920\".\nAmbasciatore in Jugoslavia.\nKennan torn\u00f2 al servizio del governo dal 1961-1963, durante l'amministrazione Kennedy, in qualit\u00e0 di ambasciatore statunitense in Jugoslavia. Un'altra breve occasione di ritorno in servizio gli si present\u00f2 nel 1967, quando fu incaricato d'incontrare in Svizzera Svetlana Alliluyeva, figlia di Josif Stalin, contribuendo a persuaderla a rifugiarsi negli Stati Uniti."}
{"id": "664816", "revid": "110157", "url": "https://it.wikipedia.org/wiki?curid=664816", "title": "Cantone di Varades", "text": "Il Cantone di Varades era una divisione amministrativa dell'Arrondissement di Ancenis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "664820", "revid": "116120406", "url": "https://it.wikipedia.org/wiki?curid=664820", "title": "Venditore ambulante", "text": "Per venditore ambulante si intende un commerciante che non eserciti la propria professione in un luogo stabile. L'attivit\u00e0 del venditore ambulante si concentra generalmente nelle manifestazioni fieristiche o nei mercati giornalieri o settimanali (si parla in tal caso di commercio su aree pubbliche), ma \u00e8 diffusa, a volte in modo illegale, anche in altri luoghi affollati, come mete turistiche, centri commerciali, manifestazioni sportive e musicali.\nStoria.\nLa sua origine si perde nella notte dei tempi in quanto anticamente nei borghi agricoli non esistevano negozi stabili e quindi per l'approvvigionamento era necessario andare alle fiere che si tenevano periodicamente. Per far fronte alle necessit\u00e0 della popolazione rurale esistevano le figure degli ambulanti, le cui origini sono forse da mettere in relazione alla relativa sicurezza degli spostamenti dopo l'anno Mille, pur senza escluderne l'esistenza in epoche pi\u00f9 antiche. Spesso a dorso di asino, magari con un carretto, giravano per le campagne portando ogni genere di prodotto potesse servire.\nDescrizione.\nVendita porta a porta.\nErede dell'antico venditore ambulante \u00e8 il venditore porta a porta che, letteralmente, si muove di casa in casa o di azienda in azienda per vendere i propri prodotti o quelli di un'altra azienda che in quel momento sta promuovendo. Nel secondo caso parliamo solitamente di un agente di commercio o figure simili che effettuano vendita diretta, ossia propongono, con vari metodi, prodotti o servizi di largo consumo direttamente presso il domicilio del consumatore."}
{"id": "664824", "revid": "1632387", "url": "https://it.wikipedia.org/wiki?curid=664824", "title": "36 Greatest Hits", "text": "36 Greatest Hits \u00e8 una raccolta della band progressive rock inglese Jethro Tull, pubblicato nel 1998 solo negli Stati Uniti d'America."}
{"id": "664830", "revid": "34971", "url": "https://it.wikipedia.org/wiki?curid=664830", "title": "Anope", "text": "Anope \u00e8 un programma utilizzato da molti server Internet Relay Chat al fine di fornire servizi di supporto agli utenti ed operatori del server. Anope \u00e8 il software utilizzato da oltre il 70% dei server IRC.\nCos'\u00e8.\nGli \"Anope Services\" sono programmi in linguaggio C/C++ che si collegano a un determinato server per aggiungere a quest'ultimo varie funzioni. La maggior parte dei server possiede questi tipi di services, anche se alcuni preferiscono versioni pi\u00f9 scarne.\nCosa contiene.\nIl pacchetto standard fornisce:\nDove trovarli.\nGli Anope Services si possono trovare sul sito della Anope, ed \u00e8 possibile scaricarli gratuitamente nelle varie versioni.\nCome utilizzarli.\nPer utilizzarli bisogna impostare correttamente sia le impostazioni degli Anope sia quelli del demone. Il demone consigliato dall'Anope \u00e8 UnrealIRCd. Il settaggio in cui fare molta attenzione \u00e8 nell\"'unrealircd.conf\", dove vanno inseriti i link e i poteri correttamente attraverso le \"u:line\"."}
{"id": "664831", "revid": "457612", "url": "https://it.wikipedia.org/wiki?curid=664831", "title": "Consiglio di mutua assistenza economica", "text": "Il Consiglio di mutua assistenza economica (abbreviato Comecon) \u00e8 stata un'organizzazione economica e, soprattutto, commerciale degli Stati socialisti istituita nel 1949 e sciolta nel 1991 a seguito della caduta del Blocco orientale. Rappresent\u00f2 uno dei blocchi commerciali nati nella seconda met\u00e0 del XX secolo insieme alla Comunit\u00e0 economica europea, al Movimento dei paesi non allineati e all'Associazione europea di libero scambio, e comprendeva una popolazione molto maggiore degli altri gruppi sopracitati.\nIl termine descrittivo Comecon si applicava a tutte le attivit\u00e0 multilaterali che coinvolgevano i membri dell'organizzazione e non era ristretto alle dirette funzioni del Comecon e ai suoi organi. Questo uso poteva essere esteso a tutte le relazioni bilaterali tra i membri, poich\u00e9 nel sistema delle relazioni internazionali socialiste, gli accordi multilaterali - tipicamente di natura generale - tendevano a essere implementati attraverso una serie di accordi dettagliati bilaterali.\nStoria.\nIl Comecon fu fondato nel 1949 da Unione Sovietica, Bulgaria, Cecoslovacchia, Polonia, Romania e Ungheria. L'organizzazione costituiva una reazione al piano Marshall, pilastro economico della dottrina Truman di \"contenimento sovietico\". Iosif Stalin aveva infatti obbligato la Cecoslovacchia, l'Ungheria e la Polonia a rifiutare il piano americano e, pertanto, si rendeva necessario un sistema alternativo di aiuti economici per la ripresa a seguito della seconda guerra mondiale. Il ri-orientamento dei mercati dei paesi dell'Europa centro-orientale verso est si era reso necessario sia a causa del boicottaggio iniziato nel 1948 da parte di Stati Uniti e altri paesi occidentali, sia per mantenere la leadership economica sovietica sui paesi associati, nell'ottica delle \"sfere d'influenza\" di Jalta, scoraggiando cos\u00ec le relazioni economiche con l'Occidente.\nNel 1959, fu firmata la Carta del Consiglio di mutua assistenza economica che diede un'organizzazione al Comecon e ne stabil\u00ec le funzioni e gli organi.\nFino alla fine degli anni sessanta, \"cooperazione\" era il termine ufficiale utilizzato per descrivere le attivit\u00e0 del Comecon. Nel 1971, con lo sviluppo e l'adozione del \"Programma comprensivo per la continua estensione e sviluppo della cooperazione e l'ulteriore sviluppo dell'integrazione economica socialista dei Paesi membri del Comecon\", le attivit\u00e0 dell'organizzazione furono ridefinite col termine \"integrazione\" (rendere uguali le \"differenze nella relativa scarsit\u00e0 di merci e servizi tra gli Stati, attraverso l'eliminazione delle barriere al commercio e altre forme di interazione\"). Sebbene questa uguaglianza non fosse stata un punto principale nell'implementazione delle politiche economiche del Comecon, il miglioramento dell'integrazione economica era sempre stato un obiettivo del Comecon.\nIl \"Programma comprensivo per il progresso scientifico e tecnologico\" e la salita al potere del segretario generale dell'Unione Sovietica Michail Gorba\u010d\u00ebv aumentarono l'influenza sovietica nelle operazioni del Comecon e portarono a tentativi di dare all'organizzazione un'autorit\u00e0 sovranazionale. Il Programma fu composto per migliorare la cooperazione attraverso lo sviluppo di una base scientifica e tecnica pi\u00f9 efficiente e interconnessa.\nIl 28 giugno 1991 viene firmato a Budapest il protocollo di scioglimento del Consiglio di mutua assistenza economica prevedendo che entro 90 giorni cessino automaticamente di avere vigore la Carta di Sofia dell'8 gennaio 1949 (modificata poi nel 1974 e nel 1979) e la Convenzione di Varsavia del 1985 (che attribuiva al Comecon una propria capacit\u00e0 giuridica). Contestualmente, \u00e8 stata costituita una Commissione di liquidazione, che si occup\u00f2 delle questioni giuridico-finanziarie e del destino del patrimonio comune dei Paesi membri.\nL'Unione economica euroasiatica rappresenta, , un successore del Comecon, pur con una dimensione molto pi\u00f9 ridotta.\nCaratteristiche.\nIl Comecon era un'organizzazione inter-statale attraverso la quale i membri cercavano di coordinare le attivit\u00e0 economiche di interesse comune, sviluppare una cooperazione economica e tecnico-scientifica, nonch\u00e9 facilitare la costruzione del socialismo e garantire la pace. Le attivit\u00e0 venivano condotte sulla base dei principi dell'internazionalismo proletario, della volontariet\u00e0, del rispetto della sovranit\u00e0 statale, dell'indipendenza e degli interessi nazionali, della non interferenza reciproca, dell'uguaglianza completa, del vantaggio e della mutua assistenza reciproca.\nIl Consiglio organizzava una cooperazione a tutto tondo dei Paesi membri verso un impiego pi\u00f9 razionale delle loro risorse naturali e l'accelerazione dello sviluppo delle forze produttive, coordinando le pianificazioni economiche e offrendo soluzioni a problemi di natura economica, tecnica o scientifica. Le misure e le decisioni degli organi del Comecon venivano prese soltanto con il consenso dei Paesi membri interessati e ciascuno Stato aveva il diritto di dichiarare il proprio interesse o disinteresse per qualsiasi questione considerata dal Consiglio.\nIl Consiglio funzion\u00f2 per quarant'anni come cornice per la cooperazione tra le economie pianificate dell'Unione Sovietica, degli alleati nell'Europa centrale e orientale e, in seguito, degli alleati dell'URSS nel Terzo mondo. Con gli anni, il sistema crebbe sia per gli obiettivi che si poneva sia per l'esperienza che aveva alle spalle: l'organizzazione istitu\u00ec una serie di complesse e sofisticate istituzioni, che rappresentarono il progresso nelle sue possibilit\u00e0 di affermarsi. Questa evoluzione istituzionale rifletteva gli obiettivi di cambiamento ed espansione. Gli scopi iniziali di fornire \"assistenza tecnica\" e altre forme di \"mutuo aiuto\" furono estesi allo sviluppo di un sistema integrato di economie basato su un coordinamento internazionale di produzione e investimenti. Questi scopi ambiziosi furono perseguiti attraverso lo spettro di misure cooperative che si estesero anche a relazioni monetarie e tecnologiche. Allo stesso tempo, gli obiettivi extraregionali dell'organizzazione si ingrandirono; altri Paesi, geograficamente distanti e con sistemi differenti, furono incoraggiati a partecipare alle attivit\u00e0 del Comecon. Sforzi paralleli cercarono di sviluppare il Comecon come meccanismo attraverso il quale coordinare le politiche economiche estere dei membri come anche le loro relazioni con Stati non membri e organizzazioni come la CEE e l'ONU.\nMembri.\nIl Comecon era un'organizzazione aperta a qualsiasi Paese che condividesse gli obiettivi e principi dello Statuto, e poteva invitare alle sessioni anche Stati non membri tramite accordi. \nAll'inizio del 1975, il Comecon intratteneva relazioni in varie modalit\u00e0 con pi\u00f9 di 30 organizzazioni economiche e scientifiche tecnico-internazionali, intergovernative e non governative. Nell'ottobre 1974, al Consiglio \u00e8 stato concesso lo status di osservatore presso l'Organizzazione delle Nazioni Unite.\nL'Albania, anche se non ufficializz\u00f2 l'abbandono del Comecon fino al 1987, smise di partecipare alle sue attivit\u00e0 nel 1961.\nVerso la fine degli anni cinquanta, furono invitati altri Stati governati da regimi socialisti (la Repubblica popolare cinese, la Corea del Nord, la Mongolia, il Vietnam e la Jugoslavia) a partecipare come osservatori nelle riunioni del Comecon. La Mongolia e il Vietnam divennero in seguito membri, mentre la Cina che era osservatore del COMECON dal 1949 smise di partecipare alle sessioni dopo il 1961. La Jugoslavia ottenne nel 1964 lo status di membro associato.\nIl 3 ottobre 1990 la Repubblica Democratica Tedesca viene sciolta e i suoi territori annessi alla Germania Ovest (o Repubblica Federale Tedesca), sancendo cos\u00ec la propria fuoriuscita dal Comecon e dal Patto di Varsavia e l'ingresso nella CEE e nella NATO.\nAlla fine degli anni ottanta, c'erano dieci membri: l'Unione Sovietica, sei Paesi dell'Europa orientale e tre membri extraregionali; la geografia non univa pi\u00f9 per\u00f2 i membri dell'organizzazione. C'erano grandi variazioni a livello economico e di sviluppo nei vari Paesi del Comecon, il che favoriva la nascita di interessi differenti all'interno dei diversi Stati membri. Invece dei fattori politici e ideologici, l'unit\u00e0 fu vista come collante per tutti i membri: tutti gli Stati erano \"uniti da comuni interessi di classe e dall'ideologia del marxismo-leninismo\" e avevano approcci simili alla propriet\u00e0 privata e al commercio. Dal 1949 i partiti comunisti al governo erano stati legati dal Cominform, dal quale la Jugoslavia era stata espulsa. Sebbene il Cominform rimase in funzione fino al 1956, i collegamenti tra i vari partiti rimasero molto forti, e tutti partecipavano alle conferenze internazionali periodiche dei partiti comunisti. Il Comecon forn\u00ec un meccanismo attraverso il quale l'Unione Sovietica poteva aiutare economicamente i pi\u00f9 stretti Stati alleati politici e militari. I membri dell'Europa orientale del Comecon erano anche diventati alleati militari dell'URSS con il Patto di Varsavia.\nMembro associato.\nLa RSFJ era l'unico Paese che possedeva lo status di membro associato. Sulla base dell'accordo del 1964, la Jugoslavia poteva partecipava in ventuno delle trentadue istituzioni chiave del Comecon, come un membro effettivo.\nOsservatori.\nDopo il 1956, il Comecon autorizz\u00f2 alcuni Stati con governi socialisti o filo-sovietici a prendere parte alle riunioni come membri osservatori. \nIl Comecon intratteneva relazioni anche con Paesi non socialisti: non prendevano parte alle operazioni del Comecon ma erano rappresentati da commissioni composte da membri del governo e della comunit\u00e0 degli affari. Gli Stati che avevano rapporti con il Consiglio erano:\nOrganizzazione.\nDocumenti fondamentali.\nLa \"Carta del Consiglio di mutua assistenza economica\", firmata il 14 dicembre 1959, stabiliva i principi e le attivit\u00e0 del Comecon. Il testo originale era disponibile soltanto in un unico esemplare redatto in lingua russa e depositato presso il Consiglio dei ministri dell'Unione Sovietica, mentre ai Paesi membri furono inviate delle copie certificate. La Carta sanciva che \"l'uguaglianza sovrana di tutti i membri\" era fondamentale per l'organizzazione e le procedure del Comecon, e rinforzava l'idea di \"uguaglianza sovrana\": le decisioni del Comecon potevano essere adottate solo con l'accordo tra i membri interessati, e ognuno aveva il diritto di dichiarare i \"propri interessi\" in ogni ambito. Anche se il Comecon riconosceva il principio dell'unanimit\u00e0, i partiti disinteressati non avevano diritto di veto, ma piuttosto diritto ad astenersi dalla partecipazione. Una dichiarazione di disinteresse non poteva bloccare un progetto a meno che la partecipazione del partito in questione non fosse di vitale importanza. In tal caso, la Carta stabiliva che i partiti interessati potessero procedere senza il membro astenuto, affermando che un Paese che aveva dichiarato mancanza di interesse \"poteva in seguito aderire alle raccomandazioni e alle decisioni adottate dai restanti membri del Consiglio.\"\nIl \"Programma comprensivo per la continua estensione e sviluppo della cooperazione e l'ulteriore sviluppo dell'integrazione economica socialista dei Paesi membri del Comecon\", firmato nel 1971, dichiarava che il processo di integrazione delle economie dei membri era \"completamente volontario e non implicava la creazione di un corpo giuridico sovranazionale.\" Quindi ogni Paese aveva diritto a pari rappresentazione e un voto in tutti gli organi del Comecon, senza riguardo alla potenza economica o al contributo al budget del Comecon.\nOrgani principali.\nLa gerarchia ufficiale del Comecon consisteva nella Sessione del Consiglio per la Mutua Assistenza Economica, nel Comitato Esecutivo del Consiglio, nel Segretariato del Consiglio, nei quattro comitati del consiglio, nelle ventiquattro commissioni, nelle sei conferenze interstatali, nei due istituti scientifici e nelle diverse organizzazioni associate.\nOltre agli organi principali, erano presenti tre comitati il cui scopo era quello di \"assicurare l'esame comprensivo e una soluzione multilaterale dei maggiori problemi nella cooperazione tra gli Stati membri nell'economia, nella scienza e nella tecnologia\". Tutti i comitati avevano sede a Mosca e fornivano consigli alle commissioni permanenti, al Segretariato, alle conferenze interstatali e agli istituti scientifici nei relativi campi di specializzazione. \nIl Comecon aveva inoltre delle Commissioni permanenti sulla cooperazione economica, scientifica e tecnica tra i Paesi membri in determinati settori dell'economia e dell'industria. Create nel maggio del 1956, erano formate da delegazioni degli Stati membri poste sotto la guida dei rispettivi ministri e capi dei dipartimenti. Il Comecon aveva pi\u00f9 di 20 commissioni permanenti, tra cui quella dell'elettricit\u00e0, sull'uso dell'energia atomica per scopi pacifici, della metallurgia ferrosa e no, dell'industria petrolifera e del gas, dell'industria del carbone, dell'ingegneria meccanica, dell'industria chimica, dell'agricoltura e dei trasporti.\nAvvenivano spesso riunioni tra i leader e rappresentanti delle autorit\u00e0 competenti dei Paesi membri del Comecon, con tematiche riguardanti la gestione delle risorse, i trasporti, il commercio interno, questioni legali, innovazioni, prezzi e organi statali per il lavoro.\nIl Comecon comprendeva l'Istituto per la standardizzazione, l'Istituto internazionale per i problemi economici del sistema socialista mondiale e l'Istituto congiunto per la ricerca nucleare.\nProblematiche interne.\nAsimmetrie.\nLe asimmetrie di grandezza e le differenze a livello di sviluppo nei membri del Comecon influenzarono pesantemente l'evoluzione e l'efficacia dell'organizzazione. La grandezza fisica, il potere militare, la politica e l'economia rendevano comunque l'Unione Sovietica il membro condizionante: nei commerci, spesso l'URSS forniva i materiali grezzi, che venivano poi lavorati nei Paesi dell'Europa centro-orientale, che mettevano a disposizione i macchinari. L'Unione Sovietica era infatti il principale esportatore di gas, petrolio, coke e prodotti siderurgici nonch\u00e9 il principale importatore di beni di consumo. Queste asimmetrie ostacolarono il pieno raggiungimento di un commercio multilaterale e la cooperazione all'interno dell'organizzazione. L'eguaglianza istituzionale in seno al Comecon degli Stati membri, d'altra parte, costitu\u00ec un vero e proprio ostacolo all'acquisizione di un potere maggiore da parte degli organi dell'organizzazione. Per questo, il \"Programma comprensivo per il progresso scientifico e tecnologico\" del 1985 cerc\u00f2 di attribuire ad alcune organizzazioni del Comecon dei poteri eccezionali.\nCommercio estero e reciproco.\nLe principali difficolt\u00e0 e contraddizioni del Comecon erano tuttavia radicate nella sfera del commercio estero, poich\u00e9 entrava in conflitto con lo sviluppo integrato degli Stati socialisti, ma soprattutto nella difficile cooperazione tra i membri per le politiche dei prezzi, differenti per ogni governo. Quest'ultima circostanza ha testimoniato della debole integrazione economica dei Paesi socialisti e della forte indipendenza dei loro organi di pianificazione: di conseguenza, sul mercato internazionale dei Paesi Comecon prevalevano i prezzi fissati in modo bilaterali e non erano collegati al funzionamento dei sistemi nazionali di valori e prezzi nei singoli Paesi. \nGli istituti finanziari del Consiglio non erano inoltre dotati di ingenti fondi, e i principali istituti di credito erano quindi le banche nazionali di ciascuno Stato: le differenze tra i sistemi finanziari nazionali rendevano difficile la conclusione dei contratti e le condizioni degli accordi commerciali sugli stessi beni firmati da Paesi diversi differivano in modo significativo, contribuendo alla mancanza di un unico spazio economico e al basso sviluppo del commercio estero relazioni tra i Paesi del Comecon. Nonostante l'isolamento internazionale, la quota del commercio reciproco rappresentava soltanto il 61-63% del fatturato del commercio estero dei Paesi membri: per l'Unione Sovietica, dove la quota del commercio reciproco all'interno di quello estero era inferiore alla media (dal 54% al 60%), il commercio con gli Stati socialisti o in via di sviluppo esterni al Comecon era di grande importanza, mentre la maggior parte degli altri Paesi membri iniziarono a mostrare il proprio malcontento.\nIn generale, la quota dei contratti bilaterali nel commercio reciproco dei Paesi membri del Comecon era estremamente elevata (oltre l'80%) e se si considerano i contratti conclusi con Paesi extra-Comecon, il Consiglio aveva coordinato soltanto il 5% dei legami economici dei suoi membri.\nAssenza di sinergia e autorit\u00e0.\nL'integrazione economica socialista formava la base delle attivit\u00e0 del Comecon: in questo sistema, che rispecchiava le economie pianificate dei membri, le decisioni tenevano scarsamente conto delle forze agenti sul mercato o sull'iniziativa privata. Tuttavia, negli anni sessanta il grado di integrazione era rimasto debole e non esisteva un mercato unico efficiente come quello dell'Europa occidentale n\u00e9 un bilancio comune. Il Comecon non aveva autorit\u00e0 internazionale per forzare l'effettiva osservazione delle sue decisioni: le raccomandazioni del Comecon potevano essere adottate solo con il pieno appoggio dei partiti al governo nei vari Stati e non interessavano pertanto gli Stati che si dichiaravano disinteressati a una certa decisione.\nGli sforzi sovietici per esercitare il potere politico sugli Stati del Comecon, comunque, si incrociarono in alcuni casi con un'opposizione determinata (come nel caso della Romania). L'\"uguaglianza sovrana\" di tutti i membri assicurava agli Stati membri la piena autonomia, in vista di un possibile abbandono dell'organizzazione. Gli Stati dell'Europa orientale invocarono spesso questo principio per paura di una riduzione della loro sovranit\u00e0 politica; sebbene questo fatto avesse assicurato un certo grado di libert\u00e0 dall'URSS, priv\u00f2 tuttavia il Comecon di un'adeguata autorit\u00e0 che gli avrebbe permesso di raggiungere una vera efficienza economica.\nOltre all'insoddisfazione dovuta alle condizioni dei pagamenti, lo sviluppo del commercio reciproco era ostacolato da un'organizzazione differente da quella della produzione: in tutti i Paesi socialisti, soltanto il governo centrale aveva la competenza ad avviare qualsiasi tipo di relazione con l'estero. Inoltre, le raccomandazioni del Comecon sulla specializzazione economica non erano quasi sempre coordinate con i piani nazionali riguardanti lo sviluppo della produzione, delle forniture reciproche e, soprattutto, con le questioni relative ai prezzi.\nInizialmente, in un certo numero di Paesi dell'Europa orientale, le autorit\u00e0 nazionali per le tariffazioni si basavano sui prezzi nell'URSS, portando a un isolamento dei prezzi dalle singole condizioni nazionali produttive. A partire dal 1976, il Consiglio inizi\u00f2 a basarsi sui prezzi del mercato capitalista: ci\u00f2 comport\u00f2 il riconoscimento dell'inefficienza dell'integrazione economica all'interno del Comecon e a una sua profonda crisi, con l'occultamento delle difficolt\u00e0 e delle contraddizioni e la gravitazione dei suoi membri dell'Europa orientale sul mercato mondiale.\nComecon e CEE.\nTra il Comecon e la Comunit\u00e0 Economica Europea vi erano importanti differenze tra le due organizzazioni: entrambe amministravano l'integrazione economica, ma la loro struttura economica, la potenza e l'influenza differivano. \nNonostante le grandi divergenze ideologiche ed economiche, a partire dagli anni settanta iniziarono delle timide relazioni tra le due organizzazioni: nel 1972, il segretario generale del PCUS Leonid Il'i\u010d Bre\u017enev annunci\u00f2 pi\u00f9 volte l'intenzione di avvicinarsi alla CEE se quest'ultima avesse riconosciuto gli interessi dei Paesi socialisti, e nello stesso anno i Paesi del Comecon si accordarono per un futuro riconoscimento della Comunit\u00e0 Economica Europea. Successivamente, il Consiglio istitu\u00ec delle missioni permanenti nella CEE nel 1976, intensific\u00f2 il dialogo e dal 1986 iniziarono le relazioni ufficiali."}
{"id": "664833", "revid": "30297", "url": "https://it.wikipedia.org/wiki?curid=664833", "title": "H.C. All Stars Piemonte", "text": ""}
{"id": "664840", "revid": "486946", "url": "https://it.wikipedia.org/wiki?curid=664840", "title": "Unione Democratici per l'Europa", "text": ""}
{"id": "664847", "revid": "1169970", "url": "https://it.wikipedia.org/wiki?curid=664847", "title": "Amitto", "text": "L'amitto \u00e8 una veste liturgica costituita da un panno di lino bianco e rettangolare munito di due nastri in tessuto, che viene indossato da ministri e ministranti con la funzione di coprire il collo.\nPer essere indossato, l'amitto viene appoggiato sulle spalle e quindi legato attorno alla vita mediante i nastri di cui \u00e8 munito.\nModi d'uso.\nNella liturgia di rito romano l'amitto viene indossato prima del camice. I \"Principi e norme per l'uso del Messale Romano\" stabiliscono che l'amitto pu\u00f2 essere omesso purch\u00e9 il camice sia fatto in modo tale da coprire l'abito comune attorno al collo.\nI \"Principi e norme per l'uso del Messale Ambrosiano\" (rito ambrosiano) prevedono che l'amitto venga indossato dopo il camice e il cingolo anche se oggi, per consuetudine si ricorre all'uso Romano. \nCurioso il tipico modo di indossare l'amitto da parte di qualche ordine monastico: infatti esso viene applicato prima sulla testa, per poi esser lasciato cadere sulla nuca a mo' di cappuccio. In modo analogo l'amitto \u00e8 indossato ed utilizzato nella Chiesa evangelica luterana finlandese e nella Chiesa luterana di Svezia: la parte posteriore, che normalmente scende liberamente sulla schiena, viene prima alzata sulla nuca del celebrante e poi fatta ricadere sopra la casula, in modo da coprirne il girocollo. In Finlandia i pastori luterani deceduti vengono tradizionalmente adagiati nella bara con l'amitto alzato sotto la nuca, in segno simbolico di preparazione per la celebrazione della liturgia celeste.\nNote iconografiche.\nIn alcune iconografie medioevali, si pu\u00f2 notare come l'amitto fosse dotato di una larga fascia di broccato, dando cos\u00ec l'impressione di un collare molto alto. Questo particolare tipo di amitto si chiama aurifregiato.\nRubriche preconciliari.\nNelle edizioni del Messale Romano antecedenti il 1970 si suggerisce di recitare, nel mettersi l'amitto, la seguente preghiera in latino, ispirata a Ef 6:17: \"Impone, Domine, capiti meo galeam salutis, ad expugnandos diabolicos incursus\" (\"Imponi, Signore, sul mio capo l\u2019elmo della salvezza, per sconfiggere gli assalti diabolici\")."}
{"id": "664853", "revid": "486946", "url": "https://it.wikipedia.org/wiki?curid=664853", "title": "UDEUR-Popolari", "text": ""}
{"id": "664856", "revid": "767487", "url": "https://it.wikipedia.org/wiki?curid=664856", "title": "Cantone di Blain", "text": "Il Cantone di Blain \u00e8 una divisione amministrativa dell'Arrondissement di Ch\u00e2teaubriant.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 14 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "664865", "revid": "984922", "url": "https://it.wikipedia.org/wiki?curid=664865", "title": "Cantone di Ch\u00e2teaubriant", "text": "Il Cantone di Ch\u00e2teaubriant \u00e8 una divisione amministrativa dell'Arrondissement di Ch\u00e2teaubriant.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 19 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 19:"}
{"id": "664873", "revid": "110157", "url": "https://it.wikipedia.org/wiki?curid=664873", "title": "Cantone di Derval", "text": "Il Cantone di Derval era una divisione amministrativa dell'Arrondissement di Ch\u00e2teaubriant.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664883", "revid": "767487", "url": "https://it.wikipedia.org/wiki?curid=664883", "title": "Cantone di Gu\u00e9men\u00e9-Penfao", "text": "Il Cantone di Gu\u00e9men\u00e9-Penfao \u00e8 una divisione amministrativa dell'Arrondissement di Ch\u00e2teaubriant.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 19 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 19:"}
{"id": "664894", "revid": "110157", "url": "https://it.wikipedia.org/wiki?curid=664894", "title": "Cantone di Moisdon-la-Rivi\u00e8re", "text": "Il Cantone di Moisdon-la-Rivi\u00e8re era una divisione amministrativa dell'Arrondissement di Ch\u00e2teaubriant.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664905", "revid": "1149807", "url": "https://it.wikipedia.org/wiki?curid=664905", "title": "Majin Devil", "text": " \u00e8 un manga, composto da due \"tank\u014dbon\", scritto e disegnato da Oh! great dal 1999 al 2001. \u00c8 stato pubblicato per la prima volta in Giappone da K\u014ddansha e in Italia nel 2002 da Star Comics, sui numeri 33 e 34 della rivista \"Point Break\".\nTrama.\nLa trama \u00e8 costituita due storie parallele che si intrecceranno alla conclusione della storia.\nNel primo Tetsu, un motociclista che si d\u00e0 ad atti vandalici col suo b\u014ds\u014dzoku, viene attaccato da Whited Vampire, anche detto \"il Majin\" [demone], un essere mostruoso e dotato di poteri sovrannaturali che, dopo uno scontro impari, lo uccide. Fortunatamente Tetsu prima di venire letteralmente diviso in due dal mostro, lo morde e ne beve una piccola quantit\u00e0 di sangue, che infetta il suo organismo e lo trasforma in un essere simile al suo assassino, e quindi immortale. Il ragazzo si sveglia cos\u00ec durante il proprio funerale nel forno crematorio, e dopo essersi reso conto delle sue nuove e indesiderate capacit\u00e0, decide di dare la caccia al Majin per scoprire come tornare a essere completamente umano. Quest'ultimo intanto, stupito dalla forza di volont\u00e0 della sua vittima infetta col virus anche il suo migliore amico, Satoshi, che sfrutta i poteri acquisiti per uccidere altri esseri umani e infettare la sorella di Tetsu, Satomi. Tetsu si scontra quindi con l'amico per porre fine alla sua follia, e lo uccide tra le lacrime.\nIl secondo racconto \u00e8 ambientato tempo dopo, quando i majin si sono moltiplicati ad un livello elevatissimo, tanto da creare piccole comunit\u00e0 dove cui si riuniscono i demoni dello stesso tipo. Kazuya Idetora detto \"Dekoppa\", un liceale dalla straordinaria intelligenza \u00e8, come la gran parte degli esseri umani, ignaro di tutto questo. Tuttavia il suo cervello altamente sviluppato costituisce un importantissimo strumento per i piani di Whited Vampire, che si stabilisce nella testa del ragazzo a sua insaputa, provocandogli una strana cicatrice sulla fronte. Per puro caso la ragazza di cui \u00e8 innamorato Dekoppa ha una relazione con un altro majin, Naohisa, che ingravida le giovani studentesse per produrre un esercito di demoni-ragno. Il ragazzo lo sconfigge usando solamente la sua astuzia, e diventa cos\u00ec popolare nel mondo dei majin, dai quali verr\u00e0 ingaggiato per svolgere diverse missioni.\nTetsu e Satomi torneranno per osservare da vicino Dekoppa, che potrebbe risultare pericolosissimo in caso Whited Vampire decidesse di risvegliare la sua forza.\nAccoglienza.\nIl \"Berliner Morgenpost\" ha espresso disappunto per il manga dopo aver letto il secondo volume affermando: \"Peccato solo che la ricerca dell'immortalit\u00e0 e la questione del suo valore nel corso del secondo volume della storia si rivelino essere il risultato e il manga sia abbastanza ruvido e non regge il fascino del primo volume\".\nHenning Kockerbeck di Splashcomics recensendo il primo volume ha trovato che nonostante l'aspetto sexy e erotico tipico dell'autore, il fanservice risulta contenuto e non interrompe lo svolgimento della storia. Quest'ultima si concentra maggiormente sulle battaglie tra i protagonisti e i loro demoniaci avversari, riuscendo ad andare oltre al solito manga basato sugli scontri. I combattimenti sono mostrati in grande dettaglio e con molto sangue, scene crude e splatter, anche se quest'ultimo risulta non esagerato e non diventa fine a se stesso. Lo stesso recensore tratt\u00f2 anche il secondo volume affermando che poteva confermare la buona impressione data dal primo. \"Majin Devil\" offriva un intrattenimento entusiasmante, anche se la serie non si rivelava molto impegnativa e il lettore avrebbe trovato nuovamente scene sexy e violente che per\u00f2 non erano mai fine a se stesse. Trov\u00f2 inoltre positivo che la serie fosse finita con il secondo numero, in quanto non tutti i mangaka avrebbero resistito alla tentazione di spremere qualche capitolo in pi\u00f9 da una buona storia, che con ogni probabilit\u00e0 non sarebbe stata in grado di mantenere la qualit\u00e0 dell'inizio, ma \"Majin Devil\" era completo esattamente quando doveva essere.\nNel 2004, il primo volume della serie in Germania \u00e8 stato inserito nella \"Lista degli scritti dannosi per i giovani\" e quindi indicizzato dal Bundespr\u00fcfstelle f\u00fcr jugendgef\u00e4hrdende Medien (letteralmente \"dipartimento federale dei media potenzialmente dannosi per i giovani\")."}
{"id": "664908", "revid": "1305772", "url": "https://it.wikipedia.org/wiki?curid=664908", "title": "Poffabro", "text": "Poffabro (\"Pof\u00e0vri\" in friulano standard e in friulano occidentale) \u00e8 una frazione del comune di Frisanco (PN). Sorge a 525 metri di altitudine in Val Colvera, nelle prealpi carniche.\nOrigini del nome.\nPrafabrorum, \"prato dei fabbri\" \u00e8 menzionato in una sentenza del 1339, un documento del 1357 riporta notizie sulla decima di \"Pratum Fabri\" che il signore di Maniago lasci\u00f2 in eredit\u00e0 al figlio, nel 1810 con il decreto napoleonico diventa frazione di Frisanco. Nel 1976 il terremoto di maggio lascia grandi ferite in paese.\nStoria.\nIn et\u00e0 romana passava la strada che da Julia Concordia si inoltrava nelle Alpi.\nIl borgo \u00e8 famoso per la sua architettura rurale, con le tipiche case in pietra dai ballatoi in legno, tanto da essere considerato uno dei cento borghi pi\u00f9 belli d'Italia.\nNel 1663 la chiesa campestre di Poffabro, dedicata a San Nicola di Bari, diventa autonoma dalla pieve di San Mauro di Maniago.\nMonumenti e luoghi d'interesse.\nArchitetture religiose.\nSimbolo della innegabile fede del territorio, espressa anche dalla sua imponenza rispetto a quella degli altri edifici, la fisionomia dell'attuale chiesa si defin\u00ec gi\u00e0 nel XIX secolo, anche se fu spesso soggetta a restauri e rifacimenti, dovuti ai frequenti terremoti, puntualmente riportati nei registri parrocchiali.\nEretto nel 1873 a \"Pian delle Merie\" in forme neoclassiche.\nDiversi sono i capitelli votivi sparsi sul territorio, esigenza devozionale, legata a episodi singolari.\nArchitetture civili.\nSecondo il pittore Armando Pizzinato, il paese \u00e8 l'esempio di architettura spontanea pi\u00f9 fantasiosa e razionale delle Prealpi. La bellezza del borgo risiede nell'assenza di palazzi e nella semplicit\u00e0 di pilastri, scale, ballatoi e archi in sasso in armonia con la natura.\nEconomia.\nProduzione di oggetti in legno e vimini, gli \"scarpets\" sorta di pantofole in velluto. Da non perdere nel periodo natalizio la visita agli originali presepi preparati per le festivit\u00e0 in tutto il paese."}
{"id": "664909", "revid": "16758", "url": "https://it.wikipedia.org/wiki?curid=664909", "title": "HC Bressanone", "text": ""}
{"id": "664910", "revid": "1543377", "url": "https://it.wikipedia.org/wiki?curid=664910", "title": "Pirosseno", "text": "I pirosseni sono dei silicati che costituiscono, insieme agli anfiboli, il gruppo degli inosilicati. La loro formula generale \u00e8 XYZ2O6 e la loro struttura di base \u00e8 costituita da catene singole di tetraedri composti da silicio e ossigeno. Sono componenti fondamentali di molte rocce ignee e metamorfiche: si stima rappresentino circa l'11% in volume dei minerali comuni.\nL\u2019origine del nome deriva dal greco antico \u03c0\u03c5\u03c1 (pir= fuoco) e \u03be\u03ad\u03bd\u03bf\u03c2 (Xenos= straniero, estraneo) con il significato di pietra estranea al fuoco. Fu coniato da Ren\u00e9 Just Ha\u00fcy per descrivere dei cristalli verdi che aveva osservato in molte lave, ritenendo che fossero stati inclusi accidentalmente in queste rocce, da qui il nome \"estraneo al fuoco\", cio\u00e8 estraneo alle rocce ignee.\nI pirosseni si possono formare sia in rocce magmatiche che metamorfiche. I pirosseni metamorfici si possono formare per metamorfismo termico (o di contatto) o per metamorfismo regionale. Nel primo caso cristallizzano in una zona limitata, chiamata aureola di contatto, a basse pressioni e alte temperature; mentre nel secondo caso si formano in profondit\u00e0 ad alte temperature ed elevata pressione di tipo idrostatico.\nStruttura e composizione.\nLa struttura dei pirosseni \u00e8 formata da catene singole che si sviluppano lungo l\u2019asse c composte da tetraedri di (SiO\u2084)4-. Ogni tetraedro \u00e8 unito al successivo tramite legami tra ossigeno e silicio di carattere al 50% ionico e al 50% covalente, formando cos\u00ec la catena singola (Rapporto Si:O di 1:3). L'unit\u00e0 che si ripete e che rappresenta la dimensione c della cella elementare, misura 5,2 \u00c5 ed \u00e8 costituita da due tetraedri Si2O6. \nUn pirosseno ha formula generale XYZ2O6: \nLa struttura, oltre ai siti tetraedrici, presenta due siti cationici: M1 (Y) a correlazione ottaedrica, e M2 (X) a coordinazione variabile da 6 a 8, a seconda del raggio ionico del catione. \nLa variazione di composizione dei pirosseni pu\u00f2 essere rappresentata tramite il quadrilatero dei pirosseni in figura 1, nel quale si evidenziano le fondamentali soluzioni solide: enstatite-ferrosilite (ortopirosseni), diopside-hedembergite e augite. Anche la pigeonite \u00e8 una soluzione solida dei pirosseni, non mostrata in figura 1. \nLa serie enstatite-ferrosilite [Mg,Fe]SiO3 si ha quando i siti M1 e M2 sono occupati da Fe2+ e Mg2+. Questi vengono chiamati ortopirosseni e possono contenere fino a 5% in moli di calcio dando origine ai tre polimorfi protoenstatite e ortoenstatite ortorombiche e clinoenstatite monoclina (e gli equivalenti ferrosiliti). Raramente il rapporto Fe:Mg \u00e8 superiore a 1:1. L'enstatite pura \u00e8 composta per il 60,0% da SiO2 e per il 40,0% di MgO, e il CaO non supera l'1,5%. Raramente si trova la ferrosilite pura in natura, mentre tutte le altre composizioni sono pi\u00f9 comuni. \nAumentando il contenuto di calcio si forma la pigeonite ([Mg,Fe,Ca][Mg,Fe]Si2O6) che cristallizza solo nel sistema monoclino. Contiene il 5-15% in moli di CaSiO3. \nEsiste un intervallo di immiscibilit\u00e0 tra le composizioni di pigeonite e augite poich\u00e9 pirosseni Mg-Fe-Ca con contenuto di calcio tra circa 15 e 25% in moli non sono stabili. Questo perch\u00e9 il raggio ionico del calcio non permette la coesistenza di calcio e magnesio (o ferro) in tali proporzioni all'interno della struttura cristallina. Infatti la differenza dei raggi ionici tra calcio e magnesio \u00e8 del 50% e tra calcio e ferro \u00e8 del 34%.\nLe augiti si estendono lungo la linea dei diopsidi-hedenbergiti con larghezza limitata e crescente con la temperatura. Possono presentare ampie sostituzioni come Mn, Fe3+, Ti, Na e fino al 25% in alluminio. Tra augite e diopside-hedembergite (CaMgSi2O6 \u2013 CaFeSi2O6) vi \u00e8 una separazione arbitraria posta a 45% in moli di calcio. Nella serie diopside-hedembergite, il magnesio e il ferro bivalente si sostituiscono in tutte le proporzioni, mentre l'alluminio pu\u00f2 essere presente tra 1-3%. Dato che lo ione calcio non pu\u00f2 occupare il sito Y, pirosseni con pi\u00f9 di 50 mol% di calcio non sono possibili. La wollastonite possiede la formula del termine puro CaSiO3, ma importanti differenze strutturali fanno s\u00ec che non possa essere raggruppato con i pirosseni, ma con i pirossenoidi.\nUn secondo importante gruppo \u00e8 quello dei pirosseni ricchi di sodio, che corrispondono alla nomenclatura mostrata in figura 2. La presenza di sodio, il quale possiede carica +1, nei pirosseni implica la necessit\u00e0 di un meccanismo di bilanciamento di carica. Nella giadeite (NaAlSi2O6) e nell\u2019aegirina (NaFe3+Si2O6) vi \u00e8 l'aggiunta di uno ione di carica +3 nel sito Y (rispettivamente alluminio e ferro(III)). Pirosseni ricchi di sodio con pi\u00f9 del 20% in moli di componenti calcio, magnesio o ferro(II) sono conosciuti come onfacite e egirina-augite, con 80% o pi\u00f9 di questi componenti i pirosseni ricadono nel quadrilatero mostrato in figura 1.\nEsiste solo un pirosseno a litio, lo spodumene, e le sue variet\u00e0.\nCristallografia.\nMorfologia e abito.\nSolitamente i cristalli dei pirosseni presentano abito prismatico tozzo, poco allungato. Frequentemente si possono osservare geminati semplici o a lamelle polisintetiche.\nPropriet\u00e0 fisiche e ottiche.\nSfaldatura.\nI pirosseni presentano una buona sfaldatura prismatica secondo il piano {110}, con angoli di intersezione di circa 87\u00b0 e 93\u00b0 osservabili nelle sezioni basali. Questo li distingue dagli anfiboli, che presentano una sfaldatura analoga, ma con angolo di circa 124\u00b0.\nPeso specifico.\nIl peso specifico dei pirosseni va da circa 3.0 a 4.0, in particolare:\nDurezza.\nLa durezza sulla scala di Mohs va da 5 a 7. \nPropriet\u00e0 ottiche.\nColore.\nGeneralmente i pirosseni hanno una colorazione che va da verde scuro a nero, ma esistono anche termini in verde chiaro, violacei, biancastri, bruni, o incolori, dipendentemente dalla composizione chimica. \nIn sezione sottile, i pirosseni monoclini ricchi di magnesio sono generalmente lievemente colorati o incolori, mentre i termini ricchi di ferro, e quelli alcalini hanno colori e pleocroismi caratteristici. \nI pirosseni ortorombici differiscono dai monoclini per avere estinzione parallela.\nIndici di rifrazione.\nI valori specifici sono riportati nella Tabella 1.\nBirifrangenza.\nI valori specifici sono riportati nella Tabella 1.\nNomenclatura.\nLa struttura a catena di silicio dei pirosseni offre molta flessibilit\u00e0 nell'incorporazione di differenti cationi, e i nomi dei pirosseni sono principalmente definiti dalla loro composizione chimica. I pirosseni sono denominati in relazione alla specie chimica occupante il sito X (o M2), il sito Y (o M1), e il sito tetraedrico T. La International Mineralogical Association's Commission on New Minerals and Mineral Names ha riconosciuto 20 nomi di minerali e scartato 105 nomi usati precedentemente. \nMinerali e giacitura.\nI pirosseni possono essere suddivisi in due gruppi:\nI pirosseni possono essere trovati in molte parti del mondo. I pirosseni a magnesio-ferro (enstatite e ferrosilite) si ritrovano nella costa atlantica degli Stati Uniti, nella zona del Lago Superiore e nella regione canadese del Labrador. I pirosseni a calcio (diopside, hedenbergite, augite e johannsenite) sono distribuiti tra gli Urali, il Tirolo, Trentino Alto Adige, Veneto e Toscana, gli stati americani di New York, New Jersey e Connecticut, e il Brasile (soprattutto il diopside). Anche i pirosseni a sodio sono distribuiti in varie zone del mondo: la giadeite si ritrova nelle Alpi, in California e Giappone, l\u2019egirina in Arkansas, Russia e Quebec. Lo spodumene (pirosseno a litio) \u00e8 reperibile in California e Sud Dakota, mentre l\u2019onfacite si trova soprattutto in Germania. Altri pirosseni si possono trovare in stati americani come Minnesota (pigeonite), New Jersey (petedunnite), New York (donpeacorite) e Wyoming (esseneite, reperibile anche in Russia); ma anche in altri Stati del Nuovo Continente come Messico (cosmocloro), e Canada (iperstene). In Russia si segnalano giacimenti di namansilite e natalyte, nella regione di Hokkaido viene estratta la kanoite, mentre in Sudafrica si estrae la nchwaningite. In Italia, in particolare in Piemonte, si reperisce la jervisite.\nUtilizzi.\nI pirosseni vengono utilizzati in campo collezionistico e scientifico. Alcuni di loro vengono impiegati nella gioielleria, per l'estrazione di elementi utili in campo industriale e in molti altri campi.\nGiada.\nCon questo nome viene comunemente chiamato il pirosseno giadeite o l'anfibolo nefrite. Usata nell'antichit\u00e0 soprattutto in Asia (Cina e Giappone) per fabbricare svariati oggetti, da bottoni alle pi\u00f9 conosciute statue raffiguranti dragoni, ma anche dalle civilt\u00e0 precolombiane e in Europa. Oggi viene usata maggiormente per la realizzazione di gioielli. Risulta un materiale molto duro (durezza di nefrite e della pi\u00f9 rara giadeite rispettivamente di 6,5 e 7 sulla scala di Mohs) e a seconda della composizione pu\u00f2 originare sei diversi colori naturali: sfumature di verde, viola, rosso, giallo, bianco e nero.\nSpodumene.\nPu\u00f2 variare colorazione da incolore a giallastro. Data l\u2019elevata reattivit\u00e0 del litio, questo si trova solo in complessi con altri elementi. Uno dei minerali pi\u00f9 ricchi litio \u00e8, appunto, lo spodumene, che perci\u00f2 \u00e8 altamente significativo dal punto di vista commerciale; viene estratto maggiormente da Russia, Cina e Zimbabwe.\nEsemplari notevoli.\nIl pirosseno pi\u00f9 grande trovato \u00e8 uno spodumene trovato nel Dakota del Sud (USA), lungo 13 metri e pesante 66 tonnellate. Dalla medesima localit\u00e0 proviene un altro spodumene lungo 14 metri e pesante 28 tonnellate."}
{"id": "664911", "revid": "767487", "url": "https://it.wikipedia.org/wiki?curid=664911", "title": "Cantone di Nort-sur-Erdre", "text": "Il Cantone di Nort-sur-Erdre \u00e8 una divisione amministrativa dell'Arrondissement di Ch\u00e2teaubriant.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 14 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "664913", "revid": "984922", "url": "https://it.wikipedia.org/wiki?curid=664913", "title": "Cantone di Nozay", "text": "Il Cantone di Nozay era una divisione amministrativa dell'Arrondissement di Ch\u00e2teaubriant.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664918", "revid": "110157", "url": "https://it.wikipedia.org/wiki?curid=664918", "title": "Cantone di Roug\u00e9", "text": "Il Cantone di Roug\u00e9 era una divisione amministrativa dell'Arrondissement di Ch\u00e2teaubriant.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664920", "revid": "228587", "url": "https://it.wikipedia.org/wiki?curid=664920", "title": "Hockey Club Falcons Bressanone", "text": "L'Hockey Club Falcons Bressanone (in tedesco: \"Hockey Club Falcons Brixen\") \u00e8 una squadra di hockey su ghiaccio di Bressanone (BZ), fondata nel 1987. Fino al 2013 la squadra era denominata Hockey Club Bressanone (in tedesco: \"Hockey Club Brixen\").\nLa squadra si allena presso il palaghiaccio di Bressanone, posto nella zona sud della cittadina.\nStoria.\nLa societ\u00e0 \u00e8 nata il 15 maggio 1987 come \"Hockey Club Fana Ghiaccio\", prendendo per\u00f2 poi presto il nome di \"Hockey Club Bressanone\". Primo presidente fu Roberto Padovani, che mantenne la carica per 26 anni.\nNella sua seconda stagione la squadra riusc\u00ec a vincere la serie C guadagnando la promozione in B, ma gi\u00e0 nel 1992 la prima squadra venne sciolta per concentrarsi sulle giovanili.\nLa prima squadra torn\u00f2 in serie B nel 2000-2001, mantenuta poi nelle due stagioni successive (anche col cambio di denominazione in A2). Con la riforma dei campionati del 2003-2004, la squadra gioc\u00f2 nella rinata serie B, vincendola e guadagnando l'accesso alla serie A2 che sarebbe rinata nella stagione successiva. Chiuse il campionato 2004-2005 all'ultimo posto, retrocedendo in Serie C Under 26.\nIl 15 marzo 2013 l'Hockey Club Bressanone pass\u00f2 di mano ad una nuova gestione composta da sei ex giocatori di hockey su ghiaccio brissinesi: Alex Gusella (nuovo presidente), Oliver Schenk, Luca Scardoni, Patrick Bona, Matthias Lazzeri e Thomas Oberegger.\nDue mesi dopo, venne presentato il nuovo nome, Hockey Club Falcons Bressanone, ed il nuovo logo. Per le prime due stagioni la squadra ha continuato a disputare solo campionati giovanili; dalla stagione 2015-2016 \u00e8 tornata ad avere una squadra \"senior\", iscritta tuttavia non in un campionato italiano, ma al girone tirolese della quarta serie austriaca, la \"Tiroler Eliteliga\".\nL'esperienza all'estero dur\u00f2 due stagioni: nell'estate del 2017 la FISG revoc\u00f2 il nulla osta alla partecipazione a campionati esteri per tutte le societ\u00e0 ad esclusione di quelle iscritte in EBEL e Alps Hockey League. I Falcons si iscrissero alla terza serie, che aveva assunto la nuova denominazione di Italian Hockey League - Division I, vincendola in finale contro il ValpEagle.\nGrazie a questa vittoria l'anno seguente il team di Bressanone pot\u00e9 iscriversi al campionato di Italian Hockey League 2018-2019 (la vecchia Serie B), ottenendo un ottimo quarto posto finale. In coppa Italia (disputata a partire dal 2016 tra le iscritte in cadetteria) uscir\u00e0 in semifinale."}
{"id": "664924", "revid": "1546219", "url": "https://it.wikipedia.org/wiki?curid=664924", "title": "Linear predictive coding", "text": "La codifica predittiva lineare (LPC, \"Linear predictive coding\") \u00e8 uno strumento utilizzato per lo pi\u00f9 nell'elaborazione dei segnali audio e nelle tecniche di sintesi vocale per rappresentare l'inviluppo spettrale di un segnale numerico del parlato in forma compressa, utilizzando le informazioni provenienti da un modello predittivo lineare. \u00c8 una delle pi\u00f9 potenti tecniche di analisi del parlato, uno dei metodi pi\u00f9 utili per codificare un discorso buona qualit\u00e0 ad un basso bitrate. Fornisce stime estremamente accurate dei parametri del parlato.\nDescrizione.\nIl principio di base sta nella assunzione secondo la quale la voce \u00e8 il risultato dalla modulazione provocata da gola e bocca (detta \"formante\") della emissione sonora da parte delle corde vocali (il \"residuo\").\nSecondo tale assunzione, la \"formante\" pu\u00f2 essere predetta mediante una equazione lineare che tenga conto dei campioni precedenti ed il \"residuo\" dalla sottrazione della \"formante\" dal campione.\nGeneralmente un segnale vocale \u00e8 composto da due componenti: un insieme di coefficienti per la predizione lineare e un errore di predizione.\nQuesta tecnica \u00e8 utilizzata per abbassare notevolmente il bitrate di un messaggio vocale, basandosi sulla conoscenza della sorgente stessa (variante vocoder).\nI coefficienti di predizione vengono aggiornati ogni 10-20 ms (dimensioni molto simili a un fonema). Inoltre la quantit\u00e0 di coefficienti \u00e8 un indice di qualit\u00e0 della codifica vocale. Ovviamente un numero maggiore di frame garantisce una migliore resa nel risultato finale.\nScendendo pi\u00f9 nel dettaglio si adotta uno schema in cui si ottiene un segnale differenza a partire dal segnale sorgente meno il segnale passato attraverso il filtro di predizione (modellato quindi dai coefficienti di predizione).\nTale segnale differenza \u00e8 detto \"errore di predizione\".\nIn fase di decodifica l'errore di predizione viene quindi utilizzato per ricostruire il segnale vocale. Tale segnale ricostruito sar\u00e0 quindi sorgente per la predizione successiva secondo un modello detto di \"local decoding loop\".\nNelle modulazioni di tipo LPC la trasmissione segue essenzialmente questo schema: il segnale X(kTc) viene fatto passare per un analizzatore in grado di identificare il vettore p di parametri che poi verranno sia trasmessi tramite multiplazione al ricevitore, sia passati al sintetizzatore, la cui uscita f(p) verr\u00e0 poi sottratta dal segnale X(kTc) per ottenere l'errore E(kTc) che, dopo un'opportuna quantizzazione e codifica, viene multiplato insieme al vettore p ed inviato al ricevitore.\nIl sintetizzatore di una codifica LPC \u00e8 composto essenzialmente da due generatori, uno vocalico (generatore di impulsi) e uno non vocalico (generatore di rumore bianco). Per modellare le propriet\u00e0 acustiche della voce del parlatore si utilizzano un amplificatore e un filtro trasversale.\nIn ricezione lo schema \u00e8 all'incirca duale, in quanto il segnale LPC viene demultiplato per riottenere distintamente il vettore p che verr\u00e0 opportunamente sintetizzato, e l'errore di predizione E(kTc) il quale, dopo un'opportuna decodifica viene sommato all'uscita del sintetizzatore, ricostruendo cos\u00ec il segnale X(kTc) a meno dell'errore di quantizzazione.\nLa modulazione LPC riduce sensibilmente la bitrate in trasmissione, con una conseguente riduzione dell'occupazione di banda.\nComporta, per\u00f2, un forte incremento nella complessit\u00e0 hardware e una riduzione della qualit\u00e0 del segnale originale per la presenza del sintetizzatore.\nResidual excited linear predictive coding.\nSoluzione a quest'ultimo problema \u00e8 la modulazione RELPC (\"residual excited linear predictive coding\").\nCome si evince dal nome, la RELPC sfrutta non pi\u00f9 l'errore di predizione, bens\u00ec il residuo R(kTc), che consiste nel segnale campionato, filtrato in un filtro LPC inverso (che elimina le alte frequenze del segnale) e modellato da dei coefficienti c in uscita dall'analizzatore. Il residuo costituisce l'eccitazione ideale affinch\u00e9 il filtro LPC produca esattamente il segnale vocale originale.\nIl residuo cos\u00ec ottenuto viene filtrato con un filtro passa basso, sottocampionato (avendo eliminato le alte frequenze non \u00e8 pi\u00f9 necessario utilizzare la stessa frequenza di campionamento di prima), quantizzato e codificato. Viene poi multiplato assieme ai coefficienti c, necessari per la ricostruzione del segnale in ricezione.\nIn ricezione, il demultiplatore restituisce i coefficienti c e il residuo sottocampionato, che verr\u00e0 modificato con l'inserimento di determinati zeri nella sequenza, in modo da riportarsi alla stessa frequenza del residuo originale R(kTc). Sia il residuo, sia i coefficienti vengono fatti infine entrare in un filtro LPC che restituir\u00e0 il segnale originale.\nIl segnale originale e quello ricevuto possono essere anche significativamente diversi nel dominio del tempo, ma risultano percettivamente molto simili avendo un comportamento spettrale simile."}
{"id": "664926", "revid": "77104", "url": "https://it.wikipedia.org/wiki?curid=664926", "title": "S\u00f8ren S\u00f8rensen", "text": "Laureatosi all'Universit\u00e0 di Copenaghen, divenne dal 1901 direttore del prestigioso Laboratorio Carlsberg fino al 1938, fondato dall'industriale danese (Jacob Christian Jacobsen) che cre\u00f2 l'omonima birreria. Durante gli anni di lavoro ai laboratori Carlsberg, fu particolarmente attivo nel campo dell'analisi delle proteine e nello studio degli aspetti termodinamici della chimica delle proteine.\nNel 1909 introdusse il significato di pH, il cui nome deriva dal tedesco \"potenz\" (potenziale) unito al carattere \"H\" che simboleggia l'idrogeno.\nBiografia.\nS. P .L. S\u00f8rensen nacque a Havrebjerg il 9 gennaio 1868. Figlio di un agricoltore, inizi\u00f2 i suoi studi all'Universit\u00e0 di Copenhagen all'et\u00e0 di 18 anni. Inizi\u00f2 i suoi studi nella facolt\u00e0 di medicina, ma sotto l'influenza del chimico S. M. J\u00f8rgensen pass\u00f2 alla facolt\u00e0 di chimica.\nNel 1900 divenne socio della Regia accademia danese di scienze e lettere.\nDurante gli studi per il suo dottorato in chimica lavor\u00f2 come assistente nel laboratorio di chimica dell'Istituto Politecnico Danese in uno studio sulla geologia danese, e anche come consulente per il Royal Naval Dockyard.\nSi spos\u00f2 due volte e la seconda moglie, Margrethe H\u00f8yrup S\u00f8rensen, collabor\u00f2 con lui agli studi. \nMor\u00ec a Charlottenlund il 13 febbraio del 1939."}
{"id": "664927", "revid": "110157", "url": "https://it.wikipedia.org/wiki?curid=664927", "title": "Cantone di Saint-Julien-de-Vouvantes", "text": "Il Cantone di Saint-Julien-de-Vouvantes era una divisione amministrativa dell'Arrondissement di Ch\u00e2teaubriant.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664929", "revid": "34392", "url": "https://it.wikipedia.org/wiki?curid=664929", "title": "Visual Basic Script", "text": ""}
{"id": "664930", "revid": "123531129", "url": "https://it.wikipedia.org/wiki?curid=664930", "title": "Contafiletti", "text": "Il contafiletti \u00e8 uno strumento di misura per determinare il passo di una filettatura.\nSpecificatamente per la misura di viti con passo metrico, il contafiletti viene definito anche \"passimetro\".\nDescrizione.\nSono detti \"semplici\" se includono i passi di un solo tipo di filettatura, \"doppi\" se ne includono due, per esempio metrico da una parte e imperiale (Whitworth) dall'altra. Con alcuni \u00e8 possibile fermare le lamine nella posizione pi\u00f9 agevole serrando la vite di bloccaggio. Si usa per eseguire misure veloci quando non servono alta precisione o conoscenza del profilo del filetto ed \u00e8 utile soprattutto per determinare quale maschio o filiera adoperare per filettare un pezzo correlato a un altro, oppure per scegliere il dado o la vite da accoppiare alla controparte. Negli altri casi conviene orientarsi verso i calibri per filettature, \"a tampone\" per le madreviti e \"ad anelli filettati\" per le viti, in grado di determinare sia il profilo del filetto sia il passo.\nLa misurazione avviene per tentativi cercando quale lamina si adatta alla filettatura della vite o della madrevite. Trovatala, il passo si legge sulla lamina."}
{"id": "664931", "revid": "984922", "url": "https://it.wikipedia.org/wiki?curid=664931", "title": "Cantone di Saint-Nicolas-de-Redon", "text": "Il Cantone di Saint-Nicolas-de-Redon era una divisione amministrativa dell'Arrondissement di Ch\u00e2teaubriant.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "664939", "revid": "628767", "url": "https://it.wikipedia.org/wiki?curid=664939", "title": "Provincia di Chilo\u00e9", "text": " \nLa provincia di Chilo\u00e9 \u00e8 una provincia del Cile meridionale, che appartiene alla Regione dei Laghi (\"X Regi\u00f3n\") ed ha 154.766 abitanti (2002).\nGeografia e demografia.\nLa provincia di Chilo\u00e9 si estende per 9.181\u00a0km\u00b2 e consiste dell'isola omonima e un gruppo d'isole secondarie. Il capoluogo provinciale, la citt\u00e0 di Castro, fondata nel 1567, si trova nella parte centrale dell'isola di Chilo\u00e9 ed ha circa 30.000 abitanti. La citt\u00e0 di Ancud, la vecchia capitale storica dell'isola e della provincia di Chilo\u00e9 fra 1767 e 1982, \u00e8 la seconda citt\u00e0 della provincia per numero di abitanti e conta 28.000 abitanti circa (2002). Ancud \u00e8 sede vescovile cattolica dal 1840."}
{"id": "664947", "revid": "110157", "url": "https://it.wikipedia.org/wiki?curid=664947", "title": "Manhattan (Kansas)", "text": "Manhattan \u00e8 una citt\u00e0 degli Stati Uniti d'America, capoluogo della Contea di Riley nello Stato del Kansas. \n\u00c8 situata alla confluenza dei fiumi Kansas e Big Blue, un'ora ad ovest di Topeka; una piccola parte della cittadina si estende nella vicina Contea di Pottawatomie.\nFondata nel 1855 dalla \"New England Emigrant Aid Company\" fu originariamente chiamata Boston ma a seguito dell'insediamento di coloni venuti dall'Ohio assunse l'attuale nome, cui si deve anche il soprannome di \"Little Apple\" (piccola mela).\nOspita la Kansas State University."}
{"id": "664949", "revid": "123897438", "url": "https://it.wikipedia.org/wiki?curid=664949", "title": "Poetica (Aristotele)", "text": "La Poetica \u00e8 un trattato di Aristotele, scritto ad uso didattico, probabilmente tra il 334 e il 330 a.C., ed \u00e8 il primo esempio, nella civilt\u00e0 occidentale, di un'analisi dell'arte distinta dall'etica e dalla morale.\nNella Poetica, Aristotele esamina la tragedia e l'epica. L'esistenza di un secondo libro trattante la commedia fu speculata dal patriarca nestoriano Timoteo I (? - 823), ma la maggioranza della critica odierna d\u00e0 parere negativo a questa ipotesi.\nAristotele introduce due concetti fondamentali nella comprensione del fatto artistico: la mimesi e la catarsi.\nPiano dell'opera.\nLa poetica di Aristotele \u00e8 scritta in capitoli basati sull'arte della cultura greca.\nLe arti mimetiche.\nCAPITOLO I: Aristotele delinea il contenuto del libro, ossia \u201cla poetica e i suoi generi, e qual funzione abbia ciascuna di essi\u201d. Il filosofo identifica il principio di tutte le arti poetiche nell'imitazione, ma precisa che esse non imitano con gli stessi mezzi, non imitano le stesse cose e non imitano nello stesso modo. In questo primo capitolo tratta dei mezzi, che sono il ritmo, il linguaggio e l'armonia, di cui ogni arte in misura maggiore o minore si avvale: l'auletica fa uso del ritmo e dell'armonia, la danza solo del ritmo, la poesia del linguaggio puro (\u03c4\u03bf\u1fd6\u03c2 \u03bb\u03cc\u03b3\u03bf\u03b9\u03c2 \u03c8\u03b9\u03bb\u03bf\u1fd6\u03c2). Le forme d'arte che si avvalgono di tutti i mezzi sopradetti sono la poesia ditirambica e quella epica da un lato, la tragedia e la commedia dall'altro, con la differenza che le prime due adoperano questi mezzi \"tutti insieme\" (\u1f05\u03bc\u03b1 \u03c0\u1fb6\u03c3\u03b9\u03bd), la tragedia e la commedia \"come parti\" (\u03ba\u03b1\u03c4\u1f70 \u03bc\u03ad\u03c1\u03bf\u03c2) separate. Cos\u00ec mette in relazione l'antichit\u00e0 con la cultura.\nCAPITOLO II: Aristotele indica cosa l'arte imiti, ossia persone che agiscono (\u03c0\u03c1\u03ac\u03c4\u03c4\u03bf\u03bd\u03c4\u03b1\u03c2) che possono essere nobili (\u03c3\u03c0\u03bf\u03c5\u03b4\u03b1\u1fd6\u03bf\u03b9) o ignobili (\u03c6\u03b1\u1fe6\u03bb\u03bf\u03b9). Di conseguenza, alcuni autori rappresentano personaggi migliori di noi (\u03b2\u03b5\u03bb\u03c4\u03af\u03bf\u03c5\u03c2) -\u00e8 questo per esempio il caso di Omero, alcuni autori rappresentano personaggi peggiori di noi (\u03c7\u03b5\u03af\u03c1\u03bf\u03c5\u03c2) - come Egemone di Taso, \"che per primo compose parodie\", altri rappresentano personaggi simili a noi (\u1f41\u03bc\u03bf\u03af\u03bf\u03c5\u03c2) - come nel caso di Cleofonte. \"Secondo la stessa differenza la tragedia si distingue dalla commedia\": la prima tende a raccontare di uomini migliori di noi, la seconda di uomini peggiori di noi.\nCAPITOLO III: Si tratta ora dei modi di imitare, che pu\u00f2 avvenire sia in forma narrativa - ove il poeta assume pi\u00f9 personalit\u00e0 - che in forma drammatica - ove sono gli attori a rappresentare tutta l'azione. Segue una digressione sulla pretesa di paternit\u00e0 della tragedia e della commedia da parte dei Dori, i quali pongono come prova l'etimologia dei due generi: nel caso della commedia fanno risalire l'origine nei \u03ba\u1ff6\u03bc\u03b1\u03b9 (\u03b4\u1fc6\u03bc\u03bf\u03b9 per gli Ateniesi), ossia i villaggi in cui i comici portavano i loro spettacoli; in maniera simile, anche il termine \u03b4\u03c1\u1fb6\u03bc\u03b1 (\"dr\u00e0ma\") deriva dal verbo dorico \u03b4\u03c1\u1fb6\u03bd, che significa \"fare\", mentre per esprimere lo stesso concetto gli Ateniesi dicono \u03c0\u03c1\u03ac\u03c4\u03c4\u03b5\u03b9\u03bd.\nCAPITOLO IV: Il filosofo analizza ora le due cause che hanno dato origine alla poesia, entrambe proprie della natura umana (\u03c6\u03c5\u03c3\u03b9\u03ba\u03b1\u03af). La prima consiste nell'istinto naturale sin dalla fanciullezza all'imitazione, ci\u00f2 che distingue l'uomo dagli altri esseri viventi. L'imitazione \u00e8, infatti, il metodo di apprendimento umano, che porta grande diletto anche ai non filosofi (sebbene essi vi partecipino per breve tempo, \u1f10\u03c0\u1f76 \u03b2\u03c1\u03b1\u03c7\u03cd): tramite essa forme anche disdicevoli \u2013 quali i cadaveri \u2013 diventano veicolo di conoscenza e di diletto se rappresentate con l'esattezza \u201cdell'esecuzione, del colorito o qualche altre causa di simil genere\u201d. La seconda causa deriva dal progressivo miglioramento della poesia, a partire da rozze improvvisazioni (\u1f00\u03c0' \u1f00\u03c1\u03c7\u1fc6\u03c2 \u03b1\u1f50\u03c4\u03bf\u03c3\u03c7\u03b5\u03b4\u03b9\u03b1\u03c3\u03c4\u03b9\u03ba\u1fc6\u03c2) fino al raggiungimento della sua forma naturale (\u03c4\u1f74\u03bd \u03b1\u1f51\u03c4\u1fc6\u03c2 \u03c6\u03cd\u03c3\u03b9\u03bd). L'evoluzione riguard\u00f2 gli oggetti (azioni di gente ignobile con canti di vituperio, azioni di gente nobile con inni ed encomi), i mezzi (graduale introduzione nei canti di vituperio del metro giambico) e i modi (dalla forma narrativa di Omero a quella drammatica, sebbene Omero avesse gi\u00e0 introdotto un carattere drammatico alle sue composizioni). La tragedia e la commedia altro non sono che il punto di arrivo di prime forme imperfette, che consistono rispettivamente nel ditirambo e nei canti delle falloforie; tuttavia, queste \"perfette forme naturali\" si sono poi ulteriormente perfezionate. Nel caso della tragedia si \u00e8 avuto l'aumento del numero degli attori (da uno a due con Eschilo e poi tre con Sofocle), la diminuzione dell'importanza del coro in favore del dialogo tramite Eschilo, l'introduzione della scenografia tramite Sofocle, la perdita dell'elemento satiresco ed il conseguente passaggio dal tetrametro trocaico al trimetro giambico (quello che \u201cpi\u00f9 da vicino imita il linguaggio parlato\u201d), l'aumento del numero degli episodi. \nCAPITOLO V: Aristotele sottolinea che, se si \u00e8 in grado di ripercorrere l'evoluzione della tragedia, ci\u00f2 non \u00e8 possibile per la commedia, i cui primi autori attestati nella tradizione sono quelli che adottavano gi\u00e0 la sua forma compiuta. Si fa risalire il primo scrittore ateniese che ha impiegato la forma drammatica a Cratete. Il filosofo precisa l'oggetto imitato dalla commedia: non le persone peggiori di noi nel senso fisico o morale, ma del ridicolo, considerato una partizione speciale del brutto. Torna poi alla tragedia, evidenziando le analogie e le differenze che ha con l'epopea, suo immediato predecessore. Entrambe imitano soggetti eroici per mezzo della parola, ma differiscono per metro, estensione ed elementi costitutivi: il primo era unico e di carattere narrativo nel caso dell'epica, il secondo non ha limiti di tempo nell'epopea mentre si tiene entro un solo giro di sole (\u03c5\u03c0\u03bf \u03bc\u03af\u03b1\u03bd \u03c0\u03b5\u03c1\u03af\u03bf\u03b4\u03bf\u03bd \u03b7\u03bb\u03af\u03bf\u03c5) nella tragedia, il terzo ha alcuni elementi comuni a entrambi ed altri invece propri della sola forma drammatica.\nIl \u03bc\u1fe6\u03b8\u03bf\u03c2.\nCAPITOLO VI: Aristotele delinea la celebre definizione di tragedia:\nSegue poi l'elenco dei sei elementi costitutivi della tragedia, che in ordine di importanza sono: favola, caratteri, pensiero, linguaggio, melopea e spettacolo. I primi tre sono gli obiettivi della mimesi, il quarto ed il quinto i mezzi e l'ultimo il modo. La favola (\u03bc\u03c5\u03b8\u03bf\u03c2) \u00e8 la \u201ccomposizione di una serie di atti o di fatti\u201d; \u00e8 il costituente pi\u00f9 importante perch\u00e9 la tragedia non \u00e8 \u201cmimesi di uomini, bens\u00ec di azioni e di vita\u201d, e perch\u00e9 senza di essa non ci pu\u00f2 essere tragedia. Non a caso infatti i mezzi pi\u00f9 efficaci per trascinare l'animo degli spettatori (peripezie e riconoscimenti) sono parte della favola. Il carattere (\u03b7\u03b8\u03b7) \u00e8 l'elemento da cui risultano le intenzioni morali di un personaggio, che lo portano a preferire e rifiutare certe cose; esso non \u00e8 l'obiettivo primario della tragedia, bens\u00ec va a sussidio dell'azione. Per spiegare meglio questo concetto Aristotele fa l'esempio di un quadro dipinto senza disegno ma pieno di colori (carattere), il quale diletta molto di meno di una tela bianca con i soli contorni di una figura (favola). Il pensiero (\u03b4\u03b9\u03ac\u03bd\u03bf\u03b9\u03b1) \u00e8 ci\u00f2 che i personaggi dimostrano parlando o enunciando una massima generale, ed \u00e8 espresso dal quarto elemento, il linguaggio (\u03bb\u03ad\u03be\u03b9\u03c2). Infine abbiamo la melopea (\u03bc\u03b5\u03bb\u03bf\u03c0\u03bf\u03b9\u03af\u03b1) e lo spettacolo (\u03bf\u03c8\u03b9\u03c2): il primo abbellisce la scena, il secondo \u00e8 utile a far animo sugli spettatori, sebbene non sia vincolante per il fine della tragedia in quanto \u00e8 raggiungibile anche \u201csenza rappresentazione scenica e senza attori\u201d (\u03b1\u03bd\u03b5\u03c5 \u03b1\u03b3\u03c9\u03bd\u03bf\u03c2 \u03ba\u03b1\u03b9 \u03c5\u03c0\u03bf\u03ba\u03c1\u03b9\u03c4\u03c9\u03bd). Infatti, come dir\u00e0 nel capitolo XV, \u00e8 sufficiente ascoltare la narrazione dei fatti per essere presi da piet\u00e0 e terrore. Oltretutto, lo spettacolo non ha nulla a che fare con l'arte del poeta, essendo una mansione specifica del corego.\nCAPITOLO VII: Aristotele passa ora ad analizzare la struttura della favola, la quale \u2013 come tutte le cose belle e necessarie \u2013 deve avere un certo ordine ed una certa estensione. La tragedia deve quindi avere un principio, un mezzo ed una fine (ordine), e deve riuscire a rappresentare il passaggio dalla felicit\u00e0 all'infelicit\u00e0 o viceversa dei protagonisti nel giusto lasso di tempo (estensione): la cosiddetta unit\u00e0 d'azione, l'unica unit\u00e0 aristotelica realmente enunciata nel testo. L'azione, come qualsiasi creatura naturale, non deve essere n\u00e9 eccessivamente piccola n\u00e9 eccessivamente grande, ma deve potersi \u201cabbracciare con facilit\u00e0 nel suo insieme con la mente\u201d.\nCAPITOLO VIII: Aristotele precisa che ottenere una giusta unit\u00e0 d'azione non significa incentrare la favola su un solo personaggio: infatti non tutte le azioni di un individuo sono rilevanti nel delineare una giusta drammaturgia, in quanto gran parte di esse non sono necessarie al fine di rappresentare il passaggio dalla felicit\u00e0 all'infelicit\u00e0 del personaggio. Nell'Odissea non \u00e8 quindi necessario raccontare la finta pazzia di Ulisse, mentre lo \u00e8 la sfida lanciata dall'eroe al dio Poseidone, da cui trae origine il suo viaggio in mare. Azioni necessarie (oggi noi diremmo \u201cdrammaturgiche\u201d) sono quelle che, se soppresse o spostate, compromettono l'insieme dell'azione, e viceversa quelle azioni che non portano uno scarto sensibile nell'andamento della favola non sono parti integranti del tutto.\nCAPITOLO IX: Il poeta non deve descrivere tutti i fatti realmente accaduti (quello che fa lo storico), ma quelli che \u2013 sempre secondo verosimiglianza e necessit\u00e0 \u2013 possono accadere. Il poeta, quindi, si differenzia dallo storico non perch\u00e9 scrive in versi, ma perch\u00e9 rappresenta, invece del particolare, l'universale. I fatti che possono accadere devono comunque essere credibili (\u00e8 credibile ci\u00f2 che \u00e8 possibile, \u03bf\u03c4\u03b9 \u03c0\u03b9\u03b8\u03b1\u03bd\u03cc\u03bd \u03b5\u03c3\u03c4\u03b9 \u03c4\u03bf \u03b4\u03c5\u03bd\u03b1\u03c4\u03cc\u03bd), in quanto una cosa che non \u00e8 riscontrabile nell'esperienza non \u00e8 verosimile o necessaria, e viceversa un evento accaduto in precedenza pu\u00f2 sempre verificarsi ed essere possibile in un altro contesto. Da quest'ultima asserzione si capisce perch\u00e9 Aristotele dica che il poeta possa poetare anche intorno a fatti realmente accaduti, sempre che questi siano regolate intorno ai concetti di verosimiglianza e di necessit\u00e0 drammatica. In altre parole, se lo storico racconta tutti i fatti accaduti, il poeta li seleziona e ne fa una sequenza compiuta per raggiungere il fine della tragedia. C'\u00e8 poi un altro caso, e cio\u00e8 che l'azione possa essere interamente inventata come nell'Ante di Agatone, nel senso per\u00f2 che l'azione non \u00e8 modellata sul repertorio tradizionale, non che sia meno verosimile o necessario delle altre tragedie. Se cos\u00ec fosse, avremmo cattive tragedie come quelle dalla favola episodica, ossia con gli episodi non collegati fra loro da alcun rapporto di necessit\u00e0 o verosimiglianza. Questo \u00e8 un errore che fanno non solo i cattivi poeti, ma anche quelli di valore che modificano il dramma \u201ca cagione degli attori\u201d: sono attestati casi anche in ottime tragedie di cosiddetti \"pezzi di bravura\" per l'interprete, come ad esempio il prologo di Giocasta nelle Fenicie di Euripide. Infine Aristotele precisa che la tragedia non \u00e8 solo mimesi di un'azione compiuta ma anche di fatti che destano piet\u00e0 e terrore (\u03c6\u03bf\u03b2\u03b5\u03c1\u03c9\u03bd \u03ba\u03b1\u03b9 \u03b5\u03bb\u03b5\u03b5\u03b9\u03bd\u03c9\u03bd): sono quei fatti che sopravvengono inaspettatamente ma che sono al tempo stesso connessi alla favola, dipendenti dagli eventi che precedono e condizioni di quelli che seguono. Questo paradosso \u00e8 spiegato meglio dell'episodio della statua di Miti, avvenuto per caso ma anche determinato da un fine che si preparava da tempo: essa aveva infatti schiacciato l'assassino di Miti, che proprio in quel momento stava per caso ammirando la scultura.\nCAPITOLO X: Il filosofo distingue tra favole semplici e complesse e le rispettive azioni che le costituiscono. \u00c8 semplice la drammaturgia che si risolve senza peripezia e riconoscimento, complessa quella che invece fa uso di uno o entrambi gli espedienti. La pi\u00f9 perfetta tragedia (\u03ba\u03b1\u03bb\u03bb\u03af\u03c3\u03c4\u03b7\u03c2 \u03c4\u03c1\u03b1\u03b3\u03c9\u03b4\u03af\u03b1\u03c2), come dir\u00e0 nel capitolo XIII, \u00e8 quella che fa uso della favola complessa.\nCAPITOLO XI: Aristotele definisce cosa siano la peripezia, il riconoscimento ed una terza azione drammatica, la catastrofe (\u03c0\u03ac\u03b8\u03bf\u03c2). La peripezia \u00e8 il mutamento improvviso da una condizione di cose a quella contraria: \u00e8 il caso della scoperta dei veri natali di Edipo nell'Edipo re di Sofocle, che invece di fugare il timore dell'oracolo divino non fa altro che intensificarlo e spronare il personaggio a proseguire la sua indagine. Il riconoscimento \u00e8 invece il passaggio dalla non conoscenza alla conoscenza: il riconoscimento di Giocasta come madre in Edipo re o quello di Ifigenia nella Ifigenia in Tauride di Euripide. Queste due azioni determinano lo scioglimento felice o infelice della vicenda. La catastrofe \u00e8 invece un'azione che porta il dolore sulla scena ed \u00e8 diretta conseguenza di un'azione precedente: cos\u00ec Edipo che si acceca \u00e8 conseguenza del riconoscimento di Giocasta come sua madre.\nCAPITOLO XII: Aristotele passa ora alle \u201cparti sotto l'aspetto della quantit\u00e0\u201d, ovvero la struttura \u201ctecnica\u201d della tragedia. Essa si divide in prologo, parodo, episodio, stasimo, esodo. Il prologo \u00e8 la parte che precede l'entrata del coro (parodo), l'episodio \u00e8 quella che sta in mezzo a due canti corali, esodo quella dopo l'ultimo canto corale. I canti corali, infine, comuni a tutte le tragedie, si distinguono in parodo (primo canto) e stasimo (canto corale senza versi anapestici e corali).\nCAPITOLO XIII: Aristotele circoscrive ulteriormente le azioni da imitare ed i personaggi da mettere in scena. Il filosofo fa tre esempi di personaggi non tragici. In primo luogo l'uomo nobile, perch\u00e9 il suo passaggio dalla felicit\u00e0 all'infelicit\u00e0 non genera piet\u00e0 e terrore ma ripugnanza (\u03bc\u03b9\u03b1\u03c1\u03cc\u03bd). Segue poi l'uomo ignobile che passa dalla infelicit\u00e0 alla felicit\u00e0 e, infine, l'ignobile che passa dalla felicit\u00e0 alla infelicit\u00e0, perch\u00e9 malgrado soddisfi il pubblico non genera alcun effetto di piet\u00e0 e terrore. Infatti si prova piet\u00e0 per l'innocente e immeritatamente colpito da sventura, terrore per chi ci somiglia. Ne consegue che il vero personaggio tragico \u00e8 quello che non si distingue n\u00e9 nella virt\u00f9 n\u00e9 nel vizio e che passa dalla felicit\u00e0 all'infelicit\u00e0 solo a causa di un errore (\u03b1\u03bc\u03b1\u03c1\u03c4\u03af\u03b1\u03bd); se ci\u00f2 non \u00e8 possibile, tutt'al pi\u00f9 si dovr\u00e0 mettere in scena un uomo migliore di noi, non peggiore. Le tragedie che raggiungono meglio l'effetto catartico sono quelle con il finale pi\u00f9 doloroso: per questo motivo Aristotele definisce Euripide \u201cil pi\u00f9 tragico di tutti i poeti\u201d, sebbene nella struttura (come specificher\u00e0 nei capitoli successivi) sia pi\u00f9 debole di altri. Si devono invece evitare quelle tragedie con una \u201cduplice combinazione di casi\u201d, ossia con un duplice e contrario scioglimento per personaggi migliori e peggiori: ad esempio che Oreste, invece di uccidere Egisto, faccia pace con lui.\nCAPITOLO XIV: Aristotele pone attenzione ora sul \u201cvalersi bellamente\u201d (\u03c7\u03c1\u03b7\u03c3\u03b8\u03b1\u03b9 \u03ba\u03b1\u03bb\u03c9\u03c2) del mito tradizionale (soprattutto quello che mette in scena uccisioni fra consanguinei) nella composizione della tragedia. Essa pu\u00f2 operarsi in quattro modi, che implicitamente Aristotele divide secondo gerarchia, secondo il precetto che un eccidio lo si pu\u00f2 \u201co fare o non fare consapevolmente, o fare o non fare inconsapevolmente\u201d. Agire coscientemente ma poi non portare a termine \u00e8 considerato dal peripatetico il modo peggiore, perch\u00e9 non tragico e non porta alcuna catastrofe (Emone che non uccide Creonte nell'Antigone di Sofocle). Immediatamente successivo \u00e8 agire coscientemente e portare a termine, come nella Medea di Euripide, tipico dei poeti antichi. Segue agire incoscientemente e portare a termine, da cui scaturiscono piet\u00e0 e terrore non appena avviene il riconoscimento (Edipo re). Infine l'ottimo fra tutti (\u03ba\u03c1\u03b1\u03c4\u03b9\u03c3\u03c4\u03bf\u03bd) agire incoscientemente e non portare a termine, come il mancato sacrificio di Oreste nell'Ifigenia in Tauride.\nGli altri cinque elementi.\nCAPITOLO XV: Aristotele delinea ora il buon carattere tragico. In primo luogo egli deve essere nobile (\u03c7\u03c1\u03b7\u03c3\u03c4\u03cc\u03c2) nel senso di inclinazione morale e quindi possibile in ogni tipo di persone, anche nei servi e nelle donne. Il secondo punto \u00e8 la coerenza con la specie e la condizione a cui appartiene (\u03b1\u03c1\u03bc\u03cc\u03c4\u03c4\u03bf\u03bd): cos\u00ec il carattere virile si realizzer\u00e0 in maniera diversa in Antigone rispetto ad Oreste. Il terzo punto \u00e8 che siano coerenti con la tradizione mitica (\u2018\u03cc\u03bc\u03bf\u03b9\u03bf\u03bd), ossia coerenti con l'originale che imitano. Il quarto ed ultimo punto \u00e8 la coerenza con se stesso (\u03bf\u03bc\u03b1\u03bb\u03bf\u03bd): un caso particolare di coerenza \u00e8 se il personaggio \u00e8 incoerente con se stesso, in questo caso la mimesi dovr\u00e0 evidenziare questo carattere \u201ccoerentemente incoerente\u201d (\u03bf\u03bc\u03b1\u03bb\u03c9\u03c2 \u03b1\u03bd\u03ce\u03bc\u03b1\u03bb\u03bf\u03bd). Il \"trait d'union\" tra queste quattro variet\u00e0 \u00e8 dato dal fine di improntare al carattere un senso di nobilt\u00e0 e grandezza, malgrado le sue infermit\u00e0 di carattere: il carattere deve essere come un quadro che, sebbene non venga meno alla somiglianza, \u00e8 tuttavia pi\u00f9 bello dell'originale. Nello stesso capitolo pone inoltre attenzione all'artificio scenico (\"deus ex machina\") che non deve interferire con la struttura tragica (ad esempio il suo scioglimento), ma solo per narrare agli spettatori quanto avviene fuori scena, sia esso prima o dopo la vicenda.\nCAPITOLO XVI: Aristotele esamina ora i sei generi di riconoscimento. Il primo \u00e8 quello tramite \u201csegni\u201d (\u03c3\u03b7\u03bc\u03b5\u03af\u03bf\u03bd), ad esempio un anello (Oreste ed Elettra) o una qualche cicatrice (Odisseo e la nutrice). Il secondo \u00e8 quello creato artificialmente (\u03c0\u03b5\u03c0\u03bf\u03b9\u03b7\u03bc\u03ad\u03bd\u03b1\u03b9), come Oreste nell'Ifigenia in Tauride, che non usa alcun oggetto ma dice solamente di essere Oreste. Il terzo \u00e8 il riconoscimento tramite memoria (\u03bc\u03bd\u03ae\u03bc\u03b7\u03c2), come ad esempio Odisseo che riconosce il citarista presso la tavola di Alcinoo grazie al suo canto. Il quarto \u00e8 il riconoscimento tramite sillogismo (\u03c3\u03c5\u03bb\u03bb\u03bf\u03b3\u03b9\u03c3\u03bc\u03bf\u03c5), come nelle Coefore di Eschilo in cui Elettra riconosce Oreste per la somiglianza fisica, in quanto nessun altro poteva assomigliarle se non il fratello. Il quinto consiste nel paralogismo (ragionamento imperfetto dovuto ad un errore logico). \u00c8 il caso dell'Odisseo falso messaggero, nel quale l'eroe travestito si fa riconoscere mediante la prova dell'arco, cosa che non ha alcun presupposto nella scena (non c'\u00e8 infatti, come nell'Odissea, alcuna Penelope che d\u00e0 il presupposto logico); il riconoscimento in questione si rivela quindi artificioso, perch\u00e9 non avviene tramite l'azione teatrale, ma solo grazie alla conoscenza del pubblico del poema omerico. Il sesto genere consiste invece nell'azione medesima, come ad esempio il riconoscimento nell'Edipo re.\nCAPITOLO XVII: Il filosofo d\u00e0 ora delle norme basilari e dei consigli per comporre un buon intreccio tragico. Il poeta deve avere ben presente l'azione come schema, che poi dovr\u00e0 suddividere in episodi e svolgerli secondo necessit\u00e0, ad esempio tenendo ben presente di tenerli compatti e collegati tra loro. Questi episodi devono essere molto concisi nella tragedia, mentre possono avere una considerevole estensione nell'epopea in quanto fanno da corollario all'argomento generale dell'opera (per esempio, Scilla e Cariddi \u00e8 un episodio non legato alla struttura drammatica dell'Odissea).\nCAPITOLO XVIII: Si distingue il nodo (\u03b4\u03ad\u03c3\u03b9\u03c2) dallo scioglimento (\u03bb\u03cd\u03c3\u03b9\u03c2): il primo va dalle vicende esterne alla trama (quelle date assodate dalla tradizione, come Clitennestra che uccide Agamennone) alla parte che immediatamente precede il mutamento dalla felicit\u00e0 all'infelicit\u00e0, mentre lo scioglimento va da questo fino al termine del dramma (Edipo che si acceca e viene cacciato da Tebe). La creazione poetica si distanzia dal mito proprio in virt\u00f9 di questi due elementi (il mito dell'Orestea \u00e8 quello ma pu\u00f2 avere pi\u00f9 nodi e scioglimenti) i quali debbono essere ben accordati tra loro. A seguire viene la distinzione della tragedia in quattro tipologie: quella complessa (peripezia e riconoscimento), quella catastrofica, quella di carattere e quella di spettacolo. Questi quattro elementi devono essere riuniti per costruire una tragedia perfetta, che inoltre deve avere il coro come personaggio del dramma e non deve essere di fattura epica (ossia mai narrare una tragedia con pi\u00f9 di un mito).\nCAPITOLO XIX: Aristotele passa ora all'analisi del terzo elemento costitutivo della tragedia, il pensiero, che adotta il linguaggio per esprimersi. Il pensiero appartiene alla sfera della Retorica ed \u00e8 l\u00ec analizzato, ma viene utilizzato nell'azione drammatica per destare emozioni. Ci\u00f2 che differenzia il pensiero drammatico da quello oratorio \u00e8 il fatto che il primo si esplica nitidamente tramite l'azione, mentre il secondo tramite il discorso di chi parla.\nCAPITOLO XX: In merito alla elocuzione, Aristotele lo distingue in lettera, sillaba, congiunzione, nome, verbo, caso e proposizione. La lettera \u00e8 una voce indivisibile che pu\u00f2 diventare elemento di una voce intelligibile: si distingue in vocale (non condizionata dal luogo o dal modo di articolazione), semivocale (consonante che ha suono di per s\u00e9, \u03a3) e muta (consonante che ha suono solo con l'aggiunta di un altro elemento, \u0394). Le lettere differiscono, oltre che per modo e luogo di articolazione, per suono (tenue, medio, intenso), accento (acuto, grave, circonflesso) e quantit\u00e0 (lunga, breve, ancipite). La sillaba \u00e8 anch'essa una voce indivisibile costituita per\u00f2 da una muta e una vocale/semivocale. La congiunzione \u00e8 una voce senza significato che n\u00e9 impedisce n\u00e9 favorisce la formazione della frase. Il nome e il verbo sono voci significative composte le cui parti prese singolarmente non significano nulla (\u201cTeo-doro\u201d, \u03b4\u03c9\u03c1\u03bf\u03bd non ha l'usuale significato di dono in tale nome), l'una senza idea di tempo e l'altra con; entrambi inoltre si declinano e si coniugano in casi (nominativo-genitivo-ecc, singolare-plurale, indicativo-congiuntivo). Anche la proposizione (\u03bb\u03cc\u03b3\u03bf\u03c2) \u00e8 una voce significativa composta, con la differenza che le sue parti possono avere un significato autonomo; le parti possono essere unite significando una cosa sola (Iliade) oppure legate assieme da congiunzioni (la definizione di uomo)\nCAPITOLO XXI: Analizzate le parti della elocuzione, Aristotele passa ora al nome per poi delineare i tipi di parole proprie del lessico tragico (CAP XXII). I nomi possono essere semplici e doppi: semplice \u00e8 un nome non legato ad altri composti (ossia costituito da lettere e sillabe, quale ad esempio \u03b3\u03b7), doppio \u00e8 quello con pi\u00f9 composti che possono essere costituiti da due voci di cui una autonoma ed una senza significato da solo (il gi\u00e0 citato Teodoro) oppure da due o pi\u00f9 voci significanti di per s\u00e9 (Ermo-caico-xanto). A loro volta, questi nomi possono essere di pi\u00f9 tipi: comuni, forestieri, metaforici, ornamentali, artificiali, allungati, accorciati, alterati. Un nome comune (\u03ba\u03cd\u03c1\u03b9\u03bf\u03bd) \u00e8 quello usato quotidianamente da tutte le genti di un dato paese, quello forestiero (\u03b3\u03bb\u03c9\u03c4\u03c4\u03b1) quotidiano in un altro paese: la definizione \u00e8 comunque molto labile, visto che una parola forestiera a Cipro \u00e8 comune ad Atene e viceversa. La metafora (\u03b1\u03bb\u03bb\u03cc\u03c4\u03c1\u03b9\u03bf\u03bd \u03bf\u03bd\u03bf\u03bc\u03b1) \u201ctrasferisce\u201d ad un oggetto il nome proprio di un altro: pu\u00f2 avvenire dal genere alla specie (la nave \u00e8 ferma --&gt; la nave \u00e8 ancorata), dalla specie al genere (mille e mille imprese --&gt; molte imprese), da specie a specie (attingere la vita --&gt; togliere la vita, o tagliare l'acqua --&gt; attingere l'acqua) o analogia (A: B=C: D --&gt; Coppa: Dioniso=Scudo: Ares, da cui Coppa --&gt; Scudo di Dioniso o Scudo --&gt; Coppa di Ares). Il nome ornamentale (\u03ba\u03cc\u03c3\u03bc\u03bf\u03c2) non \u00e8 delineata nella Poetica: si \u00e8 supposto che potesse indicare l'epiteto ornato o i sinonimi (Pelide). Il nome artificiale (\u03c0\u03b5\u03c0\u03bf\u03b9\u03bc\u03ad\u03bd\u03bf\u03bd) un neologismo coniato dal poeta. Seguono i nomi allungati, accorciati ed alterati: il primo si ha quando si inserisce una sillaba in pi\u00f9 o si mette al posto di una breve una lunga (\u03c0\u03cc\u03bb\u03b7\u03bf\u03c2 per \u03c0\u03cc\u03bb\u03b5\u03c9\u03c2), il secondo quando viene tolta una parte (\u03b4\u03c9 per \u03b4\u03c9\u03bc\u03b1), il terzo quando un nome comune \u00e8 in parte lasciato com'\u00e8 ed in parte modificato dal poeta (\u03b4\u03b5\u03be\u03b9\u03c4\u03b5\u03c1\u03cc\u03bd per \u03b4\u03b5\u03be\u03b9\u03bf\u03bd). Distingue, infine, i nomi tra maschili, femminili e neutri, in base a come essi escono (maschili consonanti non mute, femminili vocali lunghe, neutri mancano di terminazioni distintive)\nCAPITOLO XXII: Aristotele delinea ora il linguaggio tragico e quello epico, che deve essere chiaro (\u03c3\u03b1\u03c6\u03b7) e allo stesso tempo non pedestre (\u03bc\u03b7 \u03c4\u03b1\u03c0\u03b5\u03b9\u03bd\u03b7\u03bd). Ossia, deve adottare forme forestiere e rare ma al tempo stesso essere chiaro, altrimenti avremmo l'enigma (elocuzione debordante di metafore, \u03b1\u03b9\u03bd\u03b9\u03b3\u03bc\u03b1) e il barbarismo (elocuzione di soli vocaboli forestieri e rari, \u03b2\u03b1\u03c1\u03b2\u03b1\u03c1\u03b9\u03c3\u03bc\u03cc\u03c2). Il poeta, per evitare di originarli, deve saper gestire il linguaggio, soprattutto se si adottano le metafore, in grado di \u201cvedere e cogliere la somiglianza di cose fra loro\u201d\nTragedia ed epopea: analogie e differenze.\nCAPITOLO XXIII: Aristotele esamina ora la mimesi epica. Anch'essa dev'essere lontana dal modello storico e costruita drammaticamente: Omero stesso, nell'Iliade, non ha poetato su tutta la guerra di Troia, ma solo una parte.\nCAPITOLO XXIV: Anche l'epopea deve avere le stesse variet\u00e0 della tragedia esposte nei capitoli X e XVIII e deve possedere gli stessi sei elementi costitutivi. Se queste sono le analogie, le differenze riguardano la lunghezza ed il metro. Per quel che concerne la prima l'epopea pu\u00f2, come esposto nel capitolo XVII, essere ampliato tramite gli episodi, che possono essere narrati simultaneamente a differenza della tragedia che si limita a quella che si vede in scena. La seconda differenza invece prevede il metro eroico in luogo del trimetro giambico. Altra differenza \u00e8 il fatto che nell'epopea pu\u00f2 essere rappresentato anche il meraviglioso, purch\u00e9 la menzogna risulti verosimile tramite l'uso del paralogismo: dato un fatto A, cui segue un fatto B, se B \u00e8 vero allora anche A \u00e8 vero. Nella tragedia il meraviglioso \u00e8 relegato fuori scena o, se introdotto, \u00e8 reso verosimile solamente quando si debba scegliere tra un \u201cpossibile non credibile\u201d (\u03b4\u03c5\u03bd\u03b1\u03c4\u03b1 \u03b1\u03c0\u03af\u03b8\u03b1\u03bd\u03b1) ed un \u201cimpossibile verosimile\u201d (\u03b1\u03b4\u03cd\u03bd\u03b1\u03c4\u03b1 \u03b5\u03b9\u03ba\u03cc\u03c4\u03b1)\nCAPITOLO XXV: Aristotele passa ora ad esaminare gli errori\u00a0\u2013 presunti od effettivi\u00a0\u2013 rilevati nella stesura delle composizioni drammatiche ed epiche. L'errore pu\u00f2 darsi in merito alla poetica stessa o ad un particolare accessorio (\u03c3\u03c5\u03bc\u03b2\u03b5\u03b2\u03b7\u03ba\u03cc\u03c2): il primo consiste nell'incapacit\u00e0 di imitare quell'azione o quel carattere, il secondo da un'idea sbagliata od una lacuna (un pittore che dipinge un cavallo che spinge in avanti entrambe le zampe destre mentre corre \"erra di ignoranza\", non di essenza, perch\u00e9 non sa come corre il cavallo). Gli altri sono per lo pi\u00f9 errori di cattiva ermeneutica. Introdurre il meraviglioso sarebbe erroneo, ma se non si pu\u00f2 fare altrimenti ed il tutto risulta verosimile, allora non \u00e8 pi\u00f9 tale. O ancora, non \u00e8 un errore non rappresentare il verosimile se intento del poeta \u00e8 rappresentare gli uomini \u201ccome dovrebbero essere\u201d, e cos\u00ec non lo \u00e8 neppure se il poeta vuole rappresentare qualcosa non conforme a verit\u00e0 ma secondo l'opinione comune (ad esempio narrare intorno agli dei), o ancora se i personaggi rappresentati erano uomini veri nell'epoca in cui sono inquadrati (guerrieri troiani non possono essere verosimili a quelli moderni). Altri errori infondati sono quelle azioni dei personaggi non consone al loro carattere: in base al contesto, alla motivazione ed all'obiettivo da raggiungere, quel carattere potrebbe comportarsi in maniera diametralmente opposta, con il risultato che \u00e8 quindi necessario quel dato comportamento.\nCAPITOLO XXVI: Aristotele termina il discorso sulla tragedia spiegando perch\u00e9 la tragedia sia migliore dell'epica. Innanzitutto si contrappone a quanti basano il loro giudizio sugli attori e sulla musica, giacch\u00e9 quello che realmente conta \u00e8 l'azione che si pu\u00f2 giudicare come ottima o malfatta anche solo leggendola (n\u00e9 pi\u00f9 n\u00e9 meno che l'epopea). In secondo luogo reputa la tragedia migliore perch\u00e9 possiede tutti i tratti dell'epopea con in pi\u00f9 lo spettacolo e la musica, che danno una maggiore \u201cvivezza rappresentativa\u201d (\u03b5\u03bd\u03b1\u03c1\u03b3\u03ad\u03c3\u03c4\u03b1\u03c4\u03b1), e perch\u00e9 raggiunge lo stesso effetto in meno tempo.\nLe tematiche.\nLa mimesi.\nIl concetto di mimesi aristotelica diventa chiaro con la teoria della metafora, che ritroviamo nel libro III della Retorica dello stesso filosofo. La metafora \u00e8 in grado di legare tra loro due termini che altrimenti sarebbero impossibili da collegare, ma per far questo ci vuole talento, perch\u00e9 la corrispondenza potrebbe essere forzata o inesistente. Essa, inoltre, giunge alle conclusioni senza trarle da premesse e mette le cose sotto gli occhi (\u03a0\u03c1\u03bf \u03bf\u03bc\u03bc\u03b1\u03c4\u03c9\u03bd). Si distingue dall'omonimia e dalla sinonimia perch\u00e9 individua delle somiglianze tra due elementi diversi.\nLa metafora fa apprendere, non \u00e8 un'invenzione linguistica. E come l'apprendimento attraverso la metafora genera piacere, cos\u00ec anche l'imitazione poetica lo fa, in quanto realizza un \u201csillogismo che questo \u00e8 quello\u201d. Anche qui, l'imitatore non trasfigura l'oggetto imitato, ma attraverso l'atto di imitare coglie qualcosa che attraverso la percezione inizialmente sfugge: ovvero, la sua forma.\nIl dramma tragico, sebbene abbia come oggetto la prassi, \u00e8 in grado attraverso l'imitazione dell'azione e del carattere tragico di universalizzare la contingenza e la temporalit\u00e0 delle cose umane. La massima universale che l'imitazione tragica formula \u00e8 che l'uomo \u00e8 capace di errare, a differenza dell'animale che pu\u00f2 essere solo sopraffatto da ci\u00f2 che lo circonda. E da questa capacit\u00e0 di sbagliare deriva la lezione per l'agire.\nIl piacere dello spettacolo, invece, \u00e8 quello che consente di individuare la somiglianza con l'eroe tragico e di trasformare le emozioni in filantropia. Come il piacere del flautista gli consente di progredire nel suonare il flauto, cos\u00ec la mimesi \u00e8 in grado di trasformare il dolore in piacere, favorendo il recupero della \"mesotes\" che \u00e8 in grado di far esercitare la virt\u00f9: \u201cprovare queste passioni quando \u00e8 dovuto, per ci\u00f2 che \u00e8 dovuto, per lo scopo e nel modo dovuto, questo \u00e8 il giusto mezzo: il che corrisponde propriamente alla virt\u00f9\u201d.\nLe tre unit\u00e0.\nNel testo l'unica unit\u00e0 presente \u00e8 l'unit\u00e0 di azione. Le altre due - tempo e luogo - non si riscontrano nel trattato, anche se, nella distinzione tra tragedia ed epopea, Aristotele dice che \"la tragedia fa tutto il possibile per svolgersi in un giro di sole o poco pi\u00f9, mentre l'epopea \u00e8 illimitata nel tempo\" e da questo sembra far intendere che l'unit\u00e0 di tempo sia preferibile.\nLa concezione delle unit\u00e0 aristoteliche cos\u00ec come le concepiamo, tuttavia, \u00e8 di molto posteriore ad Aristotele stesso e risale a glosse delle traduzioni in latino dell'opera effettuate durante l'umanesimo cinquecentesco. In quel periodo e per tutto il secolo successivo divenne un canone teatrale rigorosissimo, fino a quando produsse la reazione ostile di Diderot.\nPiet\u00e0 e terrore.\nLa piet\u00e0 (\u03b5\u03bb\u03b5\u03bf\u03c2) ed il terrore (\u03c6\u03bf\u03b2\u03bf\u03c2) sono il veicolo principale della catarsi tragica. Ancora una volta, il senso e le caratteristiche di queste due emozioni vengono chiarite nel libro II del trattato di Retorica.\nIl terrore viene definito come la sofferenza per un male imminente ed ineludibile; ad esempio si ha paura della morte solo quando \u00e8 prossima, mentre prima di allora non la si teme. L'uomo nella disposizione d'animo di provare terrore \u00e8 colui che teme che quell'accadimento porter\u00e0 rovina; di conseguenza, coloro che vivono nella prosperit\u00e0 o hanno provato grandi mali hanno meno paura. Nella tragedia, gli spettatori sono portati a provare terrore giacch\u00e9 conoscono sin dall'inizio la conclusione del mito ed i suoi eventi rovinosi (ironia tragica).\nLa piet\u00e0, invece, \u00e8 una forma di sofferenza nei confronti di chi ha subito un male senza meritarlo; non la provano coloro che sono caduti in rovina o le persone arroganti, mentre la provano i vecchi, i deboli, i timidi e le persone colte.\nIn merito alla recitazione, Aristotele sottolinea che coloro che con la voce ed i gesti fanno apparire vicinissimo il male, ponendolo dinanzi agli occhi come imminente o gi\u00e0 accaduto, riescono a suscitare maggiormente queste due emozioni.\nGli aspetti controversi.\nLa catarsi.\nNel mondo greco, \u00e8 la purificazione dell'anima dagli impulsi irrazionali e dalle passioni. Il termine catarsi ricorre frequentemente in Aristotele, a partire dallo studio della tragedia per finire alle opere biologiche e nel dubbio scritto medico \"Problemi\".\nNei trattati di biologia biologica il termine catarsi \u00e8 spesso connesso all'evacuazione del fluido mestruale (katamenia) oppure alle purghe mediche, mai per indicare l'evacuazione naturale se non accompagnata da farmaci. In queste opere la catarsi non \u00e8 solo una rimozione/separazione, ma anche il ristabilimento di un ordine; Aristotele non opera, infatti, alcuna distinzione tra \"krisis\" (separazione) e catarsi, basti vedere che l'evacuazione dei residui che possono causare la malattia sono separati dagli elementi buoni.\nLa mestruazione appartiene alla catarsi fisica e non medica perch\u00e9 \u00e8 un'evenienza naturale, conseguente all'alimentazione. L'alimento, infatti, si mescola al sangue attraverso il calore dello stomaco e questo attraverso un'ulteriore cozione si trasforma in seme: ora, la donna non \u00e8 in grado di raggiungere questa cozione ulteriore, divenendo quindi seme non puro (katharon). Il sangue si dirige verso l'utero e poich\u00e9 i vasi sanguigni di questa parte sono molto stretti ha luogo una specie di emorragia. La donna necessita delle mestruazioni per rimanere in salute, risultando quindi \u201cmenomato\u201d e pi\u00f9 fragile rispetto al maschio. Altra conseguenza dell'inabilit\u00e0 alla cozione \u00e8 la vecchiaia o, in termini patologici, una malattia che ha gli stessi sintomi della vecchiaia: il sangue, per esempio, arriva fin nei capelli e poich\u00e9 l'alimento non \u00e8 depurato esso si putref\u00e0, facendo diventare i capelli bianchi. L'espulsione del seme, invece, non \u00e8 patologico o un processo necessario alla salute.\nLa catarsi medica aristotelica ed ippocratea si giustifica con il fatto che la salute \u00e8 intesa come una mescolanza (\"krasis\") ed una proporzione (simmetria) di opposti. La malattia si presenta in caso di eccesso o difetto di uno dei componenti.\nLe interpretazioni.\nLa catarsi tragica \u00e8 stata concepita dalla critica filosofica in due termini, uno omeopatico ed uno allopatico.\nIl punto di vista omeopatico concepisce la catarsi come una purgazione della compassione e della paura attraverso di loro (simile mediante il simile). Questa interpretazione non tiene per\u00f2 conto del punto di vista medico dell'antichit\u00e0, limpidamente allopatico.\nIl punto di vista allopatico, invece, afferma che compassione e paura incidono su emozioni diverse da loro, ad esempio la paura della morte. Questa tesi era comune all'epoca del Rinascimento: \u201cusando questi per la rimozione di altri disordini dell'anima, (\u2026) l'ira \u00e8 scacciata e la gentilezza prende il suo posto\u201d (Maggi).\nAristotele concepisce compassione e paura come emozioni simili a quelle purificate, ma allo stesso tempo diverse nella forma; cos\u00ec, il \u03c4\u03bf\u03b9\u03bf\u03c5\u03c4\u03c9\u03bd, non fa riferimento a \u201cqueste emozioni\u201d, ma ad emozioni \u201cdi questo tipo\u201d. Le emozioni aristoteliche differiscono sia per qualit\u00e0 che quantit\u00e0, con il risultato che esiste tra due estremi opposti (enantia) una virt\u00f9 di mezzo. Ad esempio tra l'essere paurosi e la tracotanza vi \u00e8 il coraggio.\nGiamblico ci fornisce un resoconto del processo catartico: esso consisterebbe nel bloccare le emozioni umane con la persuasione, che avviene mostrando le emozioni altrui (\"allotria pathe\") che finiscono per incidere sulle emozioni proprie (\"oikeia pathe\"). La differenza tra il neoplatonico ed Aristotele \u00e8 che questi non cerca l'imperturbabilit\u00e0 spirituale, ma un equilibrio emotivo.\nOlimpiodoro \u00e8 ancora pi\u00f9 preciso e delinea tre tipi di catarsi: quella stoico-aristotelica che \u201ccura il male mediante il male\u201d (allopatico), quella socratica che \u201cderiva i simili dai simili\u201d (omeopatico) e quella pitagorica che \u201cci comanda di dare un po' alle emozioni e di gustarle in punta di dita\u201d (evacuazione moderata)\nNella cultura di massa.\nL'intreccio del famoso romanzo di Umberto Eco, \"Il nome della rosa\", ruota intorno all'ipotetico secondo libro della poetica di Aristotele dedicato alla commedia. Il volume manoscritto, celato nell'impenetrabile biblioteca dell'abbazia in cui si svolge la vicenda, \u00e8 descritto come l'unica copia esistente dell'opera."}
{"id": "664953", "revid": "287204", "url": "https://it.wikipedia.org/wiki?curid=664953", "title": "Il forte sul fiume", "text": "\"Il forte sul fiume (The Fort at River's Bend)\" \u00e8 il quinto volume delle \"Cronache di Camelot\", la serie di Jack Whyte. \u00c8 stato pubblicato dalla Piemme.\nTrama.\nMerlino e il giovane Art\u00f9, dopo un fallito attentato alla vita del fanciullo, sono costretti ad abbandonare Camelot e le sue insidie. Navigando verso nord per il Mar d'Irlanda, arrivano nel porto franco di Ravenglass, governato dal re Derek, l'uomo che ha ucciso il padre di Art\u00f9, Uther Pendragon, e violentato la madre. Merlino trover\u00e0 in realt\u00e0 in Derek un alleato leale, arrivando a sostenerlo nella difesa del trono in una battaglia contro i nemici irlandesi dove gli salver\u00e0 la vita. In cambio otterr\u00e0 un rifugio sicuro per s\u00e9 e per Art\u00f9.\nSi nasconderanno in un vecchio forte abbandonato dai romani sulla cima di un valico presso il fiume Esk: Mediobogdum. L\u00e0, Merlino dovr\u00e0 difendere il giovane da molti nemici e trasformarlo nell'uomo che sar\u00e0 degno di diventare Alto Re di tutta la Britannia e di possedere la spada Excalibur."}
{"id": "664959", "revid": "110157", "url": "https://it.wikipedia.org/wiki?curid=664959", "title": "Unfinished Monkey Business", "text": "Unfinished Monkey Business \u00e8 il primo album del cantante inglese Ian Brown, pubblicato nel 1998 dalla Polydor. \u00c8 il primo disco dopo lo scioglimento del gruppo del quale faceva parte precedentemente, gli Stone Roses. L'album fu finanziato e prodotto dallo stesso Brown nel 1998."}
{"id": "664963", "revid": "298229", "url": "https://it.wikipedia.org/wiki?curid=664963", "title": "CUS Venezia", "text": "CUS Venezia \u00e8 il gruppo sportivo universitario di Venezia, appartenente alla rete nazionale del Centro Universitario Sportivo.\nPossiede squadre di pallamano, e di rugby.\nStoria.\nIl Centro Universitario Sportivo Venezia nasce nel 1977.\nHa organizzato i Campionati Nazionali Universitari del 2007 a Jesolo.\nPallamano.\nVedi Pallamano CUS Venezia Handball sito ufficiale"}
{"id": "664971", "revid": "1543377", "url": "https://it.wikipedia.org/wiki?curid=664971", "title": "XxxHOLiC", "text": "xxxHOLiC \u00e8 un manga \"seinen\" creato dal gruppo di autrici CLAMP, pubblicato dal 2003 al 2011 sulla rivista \"Young Magazine\" e successivamente su \"Bessatsu Sh\u014dnen Magazine\", entrambe edite da K\u014ddansha, e raccolto in 19 \"tank\u014dbon\". In Italia il manga \u00e8 pubblicato dalla Star Comics a cadenza trimestrale a partire dal 2007.\nIl manga \u00e8 stato adattato in una serie televisiva anime trasmessa dal 2006, tre serie OAV pubblicate tra il 2009 e il 2011, e un \"dorama\" del 2013. Inoltre sono stati prodotti un film cinematografico nel 2005 e una \"light novel\" nel 2006, entrambi ispirati alla serie. Dal 2013 viene pubblicato un seguito del manga, \"xxxHOLiC: Rei\" su \"Young Magazine\", pubblicato in Italia dalla Star Comics a partire dal 2014.\nLa serie \u00e8 stata pubblicata contemporaneamente a \"Tsubasa RESERVoir CHRoNiCLE\", altro manga delle CLAMP, le cui storie sono profondamente connesse.\nTrama.\nKimihiro Watanuki \u00e8 un ragazzo perseguitato da e spiriti sovrannaturali, attratti misteriosamente da lui. Le creature sono invisibili agli occhi di tutti tranne che ai suoi, cosa che costituisce un ulteriore peso da sopportare per il ragazzo. Quando per caso incappa in un negozio in grado di realizzare i desideri, la sua vita cambia radicalmente. Dentro al negozio incontra la bella Yuko Ichihara, una strega dai molti nomi e con una certa fama nel mondo del sovrannaturale. La donna va subito al sodo: per esaudire il desiderio di Watanuki di liberarsi della sua capacit\u00e0 di vedere gli spiriti, un prezzo equo deve essere pagato. Yuko scopre che il ragazzo \u00e8 un grande lavoratore molto abile nei lavori manuali, e alla fine Watanuki si ritrover\u00e0 a pulire la casa e svolgere strani compiti per la strega fino a che non avr\u00e0 lavorato abbastanza perch\u00e9 i suoi desideri vengano avverati. Dopo aver cominciato il suo nuovo lavoro, nuovi personaggi verranno coinvolti sempre pi\u00f9 spesso nella vita di Watanuki, inclusi la ragazza per cui ha una cotta, Himawari Kunogi, e il suo \"rivale\", Shizuka Domeki. Il trio diventer\u00e0 sempre pi\u00f9 unito, nonostante le frequenti sfuriate di Watanuki contro Domeki.\nNella seconda parte del manga e nel seguito \"xxxHOLiC: Rei\", Watanuki diventa il nuovo proprietario del negozio di Yuko e tocca a lui esaudire i desideri dei clienti che cercano il suo aiuto.\nSviluppo.\nConcezione.\n\"xxxHOLiC\" nacque con l'idea di sviluppare due serie connesse fra loro, i cui due protagonisti, seppure differenti nell'aspetto e nella personalit\u00e0, alla fine si sarebbero rivelati la stessa persona. Per bilanciare l'ambientazione \"high fantasy\" della serie gemella \"Tsubasa RESERVoir CHRoNiCLE\", le CLAMP optarono per un'ambientazione realistica ambientata nel mondo contemporaneo. Il primo personaggio sviluppo fu Yuko Ichihara, la Strega dimensionale, che avrebbe collegato le due trame. \u014ckawa inizialmente espresse preoccupazione per il carico di lavoro settimanale che sarebbe ricaduto sul gruppo, ma nonostante ci\u00f2 decise di sviluppare il progetto, cercando per\u00f2 di mantenere i due manga indipendenti e di non inserire troppi riferimenti fra le due serie.\nIl nome inizialmente proposto fu \"Addicted\" (\"assuefatto\"), ma fu in seguito cambiato in \"Holic\". Gli \"xxx\" iniziali del titolo indicano in giapponese un equivalente dei \"...\" occidentali, ci\u00f2 uno spazio vuoto da riempire, mentre \"-holic\" in inglese \u00e8 un suffisso che indica dipendenza da o la mania per qualcosa (\"workaholic\", \"alcoholic\" ecc.). Il titolo giapponese dell'opera \u00e8 \"xxxHOLiC\", scritto in caratteri latini, anche se a volte viene scritto \"XXXHOLiC\" oppure \"\u00d7\u00d7\u00d7HOLiC\". Tuttavia, per facilitare la lettura, nelle edizioni originali \u00e8 spesso sottotitolato \u30db\u30ea\u30c3\u30af (\"Horikku\"), che rappresenta la pronuncia in lingua giapponese (i tre \"xxx\" non vengono letti).\nPubblicazione.\nL'idea originale era quella di pubblicare \"xxxHOLiC\" sul \"Young Magazine\", magazine settimanale, una volta finita la serializzazione di \"Chobits\", ma alla fine decisero di pubblicare anche \"Tsubasa\" settimanalmente per intrecciare ulteriormente le storie. Nell'aprile 2010, le CLAMP affermarono che \"xxxHOLiC\" stata occupando molto del loro tempo, creando ritardi in altre loro opere. Quando la serializzazione del manga fu completata, affermarono che \"xxxHOLiC\" era gi\u00f9 finito con il volume 15, e i volumi successivi, intitolati \"xxxHOLiC: R\u014d\", rappresentavano ormai una storia a parte. Il finale dell'intera serie, in cui Watanuki decide di rimanere nel negozio di Yuko per sempre, anche se poteva sembrare malinconico per i lettori era volto alla felicit\u00e0 del protagonista; le CLAMP affermarono di essere contente per le reazioni dei lettori.\nStile e temi.\nLa sceneggiatura della serie \u00e8 stata scritta dai Nanase \u014ckawa, mentre i disegni erano compito di Tsubaki Nekoi, con l'aiuto di Mokona, a cui erano affidati i personaggi femminili, e di Satsuki Igarashi, che si occupata dei personaggi maschili e delle creature magiche. Similmente a \"Tokyo Babylon\", il tema principale \u00e8 l'esplorazione delle patologie sociali pi\u00f9 comuni, ma con un tono pi\u00f9 esoterico. Lo stile del manga \u00e8 stato influenzato dallo stile \"ukiyo-e\", tradizionali stampe xilografiche giapponesi, e dalle illustrazioni di Alphonse Mucha, di cui Mokona \u00e8 una fan, visibile soprattutto nelle copertine dei \"tank\u014dbon\", la cui base \u00e8 color oro o argento con altri colori posti sopra. Nella serie decisero di utilizzare temi e motivi ricorrenti nella tradizione giapponese e cinese, e di evitare l'utilizzo di sfumature del grigio ed optare per il contrasto bianco e nero.\nLa tematica principale della serie sono le dipendenze sviluppate a partire dalle abitudini quotidiane, riscritte da un punto di vista soprannaturale per creare un parallelo con la societ\u00e0 moderna. Per esempio, lo sconforto e l'oppressione che prova Watanuki quando \u00e8 perseguitato dagli spiriti pu\u00f2 essere interpretato come la sensazione di paura che una persona prova quando crede di essere seguita, mentre il vizio di mentire di una cliente del negozio di Yuko finisce con uccidere la ragazza, in quanto le bugie tendono a portare sfortuna. La risoluzione di questi casi porta Watanuki a dover combattere con dilemmi morali, esaminando ulteriormente gli aspetti controversi della societ\u00e0 attuale.\nElemento ricorrente del manga sono il concetto di , secondo cui alcuni eventi sono predeterminati perch\u00e9 collegati a quale schema, e quindi inevitabili. L'importanza del significato delle parole, dei nomi propri e della data di nascita diventa un altro punto chiave: \u00e8 possibile sapere qualsiasi cosa su una persona tramite la sua data di nascita e controllare il suo destino tramite il suo nome; questo elemento \u00e8 gi\u00e0 apparso in precedenza in \"Tokyo Babylon\", dove Subaru Sumeragi compie un errore simile rivelando la sua vera data di nascita a Seishir\u014d Sakurazuka. La perdita dell'occhio destro \u00e8 un altro elemento che compare in diverse opere, il quale simboleggia quanto pu\u00f2 essere traumatica un'esperienza, anche se solitamente a tale perdita si bilancia il guadagno di qualche altre potere. Nella storia, Watanuki perde la vista all'occhio destro, ma in seguito Domeki dona met\u00e0 della sua vista al ragazzo.\nMedia.\nManga.\n\"xxxHOLiC\".\n\"xxxHOLiC\" \u00e8 stato inizialmente serializzato in Giappone sulla rivista \"Young Magazine\", pubblicata dalla K\u014ddansha e indicata ad un pubblico \"seinen\", dal 2003 fino al marzo 2010; nel giugno 2010 \u00e8 stato spostato sulla rivista \"Bessatsu Sh\u014dnen Magazine\", della stessa casa editrice ma di genere \"sh\u014dnen\", per concludere la pubblicazione il 9 febbraio 2011. Sempre nel giugno 2010, \u00e8 stato pubblicato uno \"one-shot\", crossover tra \"xxxHOLiC\" e \"Tsubasa RESERVoir CHRoNiCLE\" sulla rivista \"Weekly Sh\u014dnen Magazine.\" A partire dal capitolo 186 (e dal sedicesimo volume), il manga ha preso il nome di , anche se la numerazione dei capitoli non venne azzerata. Il nuovo sottotitolo rappresenta l'inizio di un nuovo arco narrativo, in cui Watanuki \u00e8 il nuovo proprietario del negozio di Yuko.\nI 213 capitoli sono stati raccolti e pubblicati in formato \"tank\u014dbon\" sempre dalla K\u014ddansha. Il primo volume \u00e8 stato pubblicato in Giappone il 25 luglio 2003, mentre il diciannovesimo e ultimo il 9 marzo 2011.\nIn Italia il manga \u00e8 stato pubblicato dalla Star Comics sulla testata \"Fan\" a partire dal 6 febbraio 2007, concludendosi il 7 luglio 2011 con il diciannovesimo volume, mantenendo il nome invariato per l'intera serie.\n\"xxxHOLiC: Rei\".\nUn seguito del manga, intitolato , fu annunciato al CLAMP Festival del 2012, evento organizzato per promuovere le autrici. La serializzazione sulla rivista \"Young Magazine\" era programmata per il febbraio 2013, ma slitt\u00f2 nel marzo 2013. Il primo volume \u00e8 stato pubblicato il 23 ottobre 2013.\nIn Italia il fumetto \u00e8 stato curato sempre dalla Star Comics, con la pubblicazione del primo volume il 9 ottobre 2014 sulla testata \"Express\".\nFilm anime.\n \u00e8 il film tratto dal manga. La sua prima proiezione risale al 20 agosto 2005, stesso giorno del film , film collegato con quello di xxxHOLiC.\nIl film \u00e8 stato nominato per la categoria lungometraggi al prestigioso Festival internazionale del film d'animazione di Annecy, insieme ad \"Asterix e i Vichinghi\", , \"Wallace e Gromit\" e \"Renaissance\", cedendo per\u00f2 il posto a quest'ultimo. In Italia \u00e8 stato pubblicato dalla Panini Video.\nLa colonna sonora \u00e8 di Suga Shikao.\nSerie TV anime.\nLa serie TV \u00e8 stata diretta da Tsutomu Mizushima ed \u00e8 composta da due stagioni. Nanase \u014ckawa, coordinatrice e principale sceneggiatrice del gruppo CLAMP, \u00e8 il produttore esecutivo della serie animata, che \u00e8 comunque incompleta rispetto al manga a causa della decisione di rimuovere ogni collegamento con \"Tsubasa RESERVoir CHRoNiCLE\". A volte l'anime si orienta verso strade pi\u00f9 leggere di quelle battute dal manga: la donna con il vizio di mentire, per esempio, nell'anime riceve solo un brutto trauma, mentre nel manga viene uccisa da un incidente stradale.\nLa prima stagione, composta da 24 episodi, inizi\u00f2 la sua programmazione sul canale TBS il 6 aprile 2006 e termin\u00f2 il 28 settembre dello stesso anno. La seconda stagione, intitolata , dove Kei significa \"continuo\", \u00e8 stata trasmessa a partire dal 2 aprile 2008, ed \u00e8 composta da 13 episodi. Entrambe sono inedite in Italia.\nDurante un'intervista a Tsutomu Mizushima, direttore della serie animata, Nanase \u014ckawa gli chiese di prestare pi\u00f9 attenzione alle proporzioni dei personaggi, che risultavano infatti sproporzionati fisicamente. Altri errori gli vennero fatti notare, come il colore dei capelli di Ame-warashi (che pass\u00f2 da rosso a blu).\nOAV.\n\"xxxHOLiC: Shunmuki\".\nUn OAV intitolato , composto da due episodi, \u00e8 stato creato dalla Production I.G.. Il primo episodio \u00e8 stato pubblicato con il 17 febbraio 2009 con il 14\u00ba volume del manga giapponese, mentre il secondo episodio il 23 giugno 2009, con il 15\u00b0 volume. L'OAV \u00e8 collegato a quello della serie \"Tsubasa\", intitolato .\n\"xxxHOLiC: R\u014d\".\nUn secondo OAV, intitolato , \u00e8 stato pubblicato il 23 aprile 2010 e narra le vicende successive al 16\u00b0 volume del manga.\nIl protagonista Kimihiro Watanuki diventa per volere della strega il nuovo proprietario del negozio ed il ragazzo accetta l'incarico immedesimandosi completamente in essa acquisendone movenze e atteggiamenti (come ad esempio il fatto che lui indossi degli abiti molto complessi nei ricami, fumare la stessa pipa di Yuko e bere il sak\u00e8 ad ogni ora del giorno), ma soprattutto acquisisce una buona conoscenza del mondo dell'occulto che gli permetter\u00e0 addirittura di risolvere una commissione affidatagli dal suo ex compagno di scuola, nonch\u00e9 amico (e nemico) di sempre Shizuka Domeki. Quest'ultimo divenuto un professore universitario di scienze folkloristiche, racconta del ritrovamento di alcune reliquie antiche all'interno di una casa e dei conseguenti turbamenti che hanno colpito i componenti della famiglia che ci abitava, in particolar modo una delle figlie, che sembra mostrare grossi segni di squilibrio. Decisiva alla risoluzione della vicenda \u00e8 la sensitiva Kohane (ormai sedicenne e amica di Watanuki), che aiuter\u00e0 i due protagonisti e li condurr\u00e0 alla scoperta della verit\u00e0 celata dietro la giovane ragazza.\nAnche se non viene mostrata, in questo film partecipa anche un altro personaggio chiave di \"xxxHOLiC\": Kunogi Himawari, nonch\u00e9 eterno amore di Watanuki. Di questa si pu\u00f2 soltanto ascoltarne la voce durante una telefonata alla quale risponde Doumeki e nella quale viene rivelato che questa \u00e8 ormai sposata e che prima del matrimonio aveva messo al corrente il marito che ogni anno, il primo aprile, sarebbe mancata da casa tutto il giorno per celebrare il compleanno di Watanuki, fatto che dimostra che il legame tra i tre personaggi \u00e8 ancora forte ed \u00e8 perdurato per molto tempo.\n\"xxxHOLiC: R\u014d adayume\".\nIl terzo OAV, , \u00e8 stato pubblicato il 9 marzo 2011 ed ha una durata complessiva di 28 minuti circa. La storia racconta di Watauki che osserva varie parti della vita di Doumeki, da quando era un bambino fino agli ultimi fatti narrati durante la serie.\nSerie TV live action.\nUn \"dorama\" live action \u00e8 stato annunciato il 7 settembre 2012 ed \u00e8 stato trasmetto sul canale WOWOW a partire dal 24 febbraio 2013. \u00c8 la prima opera delle CLAMP ad essere trasformata in una serie televisiva non animata. Diretta da Keisuke Toyoshima, \u00e8 composta da 8 episodi. La sigla iniziale \u00e8 \"Aitai\" di Suga Shikao (gi\u00e0 cantante delle sigle dell'anime) mentre quella finale \u00e8 \"You tell me\" di chay.\nLight novel.\n \u00e8 una light novel scritta da Nisio Isin e illustrata dalle CLAMP, pubblicata in Giappone nell'agosto 2006. La storia \u00e8 ripresa vagamente dalla serie animata. La casa editrice statunitense Del Rey ha annunciato una versione in inglese per il 2008, in Italia invece \u00e8 stata pubblicata dalla casa editrice GP Publishing nel giugno 2011.\nVideogiochi.\n\"xxxHOLiC\" ha una suo videogioco per PlayStation 2, prodotto dalla Marvelous Interactive ed uscito nei negozi giapponesi il 9 agosto 2007: il titolo \u00e8 e si tratta di un'avventura grafica in cui il giocatore impersona il ruolo di Watanuki.\nLibri illustrati.\nNel 2004 \u00e8 stato pubblicato dalle CLAMP , un libro illustrato per bambini che descrive le avventure di Soel e Larg, i due Mokona di \"Tsubasa\" e \"xxxHOLiC\", dalla loro nascita al momento in cui vennero sigillati per essere consegnati rispettivamente a Shaoran e Watanuki. \u00c8 scritto con uno stile molto semplice, ed \u00e8 l'unica opera in cui vengono rivelati i veri nomi dei due Mokona.\nRiferimenti ad altre opere.\nCome in altre opere delle CLAMP, si possono leggere dei riferimenti a personaggi o a luoghi apparsi in altri manga:\nAccoglienza.\nVendite.\nIl manga ha riscosso buone vendite in Giappone, con il tredicesimo volume classificatosi 43\u00ba sui 50 volumi pi\u00f9 venduti in Giappone nel 2008. Nell'aprile 2014, la K\u014ddansha ha annunciato che il manga ha venduto 12.7 milioni di volumi. Anche nel Nordamerica le vendite sono state cospicue: il primo volume \u00e8 stato il sesto manga pi\u00f9 venduto nella prima settimana della pubblicazione secondo il Nielsen Bookscan; anche il tredicesimo volume \u00e8 stato il sesto pi\u00f9 venduto secondo la classifica di manga pi\u00f9 venduti del \"New York Times\". \"xxxHOLiC\", sempre secondo il \"New York Times\", \u00e8 stata la sesta serie manga pi\u00f9 venduta negli Stati Uniti nel 2009. Negli \"Best Manga Awards For 2005\" della Mania Entertainment, \"xxxHOLiC\" ha vinto nella categoria \"Best Mature\".\nCritica.\nLa serie manga \u00e8 stata ben accolta da diverse pubblicazioni del settore. Megan Lavey di Mania Entertainment ha ammirato l'attenzione per la psicologia dei personaggi, ma anche per la comicit\u00e0; inoltre la connessione con \"Tsubasa\" \u00e8 stata definita accattivante, grazie alla possibilit\u00e0 di rappresentare gli stessi eventi da pi\u00f9 punti di vista, convincendo i lettori a leggere entrambe le serie. Michael Aronson di Manga Life ha affermato che la serie ha del potenziale grazie alla sua natura episodica e ai suoi personaggi \"coinvolgenti\", anche se Dan Polley, sempre di Manga Life, ha definito Watanuki come un personaggio \"un po' debole per essere protagonista\". Al contrario Matthew Alexander di Mania Entertainment ha affermato che il personaggio di Watanuki \u00e8 stato sviluppato molto bene durante la serie, risultando pi\u00f9 interessante negli ultimi volumi. Joy Kin, un altro scrittore di Manga Life, ha lodato le interazioni di Watanuki con gli altri personaggi, che hanno reso la trama pi\u00f9 ricca di significato. Carlo Santos di Anime News Network ha notato come gli ultimi volumi della serie \"superarono l'elevato standard creato dai precedenti grazie all'inclusione del mondo dei sogni\", rispetto all'attenzione del mondo degli spiriti e le interazioni con essi dei primi volumi. Active Anime ha affermato che la tensione emotiva e la connessione con \"Tsubasa\" sono le ragioni principali per cui vale la pena leggere la serie. Per Matthew Alexander l'inclusione di alcuni elementi di \"Tsubasa\" in \"xxxHOLiC\" \u00e8 stata ben pensata, anche non avendo mai letto \"Tsubasa\", mentre Santos ha trovato i collegamenti con \"Tsubasa\" poco chiari per chi legge solamente \"xxxHOLiC\".\nRiguardo agli eventi della seconda parte del manga, dal quindicesimo volume in poi, Holly Ellingwood di Active Anime li ha trovati \"tragici, stimolanti, meravigliosamente e incredibilmente tristi\", apprezzando il modo in cui il fato di Yuko \u00e8 stato rivelato e chiedendosi come andr\u00e0 a finire. Carlo Santos ha affermato che anche se la serie ha perso la sua \"stella principale\", Yuko, il manga non ha perso di interesse grazie al nuovo ruolo di Watanuki, e il sedicesimo volume \u00e8 servito come \"una prova per riprendersi dopo una terribile perdita, diventando una fonte di ispirazione\". Matthew Alexander da Mania \u00e8 stato pi\u00f9 critico riguardo alla seconda parte del manga, definendo la sparizione d Yuko come \"un evento molto deprimente\" e l'assenza di comicit\u00e0 come significativa. Inoltre la scomparsa di Yuko non \u00e8 mai stata spiegata nel manga ma solamente per i lettori di \"Tsubasa\".\nLo stile dei disegni \u00e8 stato lodato grazie ai suoi \"impressionanti motivi e fantasie trasformati in immagini\", ad alcuni tratti tipici delle CLAMP, e per essere allo stesso tempo \"indimenticabili ed evocativi\". D'altra parte, lo stile \u00e8 stato criticato per essere \"meno completo rispetto a quello di \"Tsubasa\"\" a causa della mancanza di sfondi, anche se ci\u00f2 \u00e8 colmato dalla stile dell'impaginazione.\nLa serie televisiva ha ricevuto critiche contrastanti, lodando la fedelt\u00e0 dell'adattamento della prima stagione ma trovando le proporzioni dei personaggi fuori dalla norma. Holly Ellingwood di Active Anime ha definito la serie \"una delle pi\u00f9 ingegnose\" grazie alla combinazione tra gli elementi soprannaturali e quelli comici. Riguardo alla qualit\u00e0 dell'animazione, Ellingwood ha trovato le proporzioni dei personaggi distintive e comiche. Todd Douglass Jr. di DVD Talk ha lodato le tematiche trattate della serie e lo sviluppo dei personaggi, anche se ha criticato la natura autoconclusiva degli episodi. Jeff Harris di IGN ha definito l'inizio della serie \"tollerabile\", preoccupandosi che i fan di serie d'azione la potrebbero trovare poco interessante, anche se mostra del potenziale. Ha inoltre criticato le animazioni della serie, la mancanza di fluidit\u00e0 e l'assenza di sfondi complessi, chiedendosi se fosse una scelta artistica o un modo per attutire i costi delle animazioni. Anche Chris Beveridge di Mania ha criticato le animazioni, trovando per\u00f2 lo stile molto accattivante. Riguardo alla natura episodica, Beveridge ha apprezzato l'abilit\u00e0 di bilanciare le parti pi\u00f9 spensierate con quelle pesanti delle storie narrate."}
{"id": "664973", "revid": "119800887", "url": "https://it.wikipedia.org/wiki?curid=664973", "title": "Regole di Slater", "text": "Le regole di Slater, teorizzate dal fisico e chimico statunitense John C. Slater, permettono di stimare in via del tutto empirica di quanto un elettrone in un certo orbitale sia schermato e quindi quale sia la carica nucleare efficace di cui risente.\nLe regole.\nLa configurazione elettronica deve essere scritta raggruppando gli orbitali per {gruppo}, entro parentesi graffe, secondo il seguente schema (questi {gruppi} non vanno confusi con i 18 Gruppi IUPAC degli Elementi della Tavola periodica, ricordando che la sequenza di riempimento dei livelli energetici per gli atomi polielettronici \u00e8 diversa da quella riportata nel seguito, che \u00e8 quella dell'idrogeno e degli atomi idrogenoidi):\n {1s},{2s,2p},{3s,3p},{3d},{4s,4p},{4d},{4f},{5s,5p}...\nEsempio di applicazione.\nIl seguente esempio chiarifica l'applicazione delle regole di Slater:\n 1sformula_12sformula_12pformula_33sformula_13pformula_34sformula_1\nLa costante di schermo \u00e8 pertanto \nLa carica efficace \u00e8 quindi "}
{"id": "664974", "revid": "2056951", "url": "https://it.wikipedia.org/wiki?curid=664974", "title": "Battesimo di Ges\u00f9", "text": "Il battesimo di Ges\u00f9 nel cristianesimo si riferisce al battesimo ricevuto da Ges\u00f9 da parte di Giovanni Battista, cos\u00ec come narrato nel Vangelo secondo Marco (), nel Vangelo secondo Matteo () e nel Vangelo secondo Luca ().\nRacconti evangelici.\nIl battesimo di Ges\u00f9 da parte di Giovanni Battista \u00e8 narrato nei vangeli sinottici, mentre il Vangelo secondo Giovanni presenta la testimonianza da parte di Giovanni Battista della discesa dello Spirito Santo su Ges\u00f9, ma non parla del suo battesimo.\nL'episodio si colloca nell'ambito dell'attivit\u00e0 di Giovanni Battista, che battezza il popolo nelle acque del Giordano.\nNel Vangelo secondo Marco Ges\u00f9 si reca da Nazaret (in Galilea) sulle rive del Giordano, dove viene battezzato da Giovanni Battista. Uscendo dall'acqua, vede i cieli aprirsi e lo Spirito scendere su di lui sotto forma di colomba, mentre si ode una \"voce dal cielo\" che dice \u00abTu sei il Figlio mio prediletto, in te mi sono compiaciuto\u00bb.\nAnche nel Vangelo secondo Matteo Ges\u00f9 va dalla Galilea alle rive del Giordano per farsi battezzare da Giovanni; in questo vangelo, per\u00f2, si narra anche di come Giovanni Battista cerchi di impedirglielo dicendogli \u00abIo ho bisogno di essere battezzato da te e tu vieni da me?\u00bb, ma Ges\u00f9 lo convince rispondendogli \u00abLascia fare per ora, poich\u00e9 conviene che cos\u00ec adempiamo ogni giustizia\u00bb. Come in Marco, anche in Matteo Ges\u00f9, uscendo dalle acque, vede il cielo aprirsi e discendere lo Spirito di Dio sotto forma di colomba, mentre una voce dal cielo afferma \u00abQuesto \u00e8 il Figlio mio prediletto, nel quale mi sono compiaciuto\u00bb.\nNel Vangelo secondo Luca \"tutto il popolo\" \u00e8 battezzato e anche Ges\u00f9 si fa battezzare; mentre \u00e8 raccolto in preghiera, il cielo si apre e scende su di lui lo Spirito sotto forma di colomba, mentre si ode una voce celeste che dice \u00abTu sei il mio figlio prediletto, in te mi sono compiaciuto\u00bb.\nNel Vangelo secondo Giovanni non si parla, invece, di battesimo, ma solo di discesa dello Spirito sotto forma di colomba. Giovanni Battista rende infatti testimonianza dicendo che colui il quale lo aveva mandato a battezzare con acqua lo aveva avvisato che colui sul quale avrebbe visto scendere lo Spirito per rimanervi sarebbe stato colui che avrebbe battezzato nello Spirito (invece che in acqua come Giovanni), e che aveva visto lo Spirito discendere dal cielo sotto forma di colomba su Ges\u00f9 e di averlo riconosciuto come figlio di Dio.\nInterpretazione.\nVi sono delle differenze importanti tra i tre racconti dei Vangeli che indicano una diversa cristologia.\nIl battesimo di Ges\u00f9 deve necessariamente avere un significato e uno scopo ben diversi dalla remissione dei peccati, che era il motivo del battesimo impartito da Giovanni Battista. Ges\u00f9 era senza peccato; si legge infatti nella Prima lettera di Pietro: \"Non commise peccato, n\u00e9 fu trovato inganno nella sua bocca\". Secondo il Vangelo secondo Matteo, Ges\u00f9 disse a Giovanni, che non voleva battezzarlo: \"Lascia fare, questa volta, poich\u00e9 conviene che in questo modo adempiamo tutto ci\u00f2 che \u00e8 giusto. Allora Giovanni acconsent\u00ec\".\nNella dottrina cattolica, il battesimo di Ges\u00f9 \u00e8 diverso dall'attuale sacramento cristiano cattolico. Quest'ultimo ha soprattutto il significato di rendere il battezzato figlio di Dio e membro della Chiesa e inoltre di purificarlo del peccato originale.\nIn , San Paolo apostolo afferma che chiunque crede in Ges\u00f9 Cristo ottiene il perdono dei peccati per mediazione del suo Nome. Aggiunge che tale verit\u00e0 \u00e8 stata testimoniata da tutte le creature prescelte da Dio per essere suoi profeti e testimoni di verit\u00e0. Ci\u00f2 equivale a dire che esiste una perfetta concordanza fra Vecchio e Nuovo Testamento soprattutto riguardo alla profezia storica e al giudizio di Dio. La formula sacramentale che rende efficace il Battesimo afferma il Nome di Cristo e il Suo essere il Figlio di Dio, causando la remissione di tutti peccati:\nCritica testuale.\nNel Vangelo secondo Luca, le parole dette dalla \"voce dal cielo\" sono le stesse dette nel Vangelo secondo Marco: \u00abTu sei il mio figlio prediletto, in te mi sono compiaciuto\u00bb.\nIn un manoscritto greco (Codex Bezae) e in alcuni manoscritti latini conservatisi, invece, le parole della voce celeste sono \u00abTu sei mio Figlio, oggi ti ho generato\u00bb. Il brano fu citato molto dai Padri della Chiesa tra il II e il III secolo, cosa che costituisce una testimonianza importante in quanto la maggior parte dei manoscritti del Nuovo Testamento conservatisi \u00e8 posteriore a queste testimonianze; ebbene, in quasi tutti i casi, in testimonianze che vengono dalla Spagna alla Palestina e dalla Gallia al Nordafrica, \u00e8 la forma \u00abOggi ti ho generato\u00bb ad essere attestata. Depone inoltre a favore dell'autenticit\u00e0 di questa versione il fatto che l'altra \u00e8 identica a quella riportata in Marco e quello che gli scribi tendevano ad uniformare i testi, invece che a introdurvi discostamenti.\nLa ragione della modifica del testo da \u00abTu sei mio Figlio, oggi ti ho generato\u00bb, la versione originale di Luca, a \u00abTu sei il mio figlio prediletto, in te mi sono compiaciuto\u00bb sarebbero da ricondurre a un tentativo degli scribi di rimuovere ogni possibile appiglio agli adozionisti, una corrente delle origini del cristianesimo per la quale Ges\u00f9 non era nato Figlio del Padre ma era stato da lui adottato all'atto del battesimo nel Giordano.\nTuttavia, secondo altri studiosi, come ad esempio Tony Costa, \u00e8 il Codex Bezae a presentare una versione non originale di Luca allo scopo di armonizzare la voce celeste con il Salmo 2 (v. in particolare Sal 2,7). Inoltre, lo stesso studioso evidenzia come la tesi di un presunto adozionismo in Luca condurrebbe ad una serie di tensioni interpretative quando si considera l'opera lucana nel suo complesso (Vangelo e Atti degli Apostoli).\nCelebrazione liturgica.\nEsiste una festa dedicata al battesimo di Ges\u00f9 nei riti di quasi tutte le Chiese.\nNel rito romano la festa del Battesimo del Signore ricorre nella domenica dopo l'Epifania del Signore e conclude il Tempo di Natale; il giorno successivo inizia il Tempo ordinario. Dove l'Epifania cade il 6 gennaio, la festa del Battesimo cade nella domenica compresa tra il 7 gennaio e il 13 gennaio; dove invece l'Epifania non \u00e8 festa di precetto e si celebra la domenica tra il 2 e l'8 gennaio, quando questa cade il 7 o l'8, la festa del Battesimo del Signore si celebra il luned\u00ec seguente 8 o 9 gennaio. \nNella Messale del 1962 si prevede la \"Commemorazione del Battesimo del Signore\" come festa di seconda classe da celebrare il 13 gennaio; quando per\u00f2 questo giorno cade di domenica, prevale la festa della Sacra Famiglia, che ricorre nella domenica dopo l'Epifania. Pi\u00f9 anticamente, nel calendario tradizionale tale Commemorazione non esisteva, ma si leggeva il Vangelo del Battesimo del Signore nel giorno dell'Ottava dell'Epifania.\nNelle Chiese ortodosse che seguono il nuovo calendario ortodosso, il battesimo del Signore viene celebrato il 6 gennaio; quelle Chiese che seguono il calendario giuliano, celebrano la stessa festa il 19 gennaio.\nNelle Chiese protestanti dove esiste questa festa, come quelle luterane e metodiste, essa generalmente cade la domenica che segue l'Epifania. In particolare nella Chiesa anglicana, il Battesimo del Signore cade la domenica dopo l'Epifania quando questa \u00e8 il 6 gennaio (la maggioranza dei casi) oppure una domenica non oltre il 6 gennaio; dove l'Epifania si celebra in domenica e questa cade il 7 o l'8 gennaio, il Battesimo del Signore si celebra il luned\u00ec seguente.\nOpere d'arte.\nAlcune delle pi\u00f9 note opere d'arte sul soggetto:"}
{"id": "664981", "revid": "125343248", "url": "https://it.wikipedia.org/wiki?curid=664981", "title": "Giuseppe Scozzari", "text": "Biografia.\n\u00c8 laureato in giurisprudenza e svolge la professione di avvocato e ha frequentato la scuola di formazione per magistrati di Palermo. Negli anni accademici 1988/89 e 1989/90 ha frequentato la Scuola di formazione per il concorso in magistratura con sede in Palermo presso l'Istituto \u201cGonzaga\u201d Diritto Civile, diritto Penale e diritto Amministrativo. Negli anni che vanno dal 1991 al 1994 \u00e8 stato consulente dei Sindaci dei Comuni di Casteltermini, Ravanusa, Aragona e Racalmuto.\nDa marzo del 1994, a maggio del 1996 Scozzari \u00e8 Consigliere comunale di Agrigento e Capogruppo Consiliare. Appena trentenne \u00e8 eletto per la prima volta deputato nel 1994, nelle liste de La Rete di Leoluca Orlando, alla quale aderisce sin dalla sua costituzione. Nel 1994 viene eletto segretario Regionale del Movimento. Confermato deputato anche nella XIII Legislatura, \u00e8 componente della commissione sull'ambiente e della commissione parlamentare antimafia. Relatore estensore di molte relazioni poi vagliate dal Parlamento ed in particolare della relazione sull'organico dei magistrati.\nNel 2001, non rieletto alla Camera dei deputati, lascia il PPI e passa all'Udeur di Clemente Mastella, che lo nomina Presidente regionale del partito in Sicilia. Dal 2002 Istituto per la Previdenza del Settore Marittimo (I.P.SE.MA.) Consulente giuridico, nonch\u00e9 legale dell'Istituto per moltissimi cause pendenti presso molteplici Tribunali siciliani.\nDal 2003 Universit\u00e0 degli Studi di Palermo. Tutor del biennio del corso di Procedura Penale della Scuola di Specializzazione delle Professioni Legali \u201cG. Scaduto\u201d. Collabora con il Prof. Antonio Scaglione Docente Ordinario di Procedura Penale dell'Universit\u00e0 degli Studi di Palermo, corso di Procedura Penale. Dal 2004 Universit\u00e0 degli Studi di Palermo Docente a contratto Corso di Procedura Penale. Dal marzo del 2005 a gennaio 2006, Scozzari \u00e8 assessore provinciale di Caltanissetta all'Educazione - Trasparenza - Legalit\u00e0 nella giunta Collura.\nDa luglio 2007 \u00e8 Componente del Comitato di Presidenza del COmitato REgionale per le COMunicazioni Co.Re.Com. AGCOM - SICILIA della Regione Siciliana. Coordinatore dell'Osservatorio Permanente Distrettuale Per la Giustizia Penale del Distretto della Corte d'appello di Palermo.\nNel 2010 diviene componente del Consiglio di Amministrazione di \"Girgenti Acque\". Avvocato di parte civile in numerosi processi, ha assistito anche i commercianti vittime di mafia, nei processi svoltisi a Gela ed a Caltanissetta denominati \u201cBronx 1\u201d e \u201cBronx 2\u201d. Consulente degli operai dell'Italkali durante la vertenza che li ha visti contrapposti alla Regione (socio di maggioranza) e al socio privato. Non \u00e8 l'unico in famiglia ad avere passione per la politica, anche il fratello Daniele \u00e8 consigliere comunale a Casteltermini."}
{"id": "664985", "revid": "33689", "url": "https://it.wikipedia.org/wiki?curid=664985", "title": "Latimire Munch", "text": ""}
{"id": "664988", "revid": "15756", "url": "https://it.wikipedia.org/wiki?curid=664988", "title": "Faysal dell'Arabia Saudita", "text": "Da sovrano, ha avuto il merito di salvare le finanze del paese e di attuare una politica di modernizzazione e di riforma. Tra i suoi temi principali di politica estera vi erano il panislamismo, l'anticomunismo e il nazionalismo palestinese. Ha stabilizzato con successo la burocrazia del regno ed era popolare tra i sudditi. Nel 1975 fu assassinato dal nipote Faysal bin Musaid.\nPrimi anni di vita.\nFaysal nacque a Riad il 14 aprile 1906, terzo figlio del re dell'Arabia Saudita, \u02bfAbd al-\u02bfAz\u012bz e di Tarfa bint \u02bfAbd All\u0101h bin \u02bfAbd al-Lat\u012bf \u0100l Shaykh, che il padre aveva sposato nel 1902 dopo la cattura di Riyad. Ella apparteneva alla famiglia \u0100l al-Shaykh, discendenti da Mu\u1e25ammad ibn \u02bfAbd al-Wahh\u0101b, il fondatore del wahhabismo. Il nonno materno di Faysal, \u02bfAbd All\u0101h bin \u02bfAbd al-Lat\u012bf, era stato uno dei principali maestri e consiglieri religiosi di re \u02bfAbd al-\u02bfAz\u012bz.\nLa madre di Fay\u1e63al mor\u00ec nel 1912, quando era molto giovane. Il principe fu allevato dal nonno materno, che gli insegn\u00f2 il Corano e i principi dell'Islam: una formazione che lasci\u00f2 un segno su di lui per il resto della vita.\nFaysal aveva solo una sorella germana, N\u016bra, andata sposa a suo cugino Kh\u0101lid bin Mu\u1e25ammad bin \u02bfAbd al-Ra\u1e25m\u0101n, figlio di Mu\u1e25ammad bin \u02bfAbd al-Ra\u1e25m\u0101n.\nIl giovane principe crebbe in un ambiente in cui il coraggio era estremamente apprezzato e coltivato, a differenza della maggior parte dei suoi fratellastri. La madre lo educ\u00f2 a comportarsi secondo il modello tradizionale del capotrib\u00f9.\nNel 1919, il governo britannico invit\u00f2 re Abd al-Aziz a visitare Londra. Il sovrano per\u00f2, non potendoci andare di persona, vi mand\u00f2 il quattordicenne principe Faysal, facendo di lui il primo reale saudita a visitare il paese. Egli rimase nel Regno Unito per cinque mesi e s'incontr\u00f2 con diversi funzionari britannici. Nello stesso periodo, visit\u00f2 anche la Francia, anche in questo caso primo nella famiglia reale saudita.\nPrime esperienze.\nEssendo uno dei figli maggiori di re \u02bfAbd al-\u02bfAz\u012bz, al principe Fay\u1e63al furono delegate numerose responsabilit\u00e0 nel consolidamento del controllo sul paese. Dopo la cattura dello H\u0101\u02be'il e il controllo parziale dell'Asir nel 1922, fu inviato in queste province con quasi seimila combattenti. Ottenne il controllo completo dell'Asir alla fine dell'anno.\nNel 1925, il principe Fay\u1e63al, al comando di un esercito di fedelissimi sauditi, riport\u00f2 una vittoria decisiva nello Hijaz. A lui e al principe Mu\u1e25ammad fu delegata la responsabilit\u00e0 degli Ikhwan. Nel 1926 fu nominato vicer\u00e9 dello Hijaz. Spesso si consult\u00f2 con i capi locali durante il suo mandato.\nNel 1930, il principe divenne ministro degli affari esteri, incarico che mantenne anche come re. In questo periodo si rec\u00f2 diverse volte in Europa, visitando anche la Polonia nel 1932 e la Russia nel 1933.\nPrincipe ereditario e primo ministro.\nNel 1953, al momento dell'ascesa al trono del fratello maggiore, re Sa\u02bf\u016bd, il principe Faysal fu nominato principe ereditario. Il nuovo sovrano, tuttavia, avvi\u00f2 un programma di sontuose e sconsiderate spese che prevedevano, tra le altre cose, la costruzione di una residenza reale di massa, alla periferia della capitale, Riyad. Egli dov\u00e9 anche affrontare la pressione del vicino Egitto, dove Gamal Abd el-Nasser aveva rovesciato la monarchia nel 1952. Nasser sostenne un gruppo di principi sauditi dissidenti, guidati da \u1e6cal\u0101l, che si era recato in Egitto in esilio volontario. Temendo che le politiche finanziarie di re Sa'ud portassero lo stato al collasso, e ritenendo disastrosa la sua gestione degli affari esteri, i membri anziani della famiglia reale e gli ulama (capi religiosi) misero sotto pressione Sa\u02bf\u016bd, che nomin\u00f2 Fay\u1e63al primo ministro nel 1958, conferendogli ampi poteri esecutivi. In questa nuova posizione, Faysal cominci\u00f2 a tagliare grandemente la spesa pubblica, nel tentativo di salvare il tesoro dello Stato dalla bancarotta. Questa politica di prudenza finanziaria fu un segno distintivo della sua epoca, che gli \u00e8 valsa la reputazione di persona parsimoniosa tra la popolazione.\nUna lotta di potere contrappose in seguito il monarca e il principe ereditario, e il 18 dicembre 1960 il principe Fay\u1e63al si dimise dalla carica di capo del governo in segno di protesta, sostenendo d'essere stato frenato dal re nelle sue riforme finanziarie. Re Sa'ud riprese pieni poteri esecutivi e, dopo aver indotto il principe \u1e6cal\u0101l a tornare dall'Egitto, lo nomin\u00f2 ministro delle finanze. Nel 1962, per\u00f2, il principe Faysal aveva radunato un sostegno sufficiente all'interno della famiglia reale per farsi nominare primo ministro una seconda volta.\nDurante questo periodo, come capo del governo saudita, il principe Faysal stabil\u00ec la sua fama di riformatore e modernizzatore. Introdusse l'istruzione per le donne e le ragazze, nonostante la costernazione di molti conservatori dell'ambiente religioso. Per placare i suoi critici, tuttavia, egli permise che il curricolo formativo femminile fosse scritto e riveduto dai membri della casta religiosa, e questa politica dur\u00f2 per molto tempo anche dopo la sua morte.\nNel 1963, il principe Fay\u1e63al fond\u00f2 la prima stazione televisiva del paese, anche se le trasmissioni non cominceranno che due anni dopo. Come per molte altre sue politiche, la mossa suscit\u00f2 forti obiezioni da parte delle sezioni religiose e conservatrici del paese. Faysal assicur\u00f2, tuttavia, che i principi islamici di modestia sarebbero stati strettamente osservati, e fece in modo che le trasmissioni contenessero una grande quantit\u00e0 di programmazione religiosa.\nIl principe ereditario ha contribuito a creare l'Universit\u00e0 islamica di Medina nel 1961. Nel 1962, ha contribuito a fondare la Lega musulmana mondiale, un ente di beneficenza di livello mondiale a cui la famiglia reale saudita ha donato pi\u00f9 di un miliardo di dollari.\nConflitto con re Sa\u02bf\u016bd.\nLa lotta con re Sa\u02bf\u016bd prosegu\u00ec dietro le quinte per lungo periodo. Approfittando dell'assenza del re dal paese per ragioni mediche nei primi mesi del 1963, Fay\u1e63al cominci\u00f2 a prendere sempre pi\u00f9 responsabilit\u00e0 su di s\u00e9. Licenzi\u00f2 molti dei fedeli di Sa'ud dai loro incarichi e nomin\u00f2 al loro posto principi a lui vicini, in posizioni militari e di sicurezza fondamentali. Cos\u00ec, per esempio, il fratellastro Abd Allah fu nominato Comandante della Guardia Nazionale. Al ritorno di re Sa\u02bf\u016bd, Fay\u1e63al chiese di esser nominato reggente e di relegare il re a un ruolo puramente cerimoniale. In questo, egli ebbe l'appoggio cruciale degli ulama, che emisero una \"fatw\u0101\" (responso legale astratto) pubblicata dal gran muft\u00ec dell'Arabia Saudita, un parente del principe Fay\u1e63al per parte di madre, con cui s'invitava il monarca ad acconsentire alle richieste del fratello. In altre parole, il principe Faysal fu sostenuto dalle istituzioni religiose, che facevano capo agli \u0100l Shaykh. Inoltre, consolid\u00f2 il sostegno della famiglia Sudairi sposandone una rampolla.\nRe Sa\u02bf\u016bd, tuttavia, rifiut\u00f2, e fece un ultimo tentativo di riconquistare pieni poteri esecutivi, portando il principe Fay\u1e63al a schierare la Guardia Nazionale attorno al palazzo del monarca. I suoi fedelissimi, inferiori di numero, cedettero, e il 4 marzo 1964 il principe Fay\u1e63al fu nominato reggente. In quello stesso anno fu convocato un incontro degli anziani della famiglia reale con gli ulama, e il gran mufti emise una seconda \"fatw\u0101\", con cui s'invitava il monarca ad abdicare al trono in favore di suo fratello. La famiglia reale appoggi\u00f2 la \"fatw\u0101\", e inform\u00f2 subito re Sa\u02bf\u016bd della loro decisione. Il sovrano era ormai spogliato di tutti i suoi poteri, e Fay\u1e63al fu proclamato re il 2 novembre 1964. Poco dopo, Sa\u02bf\u016bd and\u00f2 in esilio in Europa.\nRe dell'Arabia Saudita.\nIn un discorso fatto poco dopo la presa del potere, il 2 novembre 1964 Faysal afferm\u00f2: \"Vi prego, fratelli, di guardare a me come fratello e servitore. La Maest\u00e0 \u00e8 riservata solo a Dio e il trono \u00e8 quello dei cieli e della terra\". Tuttavia, il nuovo monarca modific\u00f2 e ampli\u00f2 i titoli reali familiari introdotti dal padre. Infatti, la normativa circa i titoli reali istituiti dal servizio civile durante il suo regno saudita affermava che tutti i discendenti diretti di re \u02bfAbd al-\u02bfAziz dovessero essere indicati col titolo di \"Altezza Reale\", quelli dei suoi fratelli e di alcuni dei suoi zii dovessero essere indicati col titolo di \"Altezza\" e i membri di altri rami riconosciuti dei Sa'ud col titolo di \"Eccellenza\", un titolo condiviso con non nobili che detengono posizioni governative di alto livello.\nNel 1967, re Fay\u1e63al istitu\u00ec la carica di secondo vice-primo ministro, affidando l'incarico al principe Fahd.\nFinanze.\nAl momento della sua ascesa al trono, re Fay\u1e63al vedeva nel restauro delle finanze del paese la sua principale priorit\u00e0. Egli seguit\u00f2 a perseguire politiche finanziarie prudenti durante i primi anni del suo regno, riuscendo alla fine a raggiungere i suoi obiettivi, aiutato anche da un aumento della produzione di petrolio.\nLa modernizzazione.\nAll'inizio del suo regno, eman\u00f2 un editto che imponeva a tutti i principi sauditi di far educare i figli all'interno del paese, piuttosto che all'estero; questo ha avuto l'effetto di rendere di moda, per le famiglie delle classi alte, fare studiare i propri figli in patria. Il monarca ha anche introdotto l'attuale sistema delle regioni amministrative, gettando le basi per un moderno sistema di benessere. Nel 1970, fond\u00f2 il Ministero della Giustizia e var\u00f2 il primo \"piano quinquennale\" per lo sviluppo economico del paese.\nLe trasmissioni televisive ebbero ufficialmente inizio nel 1965. Nel 1966, un nipote particolarmente zelante di Fay\u1e63al attacc\u00f2 la sede della nuova televisione saudita, ma fu ucciso dal personale di sicurezza. L'attaccante era il fratello del futuro assassino del monarca, e l'incidente \u00e8 il motivo pi\u00f9 ampiamente accettato per spiegare l'omicidio. Nonostante l'opposizione dei sauditi conservatori alle sue riforme, il monarca seguit\u00f2 a perseguire la modernizzazione del paese con politiche coerenti con gli insegnamenti dell'Islam.\nMisure contro colpi di stato.\nGli anni cinquanta e sessanta videro numerosi colpi di Stato nella regione arabica. Il golpe attuato da Mu\u02bfammar Gheddafi nel 1969, che port\u00f2 alla caduta della monarchia in Libia, fu visto con particolare inquietudine in Arabia Saudita, a causa della somiglianza geografica ed economica tra i due Paesi. Di conseguenza, il sovrano s'impegn\u00f2 a costruire un apparato di sicurezza sofisticato, che segnalava situazioni di dissenso. Come in tutte le cose, re Faysal giustificava tali politiche in termini islamici. All'inizio del suo regno, rispondendo alle richieste di una costituzione scritta, egli dichiar\u00f2: \"La nostra Costituzione \u00e8 il Corano\". Nell'estate del 1969, il monarca ordin\u00f2 l'arresto di centinaia di ufficiali militari, tra cui alcuni generali, accusandoli di aver pianificato un colpo di stato. Il golpe era stato preparato soprattutto da ufficiali dell'aeronautica, che volevano rovesciare la monarchia e introdurre nel paese un regime di stampo nasseriano. Gli arresti si fondavano forse su un suggerimento dato dai servizi segreti americani, ma non \u00e8 ben chiaro quanto fosse realmente grave la minaccia.\nAffari religiosi.\nRe Fay\u1e63al sembrava mantenere una visione pluralista, favorendo una limitata e prudente richiesta popolare di riforme inclusive e facendo ripetuti tentativi di ampliare la rappresentanza politica. Il sovrano riconobbe la diversit\u00e0 religiosa e culturale del suo paese, comprendente la minoranza sciita concentrata ad Al-Hasa e nell'Asir a sud-ovest, con affinit\u00e0 tribali con lo Yemen, soprattutto fra le trib\u00f9 ismailite della provincia di Najran e della provincia di Jizan, e i musulmani sunniti non wahhabiti del Hijaz. Egli incluse infatti nel governo personaggi non wahhabiti originari della Mecca e di Gedda. Tuttavia, dopo il suo regno, le discriminazioni fondate sulla confessione religiosa, sulla trib\u00f9, sull'origine regionale e sul genere sono ritornate all'ordine del giorno e sono rimaste immutate fino a oggi.\n\u00c8 interessante notare che il ruolo e l'autorit\u00e0 degli ulama sono diminuiti dopo l'ascesa al trono di re Fay\u1e63al, anche se questi lo avevano aiutato nella presa del potere. Nonostante la sua piet\u00e0, la relazione familiare con la famiglia \u0100l al-Shaykh e il suo sostegno al movimento pan-islamico nella sua lotta contro il panarabismo, Faysal ha diminuito il potere degli ulama e la loro influenza. A differenza del suo successore, re Faysal tent\u00f2 d'evitare che i chierici pi\u00f9 radicali influenzassero l'organizzazione della societ\u00e0. Egli cerc\u00f2 d'esautorare gli estremisti emarginandoli dalle istituzioni religiose fondamentali, come il Consiglio superiore degli ulama, massimo organo religioso del regno, e dalle posizioni religiose elevate, come la carica di Gran Mufti, un dirigente esperto politicamente riconosciuto e incaricato di mantenere l'intero sistema della legge islamica. Eppure, alcuni dei consiglieri del re lo hanno avvertito che una volta che i fanatici religiosi fossero stati incoraggiati, sarebbero tornati a turbare il regno. Re Faysal non si cur\u00f2 dell'opposizione dei dotti religiosi ai suoi tentativi di modernizzazione accelerata, a volte anche in materie considerate da loro come gravi problemi.\nLa corruzione nella famiglia reale fu presa molto sul serio da un gruppo religioso che aveva il suo orientamento di fondo nelle scuole di teologia islamica e che sfid\u00f2 alcune interpretazioni teologiche accettate e adottate dal regime saudita. Una di queste figure influenti era Abd al-Aziz ibn 'Abd Allah ibn Baz, allora rettore del collegio di teologia di Medina. Il sovrano non tollerava le sue critiche e lo fece rimuovere dal suo incarico. Nonostante ci\u00f2, i suoi insegnamenti si erano gi\u00e0 radicati in alcuni dei suoi studenti. Uno di loro era Juhayman al-Otaybi.\nL'abolizione della schiavit\u00f9.\nLa schiavit\u00f9 non scomparve in Arabia Saudita fino a quando re Fay\u1e63al non eman\u00f2 un decreto per la sua totale abolizione nel 1962. Peter Hobday ha affermato che circa 1682 schiavi furono liberati in quel momento, per un costo per il governo di 2000 dollari ciascuno. Si sostiene che furono gli Stati Uniti a sollevare la questione della schiavit\u00f9, dopo l'incontro tra re \u02bfAbd al-\u02bfAz\u012bz e il presidente degli Stati Uniti Franklin D. Roosevelt nel 1945, e che fosse John F. Kennedy a convincere il monarca ad abolirla completamente.\nLe relazioni con l'estero.\nRe Faysal continu\u00f2 la stretta alleanza con gli Stati Uniti avviata dal padre, e invoc\u00f2 la loro assistenza nell'armare e addestrare le forze armate del regno. Il sovrano era anche un convinto anticomunista. Egli rifiut\u00f2 ogni legame politico con l'Unione Sovietica e gli altri paesi del blocco comunista, professando di vedere una completa incompatibilit\u00e0 tra il comunismo e l'Islam, e associando questa dottrina politica con il sionismo, che ha pure criticato fortemente. Mantenne stretti rapporti con le democrazie occidentali, tra cui il Regno Unito. Nella sua visita di Stato nel 1967, don\u00f2 alla regina Elisabetta II una collana di diamanti.\nIl sovrano sostenne i movimenti monarchici e conservatori del mondo arabo e cerc\u00f2 di contrastare le influenze del socialismo e del nazionalismo arabo nella regione attraverso la promozione, come una valida alternativa, dell'ideologia panislamista. A tal fine, propose la costituzione della Lega musulmana mondiale, visitando diversi paesi islamici e invitandoli a sostenere l'idea. Egli s'impegn\u00f2 anche in una guerra di propaganda e mediatica con l'Egitto del presidente panarabista Gamal Abd el-Nasser, e si schier\u00f2, nella guerra civile yemenita, con la fazione monarchica, che combatteva quella repubblicana sostenuta dall'Egitto. Faysal per\u00f2 non ripudi\u00f2 mai esplicitamente il panarabismo, continuando a invocare la solidariet\u00e0 inter-araba in termini generali.\nTra il 23 e il 25 settembre 1969 re Fay\u1e63al convoc\u00f2 una conferenza a Rabat, in Marocco, per discutere dell'attacco incendiario contro la moschea al-Aqsa di un mese prima. I capi dei 25 paesi musulmani che vi parteciparono chiesero a Israele di rinunciare al territorio conquistato nel 1967. La conferenza istitu\u00ec inoltre l'Organizzazione della cooperazione islamica, per sostenere i palestinesi.\nDopo la morte di Nasser nel 1970, re Faysal (unico capo arabo a non aver presenziato ai funerali) si avvicin\u00f2 all'Egitto del nuovo presidente Sadat, che stava progettando una rottura con l'Unione Sovietica e un passo verso il campo filo-americano. Durante la guerra del Kippur, lanciata da Sadat, re Fay\u1e63al ritir\u00f2 parte del petrolio saudita dai mercati mondiali, per protestare contro il sostegno occidentale a Israele durante il conflitto, determinando cos\u00ec l'aumento del prezzo del greggio: fu questa la causa principale della grave crisi energetica del 1973. Fu questo l'atto pi\u00f9 rilevante della carriera di re Fay\u1e63al, che gli ha guadagnato prestigio duraturo tra molti arabi in tutto il mondo. Nel 1974, fu nominato dalla rivista \"TIME\" persona dell'anno, e la manna finanziaria generata dalla crisi aliment\u00f2 l'espansione economica che l'Arabia Saudita conobbe dopo la sua morte. I nuovi proventi del petrolio consentirono inoltre a Fay\u1e63al di aumentare notevolmente gli aiuti e le sovvenzioni alle forze impegnate nel conflitto con Israele ovvero l'Egitto, la Siria e l'Organizzazione per la Liberazione della Palestina. Secondo un'opinione largamente diffusa, in Arabia Saudita e in generale nel mondo arabo, dietro l'omicidio del sovrano vi sarebbe una cospirazione occidentale mirante a cambiare la politica petrolifera della nazione. A dar valore a questa ipotesi vi \u00e8 il fatto che l'assassino era appena tornato dagli Stati Uniti.\nVita personale.\nRe Fay\u1e63al si spos\u00f2 quattro volte. Tre delle sue spose provenivano da famiglie nobili non reali: i Sudairi, gli Al-Jiluwi e gli Al-Thunayan.\nLa prima moglie, Sul\u1e6d\u0101na bint A\u1e25mad \u0100l Sudayr\u012b, \u00e8 la madre del suo primogenito, il principe \u02bfAbd All\u0101h, che il futuro sovrano gener\u00f2 quando aveva appena quindici anni. Originaria della famiglia Sudayr\u012b, era sorella minore di Hassa bint Ahmad al-Sudayri, una delle pi\u00f9 importanti mogli del padre.\nLa sua seconda, e pi\u00f9 importante, consorte fu Iffat Al-Thunayan. Nata e cresciuta in Turchia, era discendente dai membri della famiglia \u0100l Sa\u02bf\u016bd che erano stati portati a Istanbul dalle forze egiziane nel 1818, al crollo del Primo Stato Saudita, uscito sconfitto nella guerra ottomano-saudita. Si conobbero a Istanbul intorno al 1932, mentre egli era in visita ufficiale in Turchia e si sposarono a Gedda lo stesso anno. Si crede che Iffat influenzasse il marito in molte riforme, in particolare quelle riguardanti le donne.\nLa sua terza moglie, sposata nel mese di ottobre 1935, \u00e8 al-Jawhara bint Sa\u02bf\u016bd bin \u02bfAbd al-\u02bfAziz \u0100l Sa\u02bf\u016bd al-Kab\u012br, figlia di sua zia, N\u016bra bint \u02bfAbd al-Ra\u1e25m\u0101n. Con lei, Fay\u1e63al ha avuto una figlia, Munira.\nLa sua quarta moglie, madre del principe Kh\u0101lid, era H\u0101ya bint Turk\u012b bin \u02bfAbd al-\u02bfAziz al-Turk\u012b, un membro del clan \u0100l Jil\u016bw\u012b.\nI figli di Fay\u1e63al hanno ricevuto un'educazione inconsueta rispetto agli altri principi reali sauditi. Il principe Turk\u012b \u00e8 stato educato in scuole prestigiose del New Jersey, e successivamente ha frequentato la Georgetown University, mentre il principe Sa\u02bf\u016bd ha studiato all'Universit\u00e0 di Princeton. I figli di re Fay\u1e63al hanno mantenuto posizioni importanti nel governo saudita. Il suo figlio maggiore, \u02bfAbd All\u0101h, \u00e8 stato ministro. Il principe Kh\u0101lid \u00e8 stato governatore della provincia di 'Asir, nel sud-ovest dell'Arabia Saudita, per pi\u00f9 di tre decenni, prima di diventare governatore della provincia della Mecca, poi ministro dell'istruzione e di nuovo governatore della Mecca. Il principe Sa\u02bf\u016bd \u00e8 stato ministro degli Affari Esteri tra il 1975 e il 2015. Il principe Turk\u012b \u00e8 stato capo del servizi segreti sauditi, ambasciatore nel Regno Unito e in seguito ambasciatore negli Stati Uniti.\nUna figlia di re Fay\u1e63al, Haifa, \u00e8 sposata con Bandar bin Sul\u1e6d\u0101n. Bandar era stato disconosciuto dal padre Sultan, perch\u00e9 concepito con una donna di rango inferiore. Re Faysal, per\u00f2, ha costretto il principe Sultan a riconoscerlo come principe legittimo dandogli in sposa sua figlia. Un'altra figlia, Lu\u02belu\u02bea, \u00e8 un'attivista di primo piano per l'educazione delle donne in Arabia Saudita. Nel 1962, sua figlia S\u0101ra ha fondato una delle prime organizzazioni di beneficenza, al-Nah\u1e0da, che ha vinto il primo premio Chaillot per le organizzazioni per i diritti umani nel Golfo nel 2009. Una delle sue figlie, e sorella germana del principe Khalid, Mishail, \u00e8 morto all'et\u00e0 di 72 anni nel mese di ottobre 2011.\nRe Fay\u1e63al parlava correntemente l'inglese e il francese.\nL'assassinio.\nIl 25 marzo del 1975, re Fay\u1e63al fu colpito a bruciapelo e ucciso dal figlio del suo fratellastro, Fay\u1e63al bin Mus\u0101'id, che era appena tornato dagli Stati Uniti. L'omicidio avvenne durante un \"majlis\" (letteralmente, un \"posto per sedersi\"), un evento in cui il re o il capo di una trib\u00f9 apre la sua residenza ai cittadini per permetter loro di entrare e presentare una petizione.\nNella sala d'attesa, il principe Fay\u1e63al parl\u00f2 con i rappresentanti del Kuwait, che attendevano di incontrare il monarca. Quando il principe si avvicin\u00f2 per abbracciarlo, il monarca si chin\u00f2 per scambiare con lui un bacio, secondo l'uso saudita. In quel momento, il principe Fay\u1e63al tir\u00f2 fuori una pistola e gli spar\u00f2. Il primo colpo colp\u00ec il mento del monarca e il secondo gli attravers\u00f2 un orecchio. Una guardia del corpo colp\u00ec il principe Fay\u1e63al con una spada. Il ministro del Petrolio Zak\u012b Yam\u0101n\u012b url\u00f2 pi\u00f9 volte di non uccidere l'attentatore.\nIl monarca fu rapidamente portato in ospedale, dove i medici tentarono di rianimarlo con un massaggio cardiaco e una trasfusione di sangue. Non ebbero per\u00f2 successo, e il re mor\u00ec poco dopo. Sia prima che dopo l'assassinio, il principe mantenne un atteggiamento calmo. In seguito all'uccisione, a Riyad furono proclamati tre giorni di lutto e le attivit\u00e0 del governo furono sospese.\nSecondo una teoria, il principe si sarebbe voluto vendicare della morte del fratello Khaled. Infatti, quando re Faysal, nel quadro del suo programma di riforme, introdusse nel regno la televisione, vi furono diverse violente proteste, una delle quali fu condotta dal principe Khaled, che nel corso di un attacco a una stazione televisiva fu ucciso da un poliziotto.\nL'uccisore fu subito catturato e ufficialmente dichiarato pazzo. Dopo il processo, una giuria di esperti medici sauditi decise ch'egli era sano di mente quando aveva sparato al re. L'alta corte religiosa lo condann\u00f2 perci\u00f2 a morte per regicidio. L'esecuzione pubblica segu\u00ec, mediante decapitazione. il 18 giugno 1975, alle 16:30, tre ore prima del tramonto, prima che una folla di migliaia di persone raggiungesse il Palazzo di Giustizia.\nIl corpo del monarca fu sepolto nel cimitero al-'Ud di Riyad il 26 marzo 1975. Il suo successore, re Khalid, pianse sul suo corpo alle esequie.\nMemoria ed eredit\u00e0.\nDopo la sua morte, la famiglia reale ha istituito la Fondazione Re Faysal, un'organizzazione filantropica.\nIl sovrano \u00e8 stato elogiato dal paroliere Robert Hunter in una canzone dell'album Blues for Allah del 1975 dei Grateful Dead. Nel 2013, Alexei Vassiliev ha pubblicato una sua biografia intitolata: \"Re Faysal dell'Arabia Saudita: personalit\u00e0, fede e tempo\"."}
{"id": "664989", "revid": "123637284", "url": "https://it.wikipedia.org/wiki?curid=664989", "title": "Guido Dorso", "text": "Le origini.\nLa sua famiglia apparteneva a quella piccola borghesia legata al mondo impiegatizio che, ormai, non credeva pi\u00f9 nell'unificazione nazionale e nei benefici che avrebbe potuto ricavarvi. I suoi primi interventi culturali ebbero come oggetto la filosofia e la storia moderna, calata \"nei fondamentali avvenimenti del Risorgimento italiano e nella costruzione dell'unit\u00e0 della nazione. Il giovanissimo Guido Dorso dedic\u00f2 appunto la sua tesi di laurea a questi temi ed in particolare alla personalit\u00e0 che pi\u00f9 delle altre seppe interpretarli da un punto di vista raffinatamente giuridico oltre che, naturalmente, etico-politico: Pasquale Stanislao Mancini\".\nNel 1914 uno dei suoi primi interventi aventi un tema politico. Sul primo numero de \"\"La Fiaccola\", giornale ad indirizzo democratico-repubblicano, pubblic\u00f2 un articolo il cui tema era il recente Patto Gentiloni. \nSi laure\u00f2 in giurisprudenza nel maggio del 1915 con una tesi di laurea dal titolo \"La politica ecclesiastica di Pasquale Stanislao Mancini\".\nL'esordio nella vita politica.\nIl vero e proprio esordio di Dorso si deve per\u00f2 far risalire alla collaborazione col foglio interventista \"Il Popolo d'Italia\"\", il quotidiano fondato da Benito Mussolini. Una collaborazione breve, fatta in tutto da soli otto articoli, scritti tutti tra il 1\u00ba gennaio e il 26 maggio 1915:\nNel settembre dello stesso anno, fu chiamato alle armi per prendere parte alla prima guerra mondiale, interrompendo, in questo periodo, la sua collaborazione ai giornali. Quest'ultima riprende solo nel 1919, quando Dorso comincia la pubblicazione del settimanale \"\"Irpinia Democratica\", di cui vedono la luce per\u00f2 solo i primi quattro numeri, finch\u00e9 nel 1923, Dorso non diventa direttore del settimanale \"Corriere dell'Irpinia\".\nDalle pagine di quest'ultimo, Dorso contesta duramente il Fascismo, ed i suoi articoli suscitano l'interesse di Piero Gobetti, che nel giugno del 1923 lo invita a collaborare alla sua rivista \u201c\"La Rivoluzione Liberale\"\u201d. Delle riflessioni partorite durante questa fase, \u00e8 frutto il suo pi\u00f9 celebre saggio \"La rivoluzione meridionale\"\" nel quale Dorso auspicava per il meridione, la nascita di una nuova classe dirigente di severo rigore morale. Per la nascita dei cosiddetti \"Gruppi Liberali\", che dovevano rappresentare un momento di aggregazione politica del giornale torinese, Dorso ebbe l'incarico di scriverne l'articolo programmatico curando una nuova rubrica dal titolo \"Vita meridionale\" e da cui nacque un breve saggio, l'\"\"Appello ai meridionali\".\nIl ritiro.\nA partire dal 1925, in seguito alla promulgazione delle \"leggi eccezionali\", Dorso si ritira dalla vita pubblica, cercando il pi\u00f9 possibile di non essere coinvolto in problemi a carattere politico, cos\u00ec come era avvenuto ad altri noti intellettuali dell'epoca avversi al regime.\nSi dedica quindi alla professione di avvocato civilista, senza mai tralasciare per\u00f2 gli studi politici. Nel 1938 si impegna per una ricerca sistematica per un'ampia biografia di Mussolini, di cui vedono la luce per\u00f2 solo i primi capitoli. Con la caduta del regime fascista nel 1943, Dorso torna all'attivismo politico intervenendo con una quindicina di articoli su diversi giornali.\nIl Partito d'Azione.\nSuccessivamente si iscrive al Partito d'Azione, riprendendo con nuovo vigore l'idea della necessit\u00e0 della formazione della nuova classe dirigente meridionale, in grado di sostituirsi ad uno Stato burocratico accentratore temporaneamente in crisi. L'adesione al partito fu comunque caratterizzata da alti e bassi. Di questi anni \u00e8 la memorabile \"Relazione sulla questione meridionale\", pronunciata a Cosenza il 6 agosto 1944, durante il \"primo Congresso del Partito d'Azione\".\nDopo l'8 settembre.\nNel dicembre dello stesso anno per iniziativa di Dorso e del Partito d'Azione, si tiene a Bari il primo \"Convegno di studi sui problemi del Mezzogiorno\", cui Dorso partecipa con un saggio sulla classe dirigente meridionale. Dal luglio al dicembre 1945 dirige il quotidiano \"l'Azione\", pubblicando alcuni importanti articoli che pi\u00f9 tardi vengono da lui stesso raccolti col titolo \"L'occasione storica\", e nei quali Dorso afferma la necessit\u00e0 di cogliere al volo l'opportunit\u00e0 fornita dalla storia di far nascere la nazione, completando il risorgimento, dopo che la conquista piemontese del Mezzogiorno aveva sciolto diversamente l'alternativa tra guerra regia e guerra di popolo.\nIl dissenso.\nNel dicembre del 1945 si dimette dal Partito d'Azione in seguito alla constatazione del venir meno dell'impegno meridionalistico. \nIl decesso.\nGli viene offerta la direzione de \"La Nazione\"\" di Firenze, ma \u00e8 costretto a rinunciarvi a causa del peggiorare delle sue condizioni di salute. Muore a causa di uno scompenso cardiaco."}
{"id": "664992", "revid": "121321621", "url": "https://it.wikipedia.org/wiki?curid=664992", "title": "Salviatino", "text": "Il Salviatino \u00e8 una zona residenziale del quartiere 2 di Firenze (Campo di Marte) che occupa la prima collina di Fiesole.\nPrende il nome dalla famiglia fiorentina Salviati, che qui possedevano la Villa Il Salviatino, dove nel Novecento visse Ugo Ojetti. Il diminutivo deriva dal fatto che poco distante, lungo la via Bolognese, la famiglia aveva una villa principale pi\u00f9 grande, la \"villa Salviati\" vera e propria.\nIl quartiere del Salviatino cominci\u00f2 ad essere abitato agli inizi del Novecento quando la borghesia fiorentina e i residenti stranieri decisero di edificarvi villini monofamiliari, spesso in stile nordeuropeo. Il quartiere, per i villini e i giardini ben curati, conserva ancora un certo stile inglese; dal largo del Salviatino ha inizio il percorso coperto dell'Affrico.\nQui Giovanni Gentile il 15 aprile 1944 fu assassinato da Bruno Fanciullacci e Antonio Ignesti innanzi al cancello della villa di Montalto, dove il filosofo aveva un alloggio messo a sua disposizione dal bibliofilo Tammaro De Marinis. La villa oggi \u00e8 un importante centro congressi. A pochi metri si trova l'ostello per la giovent\u00f9 di villa Camerata, un'antica villa del XVI secolo circondata da un parco di alberi d'alto fusto.\nInfrastrutture e trasporti.\nFino al 1962 vi giungeva la linea 21 facente parte della Rete filoviaria di Firenze."}
{"id": "664993", "revid": "775372", "url": "https://it.wikipedia.org/wiki?curid=664993", "title": "Basilischi", "text": "I basilischi sono stati un'organizzazione criminale italiana, nata nel 1994 a Potenza, e poi estesasi nel resto della Basilicata. Questa organizzazione ha assunto un ruolo di controllo delle attivit\u00e0 illecite della Regione.\nPoich\u00e9 al 22 aprile 1999 tutti i capi di questa organizzazione sono stati arrestati, l'organizzazione \u00e8 stata notevolmente ridimensionata. Da allora, secondo la procura nazionale antimafia, la criminalit\u00e0 organizzata delle zone del Materano, del Melfese e del Potentino sono controllate da cosche che fanno capo alla 'Ndrangheta di Rosarno.\nStoria.\nLa nascita.\nLa famiglia dei \"basilischi\" nacque agli inizi del 1994, allorquando Giovanni Luigi Cosentino, soprannominato \u201cfaccia d'angelo\u201d, un pregiudicato molto noto per le sue passate imprese criminose, all'interno delle carceri di Potenza e Matera inizi\u00f2 ad avvicinare altri detenuti con l'intento di creare un'organizzazione che, con l'avallo di alcune famiglie malavitose calabresi (e segnatamente quella dei Morabito), avrebbe dovuto riunire tutte le associazioni criminali che sino a quel momento avevano operato in Basilicata: proprio per questo il gruppo veniva denominato famiglia dei basilischi. Ottenuto difatti il nulla osta dalle 'ndrine dei \"Pesce\" e \"Serraino\" di Rosarno, si form\u00f2 un gruppo di malavitosi operante in tutta la Regione con a capo Giovanni Gino Cosentino. Quella organizzazione ambiva a diventare la quinta mafia del meridione d'Italia, dopo la siciliana \"Cosa nostra\", la campana \"Camorra\", la calabrese \"'Ndrangheta\" e la pugliese \"Sacra Corona Unita\".\nSuccessivamente il comando pass\u00f2 al boss Antonio Cossidente per tutta la provincia di Potenza.\nL'organizzazione venne effettivamente formata da Saverio Mammoliti (detto \"Don Saru\") dei Mammoliti che nomin\u00f2 come capo-societ\u00e0 Renato Martorano. Sembra abbiano avuto contatti anche con i Morabito. \nFino al 1995 si pu\u00f2 affermare che la mafia lucana non era propriamente in attivit\u00e0 poich\u00e9 non erano ancora state rinvenute prove della sua esistenza. In realt\u00e0 proprio in quel periodo secondo alcune testate giornalistiche il gruppo dei basilischi era in procinto di farsi \"allenare\" dalla 'ndrangheta dalla quale poi si ispirer\u00e0 e sar\u00e0 condizionata. Solo pochi anni dopo i basilischi provarono ad entrare ufficialmente in gioco denunciando un proprio tentato omicidio telefonando all'agenzia ANSA di Potenza prima e uccidendo Francesco Tammone, agente di polizia, poi. Secondo la procura antimafia nazionale, le zone lucane colpite da questo fenomeno sono quelle di Policoro, Montalbano Jonico, Pisticci, Scanzano Jonico (dove operano gli Scarcia), la Val d'Agri (dove sono concentrate le risorse petrolifere della regione) e il Melfese.\nInchiesta \"Iena 2\".\nCon l'inchiesta \"Iena 2\", in cui sono coinvolti anche i deputati Antonio Potenza (la cui posizione \u00e8 stata archiviata su richiesta dello stesso P.M.), Gianfranco Blasi (la cui posizione \u00e8 stata archiviata su richiesta dello stesso P.M. nel 2006) e Antonio Luongo, il pubblico ministero di Potenza Vincenzo Montemurro evidenzia un cambio di assetto: l'appalto ottenuto all'Ospedale San Carlo da un'azienda controllata da un gruppo malavitoso campano viene trattato dai Basilischi in prima persona.\nDa questo si dedurrebbe che il controllo del territorio lucano \u00e8 in mano al gruppo dei Basilischi che tratta alla pari con le altre mafie assumendo cos\u00ec una sua identit\u00e0 ed autonomia, pur rimanendo legato alla 'ndrangheta.\nOperazione \"Chewingum\".\nI Basilischi sono stati oggetto di un'inchiesta della procura antimafia di Potenza, \"l'operazione Chewingum\", che sta tentando di fare luce sulle attivit\u00e0 e sulla struttura dell'organizzazione.\nGli anni 2000.\nIn seguito al maxi-arresto del 22 aprile 1999, che ha incarcerato i capi della cosca, sembra che la 'ndrangheta di Rosarno abbia ristabilito il potere sulla criminalit\u00e0 in Basilicata, destituendo Cosentino e creando sette 'ndrine, composte da malavitosi locali e comandate direttamente da sette calabresi. Dopo il pentimento del cognato, per\u00f2, \"faccia d'angelo\" perse credibilit\u00e0, e venne estromesso da un accordo fra gli altri boss e le mafie limitrofe. Nel 2006, nell'inchiesta che ha coinvolto Vittorio Emanuele di Savoia e il sindaco di Campione d'Italia, vi era anche la famiglia \"Tancredi\" del potentino. Con sentenza del 21 dicembre 2007 il Tribunale di Potenza, composto dai giudici Daniele Cenci, Ubaldo Perrotta e Gabriella Piantadosi, ha accertato l'esistenza della \"Famiglia Basilischi\". In una sentenza del 30 ottobre 2012 la Corte d'appello di Potenza ha confermato l'esistenza del clan mafioso dei \u201cBasilischi\u201d.\nAnni 2020.\nNella relazione del primo semestre del 2020 la procura nazionale antimafia ha affermato che in Basilicata si denota un forte radicamento di organizzazioni criminali anche di tipo mafioso connotate sia da una tradizionale impostazione gerarchica sia dall\u2019inclinazione tipica delle mafie imprenditorialmente pi\u00f9 evolute. Questi dati sono il segno di un'esistenza della mafia lucana dei basilischi che, ha visto riorganizzato il suo assetto organizzativo con la scomparsa di un capoclan e di un vertice centrale e la nascita di pi\u00f9 gruppi provinciali organizzati come tanti piccoli clan. Il 1 febbraio 2020 il Procuratore Generale presso la Corte d\u2019Appello di Potenza ha affermato che \u201c\u2026nonostante le numerose condanne, anche definitive, emesse per 416 bis c.p., si registra la crescita del numero di indagati ed imputati per tale delitto. Il fenomeno mafioso e, quindi, le fattispecie delittuose ad esso riconducibili, sono diffuse e radicate nel distretto di Potenza in modo preoccupante ed in ogni circondario\u2026\u201d. Continuando poi ha affermato che: \"...Come osservato nelle precedenti Relazioni, la contiguit\u00e0 territoriale con Calabria, Puglia e Campania, fanno della Regione lucana un importante punto d\u2019incontro con organizzazioni criminali extraregionali, nazionali ed estere, specie per gli interessi legati al narcotraffico...\"\nLe quattro corporazioni presenti in Basilicata secondo la relazioni antimafia sono:\nOperazione \"Iceberg\".\nIl 27 aprile 2021 a seguito di un'operazione antimafia nel territorio Pignolese vengono arrestati 17 persone collegate al Clan dei Riviezzi. Secondo gli inquirenti il clan oltre ad essere uno dei pi\u00f9 grandi e potenti nel territorio lucano gestiva anche il bar all'interno del tribunale. Tra gli indagati vi \u00e8 anche l'ex sindaco di Pignola, Ignazio Petrone, che \u00e8 stato accusato di concorso esterno in associazione mafiosa per aver fatto inserire all'interno del comune di Pignola una ditta collegata al clan mafioso.\nAffiliati.\nSono affiliati all'organizzazione dei Basilischi alcuni membri del clan Scarcia del materano, i melfitani Massimo e Marco Cassotta (quest'ultimo assassinato il 14 luglio 2007), Antonio Cossidente (mandante del duplice omicidio Gianfredi) e il salernitano Vincenzo De Risi, il gruppo potentino capeggiato da Renato Martorano (coinvolto nell'inchiesta \"Iena 2\"), e a cui appartengono i noti Dorino Stefanutti e Michele Badolato. Tutti i citati sono sotto inchiesta e condannati pi\u00f9 volte per reati di stampo mafioso.\nRiti.\nNel 1996 la polizia ritrova un codice con la descrizione di un rito di battesimo sul monte Pollino che cita come luoghi sacri, il monte stesso, Potenza e il fiume Sinni."}
{"id": "664994", "revid": "2373", "url": "https://it.wikipedia.org/wiki?curid=664994", "title": "Feodosiya", "text": ""}
{"id": "664995", "revid": "122131020", "url": "https://it.wikipedia.org/wiki?curid=664995", "title": "John Milius", "text": "Carriera.\nHa lasciato il segno nella storia del cinema grazie ad una manciata di film a fine anni settanta inizio ottanta, \"Il vento e il leone\", \"Un mercoled\u00ec da leoni\" e \"Conan il barbaro\", ma anche grazie alla collaborazione alla sceneggiatura con importanti autori della New Hollywood, come Steven Spielberg (\"1941 - Allarme a Hollywood\") e Francis Ford Coppola (\"Apocalypse Now\"). Fra gli altri suoi lavori pi\u00f9 importanti, \"Corvo rosso non avrai il mio scalpo\" di Sydney Pollack e \"L'uomo dai 7 capestri\" di John Huston. \u00c8 stato anche co-sceneggiatore del videogioco \"Homefront\".\nA lui si sono ispirati i fratelli Coen per uno dei tratti caratteristici del personaggio di Walter Sobchak ne \"Il grande Lebowski\", cio\u00e8 la passione per le armi.\nNel 2002 \u00e8 stato celebrato con una grande retrospettiva dal Torino Film Festival."}
{"id": "665003", "revid": "76204", "url": "https://it.wikipedia.org/wiki?curid=665003", "title": "San Javier, Cile", "text": ""}
{"id": "665011", "revid": "1955233", "url": "https://it.wikipedia.org/wiki?curid=665011", "title": "Partenope (nave)", "text": "Quattro navi da guerra hanno portato il nome Partenope nella marina italiana"}
{"id": "665012", "revid": "287204", "url": "https://it.wikipedia.org/wiki?curid=665012", "title": "Il segno di Excalibur", "text": "Il segno di Excalibur \u00e8 il sesto volume delle \"Cronache di Camelot\", la serie di Jack Whyte. Il titolo originale \u00e8 \"The Sorcerer: Metamorphosis\". \u00c8 stato pubblicato dalla Piemme.\nTrama.\nArt\u00f9 ha ormai terminato il suo apprendistato, ma congiure e intrighi continuano. Merlino finisce in una terribile imboscata dalla quale ritorna cambiato: \u00e8 diventato il pi\u00f9 temibile e potente stregone di tutti i tempi. Solo lui riuscir\u00e0 a liberare le terre a ovest di Camelot dal deforme Carthac. Solo lui riuscir\u00e0 a far estrarre ad Art\u00f9 la spada Excalibur dalla roccia facendo incoronare Art\u00f9 Alto Re della Britannia. Ma dure prove aspettano il giovane re."}
{"id": "665015", "revid": "697352", "url": "https://it.wikipedia.org/wiki?curid=665015", "title": "Albero di maestra", "text": "L'albero di maestra \u00e8 l'albero maggiore delle navi a vela.\nSolitamente \u00e8 costituito da quattro parti ben distinte; partendo dal basso si ha:\nIn corrispondenza delle specifiche zone dell'albero appena descritte si trovano i rispettivi pennoni (pi\u00f9 uno volante); partendo sempre dal basso:\nI nomi delle vele inferite sull'albero di maestra prendono il nome dai rispettivi pennoni:\nNormalmente le grandi vele basse dei velieri erano chiamati anche \"trevi\" (trevo di trinchetto, trevo di maestra)."}
{"id": "665016", "revid": "73537", "url": "https://it.wikipedia.org/wiki?curid=665016", "title": "Kor\u010dula", "text": ""}
{"id": "665017", "revid": "599013", "url": "https://it.wikipedia.org/wiki?curid=665017", "title": "Jim Baxter", "text": "\u00c8 considerato uno dei pi\u00f9 grandi giocatori della storia del calcio scozzese. Nato e cresciuto a Fife, ha iniziato la sua carriera professionistica al Raith Rovers prima di trasferirsi alla squadra di Glasgow, il Rangers, con un trasferimento record nel 1960. \"Slim Jim\" ha aiutato i Rangers a vincere dieci trofei tra il 1960 e il 1965.\nInizi\u00f2 a bere pesantemente durante quattro mesi di inattivit\u00e0 causata da una frattura della gamba nel dicembre del 1964: la sua forma fisica cal\u00f2, e venne ceduto al Sunderland nell'estate del 1965. Nell'arco di due anni e mezzo al Sunderland divenne conosciuto per ubriacarsi sino a perdere i sensi la notte prima di una partita e poi giocare bene il giorno successivo. Alla fine del 1967 il Sunderland lo cedette al Nottingham Forest, che gli concesse il trasferimento gratuito al Rangers nel 1969, dopo 50 partite. Un anno dopo Baxter si ritir\u00f2 dal calcio, a 31 anni.\nDal 1961 al 1967 \u00e8 stato un membro di spicco della Nazionale scozzese che perse con l'Inghilterra solo nel 1965, poco dopo il recupero dalla frattura alla gamba di Baxter. Baxter disse che la sua migliore prestazione internazionale fu la vittoria per 2-1 contro l'Inghilterra nel 1963, quando segn\u00f2 due gol dopo che la Scozia rimase con 10 giocatori per un infortunio.\nDopo essersi ritirato dal calcio divent\u00f2 gestore di un pub e continu\u00f2 a bere, danneggiando il suo fegato cos\u00ec tanto da aver bisogno di due trapianti all'et\u00e0 di 55 anni, dopo aver giurato di non prendere pi\u00f9 alcolici. Baxter era anche dedito al gioco d'azzardo e si stima abbia perso tra le \u00a3 250.000 e le \u00a3 500.000. Dopo la sua morte, avvenuta per un cancro al pancreas nel 2001, il suo funerale si \u00e8 tenuto nella Cattedrale di Glasgow, dove Gordon Brown ha effettuato una delle letture. Nel 2003 fu eretta una statua in suo onore alla sua citt\u00e0 natale, Hill of Beath.\nBiografia.\nDopo essersi trasferito a Glasgow, Baxter divenne un noto donnaiolo. Una volta ebbe a dire: \u00abUn giorno ero un giocatore del Raith Rovers che cercava di rimorchiare al Cowdenbeath Palais, ed il giorno dopo ero a Glasgow e le ragazze si gettavano su di me. C'\u00e8 stato certamente un cambiamento e io non me lo sono lasciato sfuggire\u00bb. Nel 1965 si spos\u00f2 con Jean Ferguson, una parrucchiera, e la coppia ebbe due figli, Alan e Steven. Il suo matrimonio con Jean termin\u00f2 nel 1981, quando i due divorziarono. Ferguson spos\u00f2 il golfista William McCondichie tre anni dopo. Nel 1983, Baxter ebbe una relazione con Norma Morton, e la coppia rimase insieme fino alla morte di lui, nel 2001.\nI suoi cugini Andy e George Kinnell furono entrambi calciatori professionisti, ed il secondo fu suo compagno di squadra al e al .\nBaxter non si curava del settarismo che segnava la rivalit\u00e0 tra due squadre di Glasgow. I suoi amici pi\u00f9 cari erano i giocatori del Celtic Billy McNeill, Pat Crerand e Mike Jackson, a dispetto della regola non scritta della old firm per cui i giocatori delle due squadre non devono fraternizzare.\nCome altri giocatori di rilievo del calcio britannico del tardo XX secolo, Baxter bevve alcolici a dismisura. ed era uso consumare tre Bacardi al giorno. Il suo compagno di squadra scozzese Dave Mackay gli consigli\u00f2, senza successo, di allenarsi pi\u00f9 duramente e di vivere in modo pi\u00f9 sensato. Baxter spesso beveva il giorno prima delle partite, ma questo non condizionava le sue prestazioni. Dopo il ritiro dal calcio Baxter \u00e8 diventato gestore di un pub, una carriera inadatta per chi ha avuto problemi con l'alcool. A 55 anni ebbe bisogno di due trapianti di fegato in quattro giorni, e quindi ha promesso di smettere di bere.\nL'altra sua dipendenza \u00e8 stato il gioco d'azzardo, a causa del quale ha perso \u00a3 500.000 secondo la sua stima personale e \u00a3 250.000 secondo altre stime. Successivamente, alla domanda se gli enormi redditi dei calciatori facessero la differenza rispetto al calcio della sua epoca, lui rispose: \u00abS\u00ec, avrei scommesso \u00a3 50.000 a settimana sui cavalli invece di \u00a3 100.\u00bb\nNel febbraio 2001 gli fu diagnosticato un carcinoma del pancreas, e mor\u00ec nella sua casa in South Side di Glasgow il 14 aprile 2001, sotto le cure della compagna Norma e dei figli Alan e Steven al suo capezzale. Il suo funerale si tenne nella Cattedrale di Glasgow, e vi partecip\u00f2 anche Gordon Brown, da molto tempo tifoso del Raith Rovers, squadra dove Baxter ha iniziato la sua carriera.\nAlex Ferguson ha descritto Baxter come \u00absenza dubbio il miglior giocatore con il miglior stile di gioco nel calcio scozzese\u00bb e \u00abil pi\u00f9 grande giocatore con cui io abbia mai giocato. Aveva sensibilit\u00e0 nei piedi, l'equilibrio, la visione di gioco e proprio questa aura meravigliosa...\u00bb L'allenatore dei Rangers Willie Waddell ha detto: \u00abJim era il miglior mediano sinistro mai prodotto dai Rangers\u00bb. Jimmy Johnstone, che ha giocato per i grandi rivali del Celtic, ha detto poco dopo la morte di Baxter: \u00abEra un grande uomo e un genio del pallone.\u00bb Dopo la prestazione di Baxter nel 1963 nel la partita \"Resto del mondo\" contro Inghilterra, Ferenc Pusk\u00e1s chiese: \"Dove si era nascosto tutto questo tempo?\" Aveva un carattere deciso e uno stile di vita sregolato che gli alienarono le simpatie di molti tifosi, in particolare sulla sponda opposta, quella del Celtic.\nBaxter \u00e8 un membro della Hall of Fame dei Rangers, e uno dei primi 50 inseriti nella Scottish Sporting Hall of Fame quando fu creata nel 2005. Nel 2004 \u00e8 stato anche inserito nella Scottish Football Hall of Fame.\nHa giocato la miglior parte della sua carriera quando era poco pi\u00f9 che ventenne, prima della sua frattura alla gamba del dicembre del 1964, e prima del suo alcolismo che rese il soprannome \"Slim Jim\" meno calzante.\nBaxter ha attirato l'attenzione grazie al suo gioco elegante, controllando il gioco con una \"arte senza fretta\" e ha rifiutato di conformarsi allo stile altamente efficiente che dominava il calcio inglese o l'energico stile fisico che era tipico dei Rangers a quel tempo. Descrisse il suo approccio cos\u00ec: \u00abtrattare la palla come una donna. Bisogna coccolarla, accarezzarla un pochino, prendersi il tempo necessario, e poi avere la risposta desiderata.\u00bb Anche se i Rangers insistettero sul fatto che i giocatori dovessero mettere la maglia completamente nei pantaloncini, Baxter lasci\u00f2 sempre parte della sua maglia sul suo fianco sinistro. Fu anche considerato un jolly in campo, per la sua abilit\u00e0 nel ricoprire vari ruoli.\nLa Tartan Army tent\u00f2 senza successo di far intitolare a lui la passerella dello stadio di Wembley, e il 24 febbraio 2005 il deputato del Partito Nazionale Scozzese Pete Wishart present\u00f2 una mozione alla Camera dei Comuni a sostegno di questa campagna.\nNel 2003 \u00e8 stata eretta una statua di Baxter nella sua citt\u00e0 natale, Hill of Beath, dopo una campagna che ha raccolto \u00a3 80.000.\nCaratteristiche tecniche.\nBaxter si impose come uno dei pi\u00f9 abili centrocampisti degli anni sessanta. Dotato di un affinato controllo di palla, Baxter era noto per la sua capacit\u00e0 di sollevare il morale di una squadra, per la sua buona visione tattica e per essere un jolly. Era anche conosciuto per i precisi passaggi, per disorientare gli avversari con finte di corpo e per la capacit\u00e0 di ispirare i compagni di squadra con il suo approccio sicuro.\nCarriera.\nClub.\nPrimi anni.\nBaxter \u00e8 nato a Hill of Beath, in Scozia, il 29 settembre 1939; l\u00ec ha studiato e iniziato la sua carriera. Dopo aver lasciato la scuola trascorse otto mesi come apprendista ebanista, e poi lavor\u00f2 come minatore di carbone.\nIl suo ex preside, James Carmichael, si interess\u00f2 agli ex-allievi e incoraggi\u00f2 Baxter ad unirsi alla squadra locale dell'Halbeath Juveniles. Successivamente Baxter and\u00f2 a giocare per la squadra giovanile del Fife, il Crossgates Primrose, grazie al talent scout Willie Butchart, che se lo assicur\u00f2 per la somma di \u00a3 2,50. Dopo essersi trasferito al Raith Rovers nel 1957, disse, riguardo al periodo trascorso con i due club del Fife: \u00abnon ce l'avrei mai fatta nelle circostanze attuali. Avevo bisogno di bastardi come Carmichael, Buckard, Ferrier, Herdsman e McNaught. Con giocatori giovani mi bastava semplicemente dirgli di non rompere e portare tutto il loro talento altrove. Devo tanto a loro.\u00bb\nRaith Rovers.\nAll'et\u00e0 di 18 anni Baxter divenne un giocatore del Raith Rovers, ingaggiato dall'allenatore Bert Herdman nel 1957 con un contratto da semi-professionista. Nonostante il suo atteggiamento altezzoso, dimostrava gran confidenza col pallone. Durante la sua permanenza a Stark's Park venne convocato per la rappresentativa Under-23. Nel 1958 riusc\u00ec nell'impresa di battere la sua futura squadra, i Rangers, con il risultato di 3-1.\nRangers.\nNel giugno del 1960 si trasfer\u00ec alla squadra di Glasgow dei Rangers per \u00a3 17.500, somma record per l'epoca.\nDurante le sue prime due stagioni all'Ibrox fece due anni di Servizio Nazionale come soldato Black Watch.\nBaxter ha giocato per il Rangers dal 1960 al 1965, principalmente come esterno sinistro offensivo. In questo periodo la sua squadra ha vinto il campionato scozzese nel 1961, 1963 e 1964, e la Coppa di Scozia nel 1964. I tifosi dei Rangers lo ricordano come \"Slim Jim\" per la sua corporatura esile, e in 18 \"derby della Old Firm\" (dieci di Scottish League, cinque Coppa di Lega scozzese e tre partite di Coppa di Scozia) ha perso solamente due volte. Il suo primo incontro con la maglia dei Rangers \u00e8 stato nell'agosto del 1960 gioc\u00f2 come interno sinistro contro il Partick Thistle nella Coppa di Lega scozzese. Il suo primo gol con i Rangers arriv\u00f2 nel novembre del 1960, contro il Clyde, e nello stesso mese segn\u00f2 un gol nella vittoria del Rangers per 8-0 con la squadra tedesca del Borussia M\u00f6nchengladbach. Nel 1961 Baxter fece parte della squadra dei Rangers che arriv\u00f2 nella prima finale di Coppa delle Coppe, nella doppia sfida che gli scozzesi persero con un 4-1 complessivo dalla .\nSecondo Tam Dalyell nel dicembre 1964 Baxter gioc\u00f2 brillantemente e fu protagonista di una vittoria dei Rangers per 2-0 in un match esterno contro il Rapid Vienna in Coppa dei Campioni; alla fine della partita si ruppe la gamba e non pot\u00e9 giocare per quattro mesi. Inizi\u00f2 a bere molto durante questo periodo, e questo peggior\u00f2 la sua forma fisica.\nScot Symon, l'allenatore dei Rangers che fece arrivare Baxter nel 1960, disse che i giorni migliori di Baxter erano passati, e venne ceduto nel maggio del 1965.\nSunderland, Nottingham Forest e ritorno al Rangers.\nBaxter pass\u00f2 al Sunderland per \u00a3 72.500, cifra che stabil\u00ec nuovamente un record. Gioc\u00f2 98 partite per il Sunderland, segnando 12 gol; 87 partite e 10 reti furono in First Division.\nNell'estate 1967 con il disput\u00f2 il campionato nordamericano organizzato dalla United Soccer Association: accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. Il Sunderland rappresent\u00f2 i Vancouver Royal Canadians, che conclusero la Western Division al quinto posto finale.\nNel dicembre 1967 il Sunderland cedette Baxter al Nottingham Forest per \u00a3 100.000. In questo periodo strinse amicizia con il giocatore di cricket Sobers Gary. Dopo aver giocato 48 partite per il Nottingham, nel 1969, Baxter venne ceduto gratuitamente.\nNel 1969 Baxter torn\u00f2 al Rangers. Il suo ritorno fu breve e si ritir\u00f2 dal calcio nel 1970, a 31 anni, poich\u00e9 venne ritenuto non pi\u00f9 all'altezza della massima divisione dall'allenatore Jock Wallace. A fine carriera aveva totalizzato 254 presenze con i Rangers, avendo vinto tre campionati scozzesi, tre Coppe e quattro Coppe di Lega.\nNazionale.\nNegli anni sessanta Baxter scese in campo 34 volte con la nazionale scozzese, che comprendeva Billy McNeill, Pat Crerand, John Anderson White, Dave Mackay, Denis Law e John Greig. Nelle sue presenze internazionali segn\u00f2 tre gol; la Scozia, con lui in campo, vinse 21 gare, ne pareggi\u00f2 3 e ne perse 10. Fece il suo debutto internazionale nel novembre del 1961, quando la Scozia vinse contro l'Irlanda del Nord. In precedenza, nel 1961 in Scozia venne sconfitta 9-3 dall'Inghilterra a Wembley, e nell'aprile del 1962 Baxter e Crerand giocarono brillantemente, aiutando la Scozia a prendersi una rivincita, vincendo 2-0.\nSecondo molti critici, le sue due migliori prestazioni furono quelle contro l'Inghilterra nel 1963 e nel 1967. Baxter consider\u00f2 la sua performance del 1963 la migliore delle due. Nella partita del 1963 a Wembley i giocatori scozzesi erano rimasti in 10 quando il terzino sinistro Eric Caldow si ruppe una gamba in un contrasto (le sostituzioni non erano ancora permesse). Baxter port\u00f2 la Scozia alla vittoria per 2-1, segnando entrambi i gol, di cui il primo su calcio di rigore (il primo battuto da Baxter) per un fallo dell'inglese Willie Henderson. Bobby Moore disse che quella squadra fu la migliore mai messa in campo in Scozia.\nL'anno successivo in Scozia, ispirando nuovamente i suoi compagni, Baxter batt\u00e9 1-0 l'Inghilterra. Nel 1966, sedici mesi dopo la rottura della sua gamba, Baxter non era pi\u00f9 in grado di aiutare i suoi compagni di squadra, e la Scozia perse 4-3 in Inghilterra.\nNel 1967 nel Torneo Interbritannico Baxter forn\u00ec una prestazione molto positiva ma controversa per la Scozia, contro l'Inghilterra che aveva appena vinto la Coppa del Mondo nel 1966, facendo dei numeri con la palla tra i piedi, in attesa che i compagni di squadra prendessero buone posizioni in campo.\nAlcuni critici considerarono l'umiliazione degli avversari un valido obiettivo, mentre altri lo ritennero infantile e pensarono che la Scozia potesse riuscire ad ottenere una vittoria pi\u00f9 ampia anzich\u00e9 un 3-2.\nIl compagno di squadra Denis Law disse che Baxter era \u00abil miglior giocatore in campo\u00bb e che fu la ragione principale per la vittoria degli scozzesi, ma lamentando il fatto che la Scozia non era riuscita ad ottenere una vera rivincita dopo il 9-3 subito dall'Inghilterra. Alex Ferguson disse della prestazione di Baxter: \u00abavrebbe potuto essere messo in musica\u00bb. La Scozia fu la prima squadra a battere l'Inghilterra dopo i mondiali del 1966, e in virt\u00f9 di questo gli scozzesi vennero proclamati campioni del mondo non ufficiali.\nNel mese di ottobre del 1963 gioc\u00f2 nel \"Resto del mondo\" in una partita contro l'Inghilterra per celebrare il centenario della Federazione calcistica dell'Inghilterra. Entr\u00f2 nel secondo tempo, e la sua performance gli guadagn\u00f2 l'ammirazione di Ferenc Pusk\u00e1s. Tuttavia l'Inghilterra vinse la partita per 2-1.\nDurante la sua carriera da giocatore, Baxter non riusc\u00ec mai a qualificarsi a un Mondiale. L'opinione pubblica scozzese critic\u00f2 i propri giocatori, contestandoli perch\u00e9 giocavano in campionati esteri. Battere l'Inghilterra era molto importante per gli scozzesi. Negli anni 1960 e 1961, quando Baxter gioc\u00f2 in tutte le partite di qualificazione per la Coppa del Mondo 1962, gli scozzesi conclusero al primo posto a pari punti con la cecoslovacchi nel loro girone di qualificazione, perdendo per\u00f2 i play-off con la stessa Cecoslovacchia, poi finalista nel mondiale con il Brasile. Quattro anni pi\u00f9 tardi Baxter gioc\u00f2 solo in due delle partite per la qualificazione ai mondiali del 1966, prima di rompersi una gamba contro il Rapid Vienna. Scozia concluse il loro girone di qualificazione al secondo posto, dietro l'Italia. Negli anni 1968 e 1969 non \u00e8 stato selezionato per giocare in nessuna partita valida per le qualificazioni al campionato mondiale di calcio 1970."}
{"id": "665018", "revid": "339392", "url": "https://it.wikipedia.org/wiki?curid=665018", "title": "Cres", "text": ""}
{"id": "665019", "revid": "1543377", "url": "https://it.wikipedia.org/wiki?curid=665019", "title": "Sergio Carantini", "text": "Biografia.\n\u00c8 morto a Vicenza il 5 giugno 2013, all'et\u00e0 di settantasette anni, a causa di un'emorragia cerebrale.\nCarriera.\nCresciuto nel Verona con cui ha militato dal 1954 al 1957 disputando 5 partite di Serie B, \u00e8 passato poi al con cui ha giocato fino al 1963; nel 1961 con i lagunari ha conquistato la promozione in Serie A, dove ha esordito il 27 agosto di quell'anno, collezionando in totale con la maglia neroverde 163 presenze.\nDopo due stagioni in massima serie, nel 1963 pass\u00f2 al L.R. Vicenza, societ\u00e0 a cui si leg\u00f2 fino al termine della carriera, nel 1972. Nelle file biancorosse form\u00f2 una storica coppia di difensori centrali con il fiorentino Mario Calosi, disputando un totale di 248 partite in massima serie in 9 stagioni. In maglia berica esord\u00ec il 15 settembre 1963 contro il Torino in una partita terminata 1-1, indossando la maglia n. 5. Fra i suoi migliori piazzamenti a Vicenza vanno ricordati i due sesti posti del 1964 e del 1966."}
{"id": "665020", "revid": "287204", "url": "https://it.wikipedia.org/wiki?curid=665020", "title": "Passo (meccanica)", "text": "Il passo \u00e8 la distanza misurata lungo la generatrice della vite ad elica fra un filetto e il successivo. \n\u00c8 il parametro principale nella filettatura, operazione che crea il filetto di una vite o di una madrevite.Altri parametri importanti sono il \"diametro esterno\", il \"diametro interno\" anche detto \"di nocciolo\", il \"diametro medio\", il \"profilo del filetto\".\nSi misura con i calibri contafiletti, che permettono un controllo preciso, ma necessitano di una lunghezza minima della filettatura da misurare."}
{"id": "665022", "revid": "125756852", "url": "https://it.wikipedia.org/wiki?curid=665022", "title": "Dario Marcolin", "text": "Caratteristiche tecniche.\nGiocatore.\n\u00c8 stato un centrocampista centrale per lo pi\u00f9 impiegato nel ruolo di regista o come incontrista, ruolo in cui sopperiva a una certa lentezza con una buona visione di gioco.\nAllenatore.\nPredilige il modulo 4-2-3-1, che ha avuto modo di studiare come vice di Mario Somma nel Brescia.\nCarriera.\nGiocatore.\nClub.\nCresciuto nella squadra G.S. Epas, squadra dilettantistica bresciana, ha esordito in Serie A all'et\u00e0 di 18 anni, nella stagione 1989-1990, vestendo la maglia della Cremonese: in quella stagione, culminata con la retrocessione in Serie B colleziona 4 presenze e un gol, contro l'.\nDopo altre due stagioni da titolare con i grigiorossi (una in Serie B e un'altra in Serie A), nella stagione calcistica 1992-1993 si lega alla Lazio, che lo acquista per 5 miliardi di lire. In biancoceleste trova inizialmente poco spazio, e nel mercato autunnale del 1993 si trasferisce in prestito al Cagliari. Nella stagione successiva \u00e8 ancora in prestito, questa volta al , con cui retrocede in Serie B dopo lo spareggio con il fallendo uno dei rigori che decidono la partita.\nRientrato alla Lazio, vi rimane fino al gennaio 1999, sempre come rincalzo, conquistando una Coppa Italia e una Supercoppa italiana, entrambe nel 1998. Nel gennaio 1999, mai impiegato in campionato, si trasferisce in Inghilterra nelle file dei con scarsa fortuna (10 presenze e una rete), e a fine stagione torna alla Lazio, senza tuttavia giocare nemmeno una partita di campionato. Dal 2000 al 2002 gioca nella Sampdoria, in Serie B, guadagnandosi il posto da titolare a centrocampo e i galloni di capitano della formazione blucerchiata. Nel 2002 torna in Serie A nel , nell'ambito del passaggio di Stefano Sacchetti ai blucerchiati; impiegato come riserva di Enzo Maresca, non convince, e a gennaio passa al Napoli in cambio di Claudio Ferrarese. Sotto il Vesuvio gioca per due campionati, ottenendo altrettante salvezze e assumendo anche i gradi di capitano.\nIl fallimento della squadra partenopea nel 2004, lo fa ritrovare svincolato e chiude la carriera nel Palazzolo in Serie C2. La stagione seguente si cimenta nel calcio a 5 firmando con il Torrino, in Serie A2; al termine del campionato si ritira definitivamente.\nNazionale.\nHa fatto parte a livello giovanile della Nazionale di calcio dell'Italia Under-21, in cui ha esordito nel 1991 insieme al compagno di squadra Mauro Bonomi. Con gli \"Azzurrini\" vince il Campionato europeo di calcio Under-21 1992 e partecipa ai Giochi Olimpici di Barcellona. Partecipa inoltre al successivo biennio, culminato con la vittoria nel Campionato europeo di calcio Under-21 1994, indossando la fascia di capitano, chiudendo la sua esperienza in nazionale con 32 presenze complessive tra Under 21 e Nazionale Olimpica. Durante la breve esperienza nel calcio a 5 \u00e8 stato utilizzato in una occasione dal Commissario tecnico della Nazionale di calcio a 5 dell'Italia Alessandro Nuccorini, esordendo il 26 ottobre 2005 nell'incontro amichevole pareggiato per 4-4 contro il Paraguay.\nAllenatore.\nIl 23 giugno 2006 \u00e8 stato vice allenatore del Brescia prima di Mario Somma e successivamente di Serse Cosmi.\nCollaboratore tecnico di Roberto Mancini all' nel vittorioso campionato 2008, il 19 giugno 2008 viene ufficializzato il tesseramento come allenatore del , da cui viene esonerato il successivo 22 dicembre. Il suo ex compagno di squadra Sini\u0161a Mihajlovi\u0107, ingaggiato come tecnico dal Catania l'8 dicembre 2009, lo ha scelto come vice-allenatore degli etnei e, dopo il trasferimento dello stesso serbo alla Fiorentina il 3 giugno 2010, \u00e8 divenuto nuovamente il suo vice nel club viola. Dopo l'esonero di Mihajlovi\u0107 il 7 novembre 2011 dalla panchina viola, anche lui viene sollevato dall'incarico.\nIl 12 luglio 2012 assume l'incarico di allenatore del , in sostituzione di Cristiano Bergodi. Viene esonerato dall'incarico il 20 marzo successivo.\nIl 3 luglio 2013 Marcolin diventa il nuovo tecnico del Padova, subentrando a Fulvio Pea, voluto dal direttore sportivo Alessio Secco che lo aveva ingaggiato a . Il 28 settembre, dopo la sconfitta per (3-1) con il , viene esonerato. Nell'esperienza veneta raccoglie solo un punto nelle prime sei giornate.\nIl 3 gennaio 2015 assume la conduzione tecnica del Catania riuscendo a salvarlo grazie al 15\u00ba posto nel campionato di Serie B. In estate il Catania per\u00f2 finisce in Lega Pro per lo scandalo dei treni del gol dove sono coinvolti solo i dirigenti del Catania. Il 16 luglio Marcolin viene sostituito da Giuseppe Pancaro; il 4 agosto viene ufficializzato la risoluzione consensuale.\nIl 22 marzo 2016 torna in panchina, ancora una volta in Serie B, andando a sostituire Attilio Tesser sulla panchina dell'. La sua esperienza in Irpinia ha vita breve: un solo punto conquistato in cinque partite lo conduce all'esonero il 20 aprile, quando la societ\u00e0 biancoverde decide di richiamare Attilio Tesser.\nDopo il ritiro.\nSubito dopo il ritiro Marcolin ricopr\u00ec occasionalmente il ruolo di opinionista per la rete televisiva LA7. Dal 2014 \u00e8 commentatore sportivo per Sky Sport. Dall'agosto 2018 \u00e8 commentatore tecnico e opinionista per DAZN.\nStatistiche.\nStatistiche da allenatore.\n\"Statistiche aggiornate al 2 dicembre 2017.\""}
{"id": "665024", "revid": "767487", "url": "https://it.wikipedia.org/wiki?curid=665024", "title": "Christiane F. - Noi, i ragazzi dello zoo di Berlino", "text": "Christiane F. - Noi, i ragazzi dello zoo di Berlino (\"Christiane F. -\" \"Wir Kinder vom Bahnhof Zoo\") \u00e8 un film del 1981 diretto da Uli Edel.\nIl film, ispirato alla storia vera di Christiane Vera Felscherinow, \u00e8 ambientato tra il 1975 e il 1977; la sceneggiatura \u00e8 tratta dall'omonimo libro e contribu\u00ec alla fama della storia di Christiane, rendendo nota nel mondo occidentale la piaga della prostituzione e della tossicodipendenza giovanile.\nTrama.\nChristiane vive con la madre separata nel quartiere dormitorio di Gropiusstadt, a Berlino Ovest, situazione che si aggrava per la decisione di sua sorella di andare a vivere con il padre e per la frequentazione materna con tale Klaus, nonostante questi si mostri con lei gentile ed affettuoso, tanto da regalarle un disco del suo cantante preferito, David Bowie. Per sfuggire allo squallore della sua vita quotidiana, Christiane passa le serate con la compagna di classe Kessi alla centralissima discoteca \"Sound\". Qui, una sera, assume per la prima volta dell'LSD, e fa conoscenza di Detlef e i suoi amici Axel e Bernd.\nIl suo diversivo diventano le notti al locale, assumere droghe e compiere bravate con i ragazzi. Una mattina presto, la madre di Kessi vede le due ragazze a una fermata della metropolitana, scoprendo le loro bugie e proibendo alla figlia la frequentazione con il gruppo. Christiane, sempre pi\u00f9 sola, apprende che i suoi amici, e in particolare Detlef, di cui si \u00e8 innamorata, fanno uso di eroina; durante il concerto berlinese di David Bowie, decide cos\u00ec di provare lei stessa la sostanza per inalazione. La ragazza passa una notte con Detlef, ospite del suo amico Axel. Il ragazzo le spiega che per procurarsi la droga si prostituiscono nei pressi della \"Bahnhof Zoo\". Il giorno del suo quattordicesimo compleanno, Christiane ospita a casa sua Babsi, una ragazza pi\u00f9 giovane di lei e anch'essa caduta nel giro di droga, e raggiunto Detlef alla stazione compie il proprio \"salto\", iniettandosi dell'eroina in vena.\nDa allora in poi, Christiane passa le notti a casa di Axel, dormendo assieme a Detlef ed avendo rapporti sessuali. Arriva presto la prima crisi d'astinenza e, data la mancanza di soldi per procurarsi la dose, Christiane si prostituisce per la prima volta, masturbando un uomo per cento marchi. La madre di Christiane si accorge che la ragazza \u00e8 una tossicodipendente e decide di occuparsi di lei e di Detlef, chiudendoli in una stanza per alcuni giorni e facendoli disintossicare tra atroci sofferenze.\nIl beneficio dura poco. I due ragazzi tornano alla stazione e ricadono nella droga e quindi nella prostituzione per procurarsela. Tornati a casa di Axel, i due ragazzi trovano il loro amico morto di overdose. La disperazione aumenta e i due iniziano a litigare, separandosi per un certo tempo.\nChristiane vende tutti i suoi dischi e torna a prostituirsi sulla Kurf\u00fcrstenstra\u00dfe, scambiandosi spesso i clienti con Babsi e Stella. Un giorno corre alla stazione alla ricerca di Babsi. Chiedendo ai bucomani che incrocia nella stazione, Christiane apprende da un giornale che la sua amica \u00e8 morta per overdose. Ci\u00f2 nonostante, l'eroina l'ha resa ormai cos\u00ec insensibile che non riesce nemmeno a piangere, solo a essere triste, con sentimenti offuscati. Successivamente, durante la sua permanenza notturna a casa di un cliente insieme a Detlef, lo vede che viene meno a un loro tacito accordo: essere loro a fare qualcosa ai clienti, e non il contrario. Disperata, decide di suicidarsi con una dose di eroina superiore al consueto, ma fallisce.\nL\u2019epilogo la vede nei pressi di Amburgo, a Kaltenkirchen, dove la ragazza \u00e8 stata portata dalla nonna e dalla zia per seguire un ciclo lungo un anno di terapia disintossicante.\nProduzione.\nIl film \u00e8 stato girato alla stazione di Berlino Giardino Zoologico (luogo dei veri eventi del libro autobiografico), all'Europa-Center di Charlottenburg e nel M\u00e4rkisches Viertel di Berlino Ovest. Le riprese fuori Berlino sono state girate a K\u00f6nigslutter am Elm in Bassa Sassonia.\nVi furono alcuni problemi per le scene del concerto di Bowie: durante le riprese il cantante si trovava infatti negli Stati Uniti e non poteva interrompere il tour per tornare in Europa; fu cos\u00ec che la troupe vol\u00f2 a New York nell'ottobre 1980 per registrate parte del concerto statunitense, modificando il locale dove suonava, l'Hurray Club, per renderlo simile ad un locale berlinese; per le riprese della folla vennero invece utilizzate scene tratte da un concerto degli AC/DC.\nIl regista originale era Roland Klick, ma venne licenziato a due settimane prima dell'inizio delle riprese a causa di alcuni contrasti con il produttore Bernd Eichinger; venne quindi rimpiazzato da Uli Edel, qui al suo esordio nel lungometraggio.\nColonna sonora.\nLa colonna sonora del film, pubblicata in Germania nell'aprile 1981 dalla RCA, presenta brani del periodo berlinese (1976-1979) di David Bowie. Oltre a \"Helden\", versione tedesca di \"Heroes\", l'album include canzoni tratte dagli LP \"Station to Station\" (\"TVC 15\" e \"Stay\"), \"Low\" (\"Warszawa\"), \"Heroes\" (\"V-2 Schneider\" e \"Sense of Doubt\"), \"Stage\" (\"Station to Station\") e \"Lodger\" (\"Boys Keep Swinging\" e \"Look Back in Anger\"). Nel Regno Unito l'album non ha mai avuto una pubblicazione ufficiale, nonostante sia stato importato da Germania, Francia (dove fu chiamato \"Moi, Christiane F., 13 ans, drogu\u00e9e, prostitu\u00e9e...\") e Italia, mentre \u00e8 apparso negli Stati Uniti con la traduzione \"Christiane F. \u2013 We Children from Bahnhof Zoo\".\nAccoglienza.\nCritica.\n "}
{"id": "665026", "revid": "2069609", "url": "https://it.wikipedia.org/wiki?curid=665026", "title": "Albero di mezzana", "text": "L'albero di mezzana \u00e8 l'albero situato a poppavia dell'albero di maestra.\nSolitamente \u00e8 costituito da quattro parti ben distinte; partendo dal basso si ha:\nIn corrispondenza delle specifiche zone dell'albero appena descritte si trovano i rispettivi pennoni (pi\u00f9 uno volante); partendo sempre dal basso:\nI nomi delle vele inferite sull'albero di mezzana prendono il nome dai rispettivi pennoni:\nSi noti che, a differenza degli altri alberi (maestra e trinchetto), l'albero di mezzana ha la sua parte inferiore (fuso maggiore di mezzana) senza vele inferite. Questo perch\u00e9, essendo a ridosso del cassero, ne avrebbe intralciato l'area."}
{"id": "665028", "revid": "58420", "url": "https://it.wikipedia.org/wiki?curid=665028", "title": "Culto ariano", "text": ""}
{"id": "665033", "revid": "484362", "url": "https://it.wikipedia.org/wiki?curid=665033", "title": "Ken Masters", "text": " (nome completo Kenneth Masters) \u00e8 un personaggio immaginario, della serie di videogiochi \"Street Fighter\". Ken ha occhi castani e lunghi capelli biondi. Specularmente a Ryu, indossa di default un karate gi rosso dalle caratteristiche maniche strappate all'altezza delle spalle, un paio di guanti di protezione e una cintura nera.\nStoria.\nKen Masters \u00e8 uno studente e praticante di arti marziali, esperto, insieme all'amico e rivale Ryu, dell'Ansatsuken, l'arte marziale fittizia insegnategli dal loro maestro Gouken. \u00c8 uno dei personaggi pi\u00f9 importanti della serie, caratterizzato da un grande ottimismo e spirito di intraprendenza, aspetti della sua personalit\u00e0 che lo differenziano molto dal suo amico Ryu che invece appare sempre introverso e riflessivo. Caratteristica che li accomuna per\u00f2 \u00e8 la continua ricerca di avversari da battere al fine di perfezionare le loro tecniche e diventare pi\u00f9 forti. Ken \u00e8 figlio di un ricchissimo proprietario statunitense di una catena di hotel di lusso, come si vede nell'anime \"Street Fighter II V\". Quando Ken comp\u00ec 12 anni, il padre temendo che suo figlio potesse diventare un inetto e un incapace al quale sarebbe poi spettata l'immenso patrimonio, decise di mandarlo in Giappone presso il suo pi\u00f9 caro amico: il misterioso maestro di Arti marziali Gouken. Inizialmente il giovane Masters si mostr\u00f2 riluttante agli insegnamenti del Sensei e protest\u00f2 per tornare negli Stati Uniti dalla sua famiglia. Col tempo tuttavia accett\u00f2 di diventare un pupillo di Gouken nonch\u00e9 uno dei suoi pi\u00f9 dotati allievi insieme a Ryu.\n\u00c8 proprio negli anni della fanciullezza che Ken fa conoscenza di Ryu. I due non strinsero inizialmente un buon rapporto ma fu subito evidente la loro accesa rivalit\u00e0. Sempre col tempo la rivalit\u00e0 con Ryu si evolse in amicizia fraterna. Quando Ryu e Ken compirono rispettivamente 23 anni, Gouken ritenne che il loro addestramento al dojo fosse concluso ed esort\u00f2 i suoi allievi a intraprendere un loro personale addestramento in giro per il mondo. Ryu segu\u00ec alla lettera le indicazioni del maestro. Ken invece, desideroso di tornare negli Stati Uniti, a casa sua, si iscrisse a diversi tornei di arti marziali della nazione, vincendoli praticamente tutti. \u00c8 proprio in questi anni che Ken si guadagna il titolo di \"campione Americano\" titolo tanto inviso dal lottatore Rufus come si vede in Street Fighter IV.\nPoco tempo dopo Ken si iscrisse al primo World Warrior Tournament (Street Fighter I) insieme a Ryu. Non si sa come fu la sua prestazione all'interno del torneo. Pi\u00f9 avanti, partecipando a un torneo di strada Ken fu avvicinato da una ragazza di nome Eliza, che \u00e8 tra l'altro la sorella della moglie di Guile. I due instaurarono subito una relazione sentimentale. Durante gli eventi narrati in \"Street Fighter Alpha\" (\"I\", \"II\" e \"III\") Ken conosce anche un'altra ragazza, Sakura sedicente ammiratrice di Ryu e desiderosa di diventarne allieva. Quando Bison prese il controllo della mente di Ryu scatenandone il suo potere oscuro, Ken e Sakura si prodigarono per far rinsavire l'amico. Dopo tale esperienza Ken regal\u00f2 il proprio fiocco per capelli (ai tempi molto lunghi) a Ryu in segno di amicizia e di promessa a continuare a migliorarsi. Ryu invece interpret\u00f2 tale dono come una promessa a non ricadere pi\u00f9 nella tentazione dell'Hado Oscuro.\nInvitato al 2 Torneo World Warrior da Ryu, Ken giur\u00f2 che se avesse battuto l'amico nel torneo avrebbe sposato Eliza. Non si sa con certezza n\u00e9 chi abbia battuto l'altro n\u00e9 tantomeno se i due si siano mai incontrati nel torneo; certo \u00e8 che dopo Street Fighter II Eliza diventa la \"Signora Masters\".\nAll'inizio di Street Fighter IV Eliza \u00e8 incinta di Ken. Invitato ancora una volta da Ryu un riluttante (a causa della paternit\u00e0) Ken si iscrive al terzo World Warrior Tournament. Qui incontra prima Rufus che batte facilmente e infine Ryu. Ancora una volta l'esito del duello \u00e8 incerto. Ci\u00f2 che \u00e8 sicuro \u00e8 che alla fine Ken torna in tempo per veder partorire sua moglie che dar\u00e0 alla luce un bambino di nome Mel.\nIn \"Street Fighter X Tekken\" Ken si unisce a Ryu nella ricerca del misterioso vaso di Pandora. Durante il viaggio incontrano Kazuya e Nina a ostacolargli il cammino. Secondo gli eventi futuri di \"Street Fighter III\", Ken diventer\u00e0 il maestro di un ragazzo nippo-brasiliano di nome Sean. Invitato da Gill si iscrive al World Warrior Tournament.\nStile di combattimento.\nAllenatosi per lungo tempo con Ryu ed avendo lo stesso maestro (Gouken ), i due hanno uno stile molto simile (l\"'Ansatsuken\" appunto). Con il passare del tempo, i realizzatori dei giochi hanno cercato di differenziare leggermente le loro mosse. Ken mostra pi\u00f9 interesse verso alcune tecniche rispetto ad altre differenziando quindi l'efficacia di alcuni colpi. In sintesi Ken tende a perfezionare l'eleganza delle mosse a scapito (a volte) di una leggera riduzione di potenza rispetto a Ryu.\nLe sue tecniche principali sono:\nMosse speciali\nMosse tipiche\nSuper Combo\nUltra Combo"}
{"id": "665034", "revid": "1033892", "url": "https://it.wikipedia.org/wiki?curid=665034", "title": "NCIS - Unit\u00e0 anticrimine", "text": "NCIS - Unit\u00e0 anticrimine (\"NCIS\") \u00e8 una serie televisiva statunitense di genere poliziesco, creata da Donald P. Bellisario e trasmessa dal 23 settembre 2003 dal network CBS.\nNata come \"spin-off\" di \"JAG - Avvocati in divisa\", la serie ha come protagonista la principale squadra di agenti speciali del Naval Criminal Investigative Service (NCIS), un dipartimento della Marina Militare degli Stati Uniti che si occupa di ogni caso criminale o investigativo che coinvolga membri del corpo militare stesso. Nel 2009 la serie ha a sua volta generato un primo \"spin-off\", '; un secondo \"spin-off\", ', ha debuttato nel 2014; un terzo \"spin-off\", \"\", ha debuttato nel 2021.\nA partire dalla stagione televisiva 2009-2010, \"NCIS\" si \u00e8 affermata come la serie televisiva pi\u00f9 vista negli Stati Uniti. Un sondaggio condotto nel 2011 dalla Harris Interactive, inoltre, indic\u00f2 \"NCIS\" come lo \"show televisivo preferito di tutti i tempi\" dal pubblico statunitense.\nLa serie gode di notevole popolarit\u00e0 anche al di fuori del paese di origine. Secondo un rapporto di Digital TV Research, nel 2012 \"NCIS\" \u00e8 stato il programma televisivo a generare maggiori profitti dalla vendita dei diritti sul mercato televisivo europeo; l'unico a superare la quota di 200 milioni di dollari. Nel 2014, al Monte-Carlo Television Festival, \u00e8 stata indicata da una stima di Eurodata TV Worldwide come serie tv drammatica pi\u00f9 vista al mondo durante l'anno precedente.\nIn Italia la serie \u00e8 trasmessa dal 10 gennaio 2005 in prima visione da Rai 2.\nTrama.\nLa serie segue le vicende della principale squadra di agenti speciali dell'agenzia federale Naval Criminal Investigative Service (NCIS), denominata \"Major Case Response Team\" (MCRT), con sede al Washington Navy Yard di Washington. L'NCIS si occupa dei reati pi\u00f9 gravi che vedono coinvolti membri o persone legate alla marina degli Stati Uniti o al corpo dei Marines. Il \"Major Case Response Team\", in particolare, si occupa dei casi pi\u00f9 difficili e delicati, quali ad esempio l'omicidio di uomini vicini al Presidente, morti di celebrit\u00e0 all'interno di basi della marina, minacce terroristiche e rapimenti.\nIl MCRT \u00e8 guidato dall'agente speciale supervisore Leroy Jethro Gibbs ed \u00e8 composta dall'agente speciale Anthony \"Tony\" DiNozzo (fino alla tredicesima stagione), dall'agente speciale Timothy McGee e, fino alla decima stagione, dall'agente speciale Ziva David, inizialmente aggregata alla squadra come agente di collegamento con il Mossad, sostituendo a partire dalla terza stagione l'agente Caitlin \"Kate\" Todd, rimasta uccisa in servizio al termine della seconda stagione. Nel corso dell'undicesima stagione l'agente Ziva David viene sostituita dall'agente Eleanor Bishop. Nelle sue indagini, la squadra \u00e8 assistita dal medico legale Donald \"Ducky\" Mallard, dal suo assistente Jimmy Palmer, che ha sostituito Gerald Jackson durante la prima stagione, e dall'analista forense Abigail \"Abby\" Sciuto. Dalla quattordicesima stagione entrano a far parte della squadra tre nuovi agenti: Alexandra Quinn, ex istruttrice della FLETC (Federal Law Enforcement Training Center), Nick Torres, ex agente sotto copertura e Clayton Reeves (gi\u00e0 apparso in due episodi della tredicesima stagione), agente dell'MI6. Nella stagione successiva l'agente Quinn lascia il MCRT per occuparsi della madre fortemente malata. Al suo posto subentra un'altra donna, l'agente Jacqueline Sloane. Dopo la morte di Clayton Reeves, Abby Sciuto se ne va dal NCIS e la sostituisce Kasie Hines. All'inizio della diciottesima stagione Jacqueline Sloane lascia l'NCIS. A partire dal quindicesimo episodio della diciottesima stagione entra a far parte del team l'agente Jessica Knight. Alla fine della diciottesima stagione Eleanor Bishop lascia l'NCIS per andare con l'ex agente della CIA che l'aveva addestrata. Dal terzo episodio della diciannovesima stagione Leroy Jethro Gibbs lascia l'NCIS per\u00f2 subentra l'agente dell'FBI Alden Park.\nAl vertice dell'agenzia federale, vi \u00e8 il direttore Leon Vance, che ha sostituito dalla quinta stagione la direttrice Jennifer Shepard, rimasta uccisa in missione. Fino alla seconda stagione l'agenzia era guidata da Tom Morrow.\nPrima stagione.\nLeroy Jethro Gibbs, agente del NCIS di Washington \u00e8 a capo di una squadra composta dall'agente operativo Anthony DiNozzo, dall'analista forense Abby Sciuto e dal medico legale Donald Mallard. Dopo un caso che coinvolge l'Air Force One (il jet privato del Presidente degli Stati Uniti) alla squadra si aggiunge Kate Todd. L'arco narrativo dell'intera stagione \u00e8 legato ad Ari Haswari, inizialmente sospettato di essere un terrorista, in quanto aveva preso in ostaggio una parte della squadra di Gibbs, ma in realt\u00e0 un agente del Mossad, infiltrato in un gruppo terroristico e protetto dall'FBI. Nell'ultimo episodio Gibbs spara ad Ari sostenendo che questo render\u00e0 pi\u00f9 credibile la sua copertura al ritorno in Medio Oriente.\nSeconda stagione.\nA inizio stagione il giovane e inesperto Timothy McGee, gi\u00e0 apparso in alcuni episodi della prima stagione, diventa un membro fisso del team di Gibbs, mentre a Ducky si affianca Jimmy Palmer. L'arco narrativo di questa stagione \u00e8 ancora legato ad Ari Haswari e ai suoi intrighi. Durante il corso della vicenda l'agente del Mossad non appare fino all'ultimo episodio, in cui dopo aver attaccato la squadra del NCIS, e dopo essersi rivelato un traditore, tende un agguato a Kate, uccidendola con un colpo di fucile.\nTerza stagione.\nAll'inizio di questa stagione Ari Haswari viene ucciso da Ziva David, agente del Mossad e sua sorellastra che in seguito entra nella squadra come agente di collegamento. Nel frattempo la direzione dell'agenzia viene affidata a Jennifer Shepard, un tempo collega e amante di Gibbs, con cui si trover\u00e0 spesso in disaccordo. In questa stagione quest'ultimo viene coinvolto in un'esplosione in cui un agente sotto copertura perde la vita, mentre lui cade in coma. Al suo risveglio ha dimenticato gli avvenimenti degli ultimi 15 anni ma in suo soccorso sopraggiunge Mike Franks, il suo mentore. Al termine della stagione viene rivelata una verit\u00e0 che nessuno conosceva: Gibbs aveva una moglie, Shannon Gibbs, e una figlia , Kelly Gibbs, assassinate anni prima in quanto la donna doveva testimoniare in un importante processo. Dopo questo trauma Gibbs si dimette e affida il team a Tony, e raggiunge Mike in Messico.\nQuarta stagione.\nGibbs dopo aver risolto alcuni casi autonomamente ritorna a capo del team.Il filo conduttore della stagione \u00e8 legato a Tony, che inizia una relazione seria con Jeanne, una giovane dottoressa. Nel frattempo, per richiesta del direttore Shepard, Tony inizia a indagare sul trafficante di armi francese Ren\u00e9 Benoit, conosciuto anche come \"La Grenouille\". Nell'ultimo episodio della stagione si scopre che Jeanne \u00e8 la figlia del trafficante e che la relazione di Tony era solo una copertura per avvicinarsi a lui.\nQuinta stagione.\nQuesta stagione prosegue le vicende accadute nella precedente. In effetti \"La Grenouille\" fa visita al direttore Shepard per costituirsi poich\u00e9 teme che alcuni suoi nemici possano volerlo morto ma la donna si rifiuta di aiutarlo, condannandolo di fatto a morte. Negli ultimi episodi della stagione il direttore perde la vita in uno scontro di armi da fuoco. In seguito Gibbs e Mike Franks uccidono i responsabili della sua morte e poi, con l'aiuto del direttore aggiunto Leon Vance insabbiano la vicenda. Vance viene nominato nuovo direttore nel NCIS e decide dunque di sciogliere la squadra del MCRT assegnando a Gibbs dei nuovi agenti.\nSesta stagione.\nLa sede del NCIS di Washington \u00e8 compromessa da una talpa che si scoprir\u00e0 essere l'agente Michelle Lee. Ma il filo conduttore vero e proprio della stagione \u00e8 legato a Ziva e a un agente del Mossad, Michael Rivkin, in missione segreta negli Stati Uniti. Tony si dimostra spesso geloso del nuovo amico di Ziva e a fine stagione, in seguito a una colluttazione egli lo uccide. In seguito, per non danneggiare i rapporti diplomatici con Israele la squadra parte. Qui Tony viene interrogato da Eli David, padre di Ziva e direttore del Mossad e grazie alle parole giuste riesce a mantenere intatti i rapporti fra le due agenzie ma Ziva delusa dal comportamento di Tony decide di rimanere in Israele mentre il resto della squadra ritorna a casa. Viene anche rivelato che anni prima era stato proprio Eli a inviare Ziva per uccidere il fratellastro, sperando che potesse legarsi a Gibbs e alla sua agenzia. Nella scena finale Ziva \u00e8 legata a una sedia e un uomo misterioso cerca di estorcerle delle informazioni sull' NCIS.\nSettima stagione.\nZiva \u00e8 stata catturata da alcuni terroristi somali e la squadra fa ritorno in Israele per liberarla. Al termine della missione Ziva decide di ritornare negli Stati Uniti, venendo accolta nell'ufficio con affetto. Le vicende della stagione si incentrano poi sul colonnello Bell, collegato a Paloma Reynosa e Alejandro Rivera. I due sono entrambi figli di Pedro Hernandez, l'assassino di Shannon e Kelly Gibbs, a sua volta ucciso da Gibbs in cerca di vendetta molti anni prima. I due riescono a catturare l'agente speciale minacciandolo di uccidere le persone a lui care, partendo da suo padre.\nOttava stagione.\nLa vicenda di Paloma Reynosa si conclude a inizio stagione. Mentre gli agenti del MCRT sono sparsi per il mondo, Gibbs con un piano astuto riesce a ingannare Alejandro Rivera che uccide la sorella pensando che nella casa in cui si trovava ci fosse lo stesso Gibbs. Al termine della vicenda Vance decide di archiviare la relazione su Gibbs, colpevole di essersi vendicato dell'assassino della sua famiglia agendo al di sopra della legge.\nIl filo conduttore della stagione \u00e8 la caccia al Killer dei Porti, un assassino dall'identit\u00e0 sconosciuta che arriver\u00e0 a uccidere Mike Franks nel penultimo episodio. In questo momento con il team di Gibbs collaborano con EJ Barrett, che avr\u00e0 una relazione con Tony e la sua squadra. La donna al termine della stagione viene presa in ostaggio dal Killer dei Porti in quanto \u00e8 nipote del Segretario di Stato.\nNona stagione.\nDurante questa stagione Gibbs e i suoi uomini si trovano a fronteggiare Harper Dearing, un piromane in cerca di vendetta per la morte di suo figlio, morto a bordo di una nave a causa di una falla nella sicurezza. Nell'ultimo episodio la sede centrale di Washington viene fatta esplodere con Gibbs e tutti gli agenti al suo interno. Ducky, intento a passeggiare su una spiaggia, riceve la notizia e viene colpito da un improvviso malore.\nDecima stagione.\nL'intera squadra \u00e8 sopravvissuta all'attacco e Gibbs riesce a uccidere Dearing mettendo fine all'intreccio della stagione precedente. Ducky, sopravvissuto al suo malore viene parzialmente sostituito da Palmer che acquista una notevole importanza. Ma poco tempo dopo si sviluppa un nuovo filo conduttore, nuovamente legato a Ziva e al Mossad. Infatti il direttore Eli David e la moglie di Vance rimangono uccisi in un attacco alla casa del direttore dell'NCIS. Ziva si impegna al massimo per vendicare il padre, e riesce infine a uccidere Bodnar, il responsabile dell'accaduto. Durante questo periodo fra Tony e Ziva c'\u00e8 un avvicinamento. Negli ultimi episodi il Dipartimento della Difesa arresta Gibbs con l'accusa di ostacolare la giustizia.\nUndicesima stagione.\nZiva decide di far ritorno in Israele e lascia per sempre l'NCIS dichiarando a Tony il suo amore. Il suo posto viene preso dalla giovane Eleanor Bishop. In questa stagione il team si trova a fronteggiare Parsa. Nell'ultimo episodio Gibbs perde suo padre.\nDodicesima stagione.\nLa stagione si apre con una trasferta del team in Russia. Qui il loro elicottero viene attaccato dagli uomini di Sergei Mishnev, un mercenario che per ragioni ignote \u00e8 ossessionato da Gibbs. Bench\u00e9 i due si confrontino nel primo episodio il criminale sopravvive e raggiunge gli Stati Uniti dove inizia a rievocare la morte delle persone pi\u00f9 importanti per Gibbs. Arriva addirittura ad assassinare una delle sue tre ex mogli (Diane) nello stesso modo in cui Ari Haswari aveva assassinato Kate. Si scopre dunque che Ari e Sergei erano fratellastri. Mishnev viene infine ucciso.\nNegli ultimi episodi l'NCIS si trova a fronteggiare un gruppo terroristico noto come \"I Chiamati\" che recluta giovani ragazzi in tutto il mondo. Nelle ultime scene Gibbs viene colpito da due colpi di pistola sparati da un bambino appartenente al gruppo. Il leader dell'NCIS dopo anni di missioni e casi risolti si trova improvvisamente in bilico, fra la vita e la morte.\nTredicesima stagione.\nMentre la vita di Gibbs \u00e8 appesa a un filo, Tony riesce a localizzare e a eliminare Daniel Budd, il leader de \"I Chiamati\" mettendo fine alla pericolosa organizzazione terrorista. Grazie all'intervento del chirurgo Cyril Taft, Gibbs riesce a sopravvivere e ritorna rapidamente operativo.\nNegli ultimi episodi l'NCIS si trova a far fronte a un caso che coinvolge anche l'MI6 e a collaborare con l'agente Clayton Reeves. Nel frattempo il vecchio direttore dell'agenzia Tom Morrow viene assassinato e poco dopo anche Fornell viene gravemente ferito. Si scopre poi che la fattoria in Israele dove viveva Ziva \u00e8 stata bombardata e che la donna \u00e8 presumibilmente morta, ma che la figlia Tali \u00e8 sopravvissuta. Tony scopre di essere il padre della bimba. Alla fine il responsabile del bombardamento, l'agente corrotto della CIA Trent Kort viene ucciso e DiNozzo decide di lasciare la squadra per occuparsi della piccola Tali.\nQuattordicesima stagione.\nDopo la partenza di Tony, Gibbs \u00e8 alla ricerca di un degno sostituto. Al termine di un importante caso, che coinvolge anche l'agente Nick Torres (dato per morto da un anno) e la responsabile degli addestramenti delle reclute Alexandra Quinn, i due accettano la proposta di unirsi alla squadra del MCRT, divenendo nuovi agenti operativi. Presto si unir\u00e0 a loro l'agente Clayton Reeves dell'MI6, poich\u00e9 ha accettato di far parte della pericolosa operazione Willoughby, che avr\u00e0 conseguenze dolorose per la squadra e in particolare per Bishop che perder\u00e0 il suo nuovo fidanzato.\nQuindicesima stagione.\nQuinn lascia la squadra per assistere la madre malata. Il suo posto viene preso dall'Agente Speciale Jacqueline Sloane, psicologa forense ed ex Tenente dell'Esercito, trasferitasi dalla Costa Occidentale su richiesta di Vance, a cui deve il proprio salvataggio in Afghanistan (dove era stata fatta prigioniera e torturata per mesi da un uomo conosciuto come Masahun) anni prima, che entrer\u00e0 a far parte della vita di Gibbs come nessuno riusciva a fare da tempo. Al termine della stagione, mentre Abby e Clayton passeggiano per strada dopo aver cenato in un ristorante, vengono aggrediti da un rapinatore che uccide l'agente dell'MI6 il quale aveva fatto scudo a Abby con il proprio corpo. Quest'ultima decide quindi di abbandonare l'NCIS per trasferirsi a Londra, citt\u00e0 natale dell'uomo, e dedicarsi al volontariato aprendo una fondazione dedicata a sua madre, dato che lui non \u00e8 riuscito a farlo.\nSedicesima stagione.\nDopo l'abbandono di Abby, alla squadra si aggiunge Kasie Hines, nuova specialista forense. Si scopre inoltre che Sloane ha una figlia, Faith, data in adozione subito dopo la nascita. Durante un'indagine Bishop scopre che Ziva David \u00e8 ancora viva, ma decide di non rivelarlo a nessuno, mentre Gibbs \u00e8 costretto ad infrangere la regola 10 (\"Non farsi mai coinvolgere personalmente in un caso\"). L'uomo decider\u00e0 inoltre di confessare al suo team di aver ucciso in passato l'assassino di sua moglie e sua figlia e successivamente di parlarne con la psicologa Grace Confalone che lo aveva gi\u00e0 aiutato in passato. Emily, la figlia dell'Agente Speciale Fornell, finisce in ospedale per un'overdose di oppioidi. Nel finale di stagione, Ziva arriva nel seminterrato di Gibbs informandolo di essere in pericolo.\nDiciassettesima stagione.\nGibbs decide di fidarsi di Ziva e insieme si danno alla fuga da un commando armato che li attacca; la David informa l'ex capo che una donna di nome Sahar la vuole morta e ora vuole sfruttare lui per arrivare a lei. Mentre il resto della squadra fa i conti con l'improvviso ritorno della loro ex collega, Bishop si scusa con McGee per non avergli detto nulla, insistendo sul fatto che si sia sentita in dovere di agire cos\u00ec per ci\u00f2 che Ziva aveva rappresentato per tutti quando era nell'NCIS. Alla fine del secondo episodio, quest'ultima riparte dicendo a Gibbs che prima di poter riunirsi alla sua famiglia (l'Agente Speciale DiNozzo e la piccola Tali) deve fare ancora una cosa.\nAndando avanti, una nuova presenza entra nella vita di Gibbs, Phineas (Jack Fisher), e svilupperanno un profondo rapporto.\nNel decimo episodio, si scopre che la madre di Phineas \u00e8 Sahar, la donna che d\u00e0 la caccia a Ziva da tanti anni, e viene uccisa dallo stesso Gibbs.\nNell'episodio seguente Phineas sparisce, rapito da Halabi (un uomo di suo zio) per portarlo in Libia dallo zio, ma viene salvato dal team. Cos\u00ec Ziva pu\u00f2 rincongiungersi con Tony e Tali a Parigi.\nProduzione.\nConcezione.\nLa serie nasce nel 2003, quando Donald P. Bellisario, gi\u00e0 ideatore e produttore di altre serie televisive \"cult\" come \"Magnum, P.I.\" e \"Airwolf\", ottenne il via libera dalla CBS per inserire nell'ottava stagione di \"JAG - Avvocati in divisa\" uno speciale doppio episodio in due parti per dare il via a un potenziale spin-off. I due episodi, intitolati \"La regina di ghiaccio\" (\"Ice Queen\") e \"Catastrofe annunciata\" (\"Meltdown\"), furono trasmessi il 22 e il 29 aprile 2003 e vedono i personaggi che diventeranno protagonisti di \"NCIS\" indagare su un caso di omicidio il cui principale sospettato \u00e8 Harmon Rabb, protagonista di \"JAG\" interpretato da David James Elliott.\nAbbandonando temporaneamente il titolo di lavorazione \"NCIS\", poi adottato come titolo ufficiale dopo la prima stagione, la serie ottenne il via libera definitivo per la produzione di prima stagione con il titolo \"Navy CIS\", poi cambiato in \"Navy NCIS\" prima del debutto, durante gli \"upfront\" del maggio 2003. In origine era stata la rete a voler inserire la parola \u00abNavy\u00bb nel titolo, in modo da tenere la serie collegata all'universo di \"JAG\" nella mente degli spettatori; ma in seguito i produttori ottennero di ricostituire il titolo originale, sia per allontanare l'accostamento a \"JAG\", sia perch\u00e9 la parola \u00abNavy\u00bb risultava ridondante: l'acronimo NCIS sta infatti per \u00abNaval Criminal Investigative Service\u00bb.\nAnche se formalmente la serie nasce come spin-off, l'ideatore Donald P. Bellisario present\u00f2 \"NCIS\" non come una \u00abserie costola\u00bb, derivante da \"JAG - Avvocati in divisa\", ma come una fiction televisiva completamente nuova e indipendente. Bellisario spieg\u00f2 che nessun personaggio di \"JAG\" sarebbe apparso in \"NCIS\" e non ci sarebbero quindi stati crossover oltre al \"backdoor pilot\" che introdusse la serie. Anche secondo i critici \"NCIS\" risult\u00f2 come una serie autonoma, e, pi\u00f9 che ricordare \"JAG\", per certi aspetti, quali il ritmo veloce e l'atmosfera suggestiva, richiama la saga di \"CSI\". Inoltre, Bellisario precis\u00f2 che, rispetto a \"JAG\", la nuova serie si prefissava l'obiettivo di raggiungere anche un pubblico pi\u00f9 giovane. Secondo gli attori e i produttori, \"NCIS\" si contraddistingue per il cast corale, la forte caratterizzazione dei personaggi e gli elementi umoristici.\nCast.\nLa prima fase del casting si svolse nel marzo 2003, in vista del \"backdoor pilot\" che sarebbe stato trasmesso il mese successivo. Mark Harmon venne ingaggiato per interpretare l'agente speciale Leroy Jethro Gibbs; Michael Weatherly per il ruolo di Anthony DiNozzo; David McCallum per il ruolo del medico forense Donald \"Ducky\" Mallard; Pauley Perrette per la specialista forense Abby Sciuto; e Robyn Lively per interpretare l'agente speciale Vivian Blackadder. Nel successivo mese di giugno, dopo la trasmissione del \"backdoor pilot\" e l'approvazione della serie per la produzione di una prima stagione, Sasha Alexander fu ingaggiata per interpretare l'agente Caitlin \"Kate\" Todd, che sostitu\u00ec il personaggio dell'agente Vivian Blackadder. In seguito, al cast principale si aggreg\u00f2 anche Sean Murray, interprete dell'agente speciale Timothy McGee, che fece la sua prima apparizione nel settimo episodio come personaggio ricorrente per entrare definitivamente nella seconda stagione.\nAl termine della seconda stagione la Alexander usc\u00ec dal cast e il suo personaggio sostituito nell'autunno 2005 dall'agente Ziva David, interpretata da Cote de Pablo. Nello stesso periodo si un\u00ec al cast principale anche Lauren Holly, scelta per interpretare il nuovo direttore dell'NCIS, che, fino ad allora, era stato un personaggio secondario. Nell'estate 2008, dopo l'uscita di scena del personaggio interpretato da Lauren Holly al termine della quinta stagione, Rocky Carroll entr\u00f2 nel cast principale come nuovo direttore dell'agenzia Leon Vance.\nNell'estate del 2013 venne annunciato che Cote de Pablo avrebbe lasciato la serie subito dopo l'inizio dell'undicesima stagione. Per sostituirla, venne quindi ingaggiata Emily Wickersham, la quale impersona il nuovo personaggio Ellie Bishop. Come annunciato il 5 gennaio 2016, Michael Weatherly usc\u00ec dal cast principale al termine della tredicesima stagione, lasciando il posto a tre nuovi attori: Duane Henry, interprete dell'agente proveniente dall'MI6 Clayton Reeves, Jennifer Esposito, per il ruolo dell'agente Alex Quinn, e Wilmer Valderrama. Gli ultimi due esordiscono nella quattordicesima stagione mentre Henry \u00e8 stato introdotto nel finale della tredicesima insieme a Sarah Clarke, interprete dell'agente speciale dell'FBI Tess Monroe, inizialmente anche lei ingaggiata come potenziale nuova co-protagonista, ma poi non confermata.\nAl termine della quattordicesima stagione, venne annunciata l'uscita dal cast di Jennifer Esposito; il 27 luglio 2017 Maria Bello \u00e8 stata quindi ingaggiata per il ruolo di una nuova agente e psicologa forense che si unisce alla squadra nella stagione successiva. Il 4 ottobre 2017 Pauley Perrette, interprete di Abby, ha annunciato che lascer\u00e0 la serie al termine della quindicesima stagione. Il 19 luglio 2018 viene annunciato che a prendere il suo posto ci sar\u00e0 Diona Reasonover.\nRiprese.\nLa serie \u00e8 ambientata a Washington, ma \u00e8 girata principalmente a Santa Clarita, nel sud della California.\nShowrunner.\nIl primo showrunner della serie \u00e8 stato Donald P. Bellisario, gi\u00e0 ideatore e produttore della serie madre JAG. Nel 2007, in seguito ad alcune problematiche interne con il cast, e in particolare con Mark Harmon, Bellisario lascia le redini della serie nelle mani di Shane Brennan, gi\u00e0 da tempo autore degli episodi. Due anni dopo Brennan lascia la guida di NCIS per fiondarsi nella produzione del primo spin-off, . Il terzo showrunner \u00e8 Gary Glasberg che porta la serie ai vertici della televisione americana. \u00c8 nei primi anni della sua gestione che NCIS diventa la serie TV pi\u00f9 vista negli Stati Uniti. Glasberg muore prematuramente nel settembre del 2016 a soli 50 anni e la serie viene affidata agli storici autori George Schenck &amp; Frank Cardea, autori di numerosi episodi della serie fin dalla prima stagione.\nColonna sonora.\nIl 10 febbraio 2009 la CBS Records ha pubblicato la prima colonna sonora della serie, intitolata \"NCIS: The Official TV Soundtrack\" e consistente in due dischi, per un totale di 22 brani, che comprendono le principali canzoni andate in onda nella serie, comprese quelle ascoltate dal personaggio di Abby Sciuto nel suo laboratorio, e il brano della sigla \"Numeriklab\", composto dalla band Ministry, commercializzato per la prima volta.\nUn secondo album \u00e8 stato pubblicato il 3 novembre 2009: \"NCIS: The Official TV Soundtrack - Vol. 2\". Si tratta di un unico disco con 12 brani, quasi tutti inediti della settima stagione, tra i quali vi \u00e8 anche una registrazione dal titolo \"Bitter and Blue\" di Michael Weatherly, interprete di Tony DiNozzo nella serie.\nIl 29 marzo 2011 \u00e8 stata pubblicata una terza edizione, intitolata \"NCIS: The Official TV Score\", indipendente dalle prime due uscite. L'album, curato da Brian Kirk, contiene 14 tracce ottenute missando vari pezzi dagli episodi della serie, pi\u00f9 la prima versione commerciale della sigla (\"NCIS Main Theme\").\nSpin-off.\nNCIS: Los Angeles.\nDal 22 settembre 2009 va in onda sulla rete statunitense CBS \"\", spin-off ambientato nell'omonima citt\u00e0 californiana. I nuovi personaggi principali sono stati introdotti con un \"backdoor pilot\" (come nel caso tra \"NCIS\" e \"JAG\"), un episodio pilota corrispondente al 22\u00ba e 23\u00ba episodio della sesta stagione di \"NCIS\", intitolato \"Leggenda\" (andato in onda negli Stati Uniti in due parti il 28 aprile e il 5 maggio 2009, e in Italia il 21 febbraio e 28 febbraio 2010). Chris O'Donnell interpreta l'agente speciale G. Callen, LL Cool J interpreta l'agente speciale Sam Hanna, Peter Cambor interpreta uno psicologo di nome Nate Getz e Daniela Ruah interpreta l'agente speciale Kensi Blye.\nLe due serie mantengono uno stretto legame, infatti tra i personaggi di \"NCIS\" che ricorrono in \"NCIS: Los Angeles\" ci sono Leon Vance (Rocky Carroll) e Abby Sciuto (Pauley Perrette).\nNCIS: New Orleans.\nNel mese di settembre 2013 la CBS annunci\u00f2 l'inizio della produzione di un nuovo spin-off, dal titolo \"\", che avrebbe debuttato nel corso dell'undicesima stagione con un doppio episodio introduttivo. Tale \"backdoor pilot\" \u00e8 stato trasmesso in due parti, corrispondenti al 18\u00ba e 19\u00ba episodio della stagione, il 25 marzo e il 1\u00ba aprile 2014.\nCome suggerisce il titolo, lo spin-off segue le vicende dell'unit\u00e0 investigativa dell'NCIS di New Orleans. Il cast include Scott Bakula nei panni dell'agente speciale Dwayne Cassius Pride, Paige Turco nei panni della moglie Linda, Lucas Black, interprete dell'agente Christopher Lasalle, Zoe McLellan, interprete dell'agente Meredith \"Merri\" Brody, e CCH Pounder, nel ruolo del medico legale Loretta Wade. La prima stagione di \"NCIS: New Orleans\" ha debuttato il 23 settembre 2014.\nIl 17 febbraio 2021 viene annunciato che la settima stagione sar\u00e0 l'ultima e che si concluder\u00e0 con l'episodio finale il 16 maggio dello stesso anno.\nNCIS: Hawaii.\nIl 16 febbraio 2021 viene annunciata da Variety la produzione di un nuovo spin-off per CBS di NCIS ambientato alle Hawaii, chiamato per l'appunto \"\".\nAccoglienza.\n\"NCIS\" \u00e8 risultata la serie televisiva pi\u00f9 seguita negli Stati Uniti a partire dalla stagione tra il 2009 e il 2013. La decima stagione risulta essere la pi\u00f9 seguita, con una media di 21.344.000 spettatori per episodio; ascolti di poco inferiori solo alle partite di NFL. All'edizione del 2014 del Monte-Carlo Television Festival, \"NCIS\" fu premiata come serie televisiva drammatica pi\u00f9 vista al mondo; Eurodata TV Worldwide stim\u00f2 infatti che nel corso del 2013 a livello internazionale la serie era stata seguita da circa 57,6 milioni di spettatori.\nEdizioni home video.\nLe stagioni di \"NCIS\" sono state distribuite anche in DVD e Blu-ray Disc.\nVideogiochi.\nNel 2010 CBS Interactive e GameHouse hanno realizzato ', un videogioco, a pagamento, per telefono cellulare disponibile per iOS, Android, BlackBerry, Windows Phone e BREW/J2ME, scritto dagli sceneggiatori della serie TV. Nel 2011 Ubisoft ha sviluppato ', un videogioco per PC, Xbox, PlayStation 3, Wii e Nintendo DS."}
{"id": "665038", "revid": "767487", "url": "https://it.wikipedia.org/wiki?curid=665038", "title": "Emil Erlenmeyer", "text": "Spese alcuni anni della sua vita facendo il farmacista, dopo avere studiato medicina.\nBiografia.\nStudi\u00f2 chimica a Gie\u00dfen seguendo gli insegnamenti di Justus von Liebig e ad Heidelberg al seguito di Friedrich Kekul\u00e9. Lavor\u00f2 con Robert Bunsen nell'ambito dello studio dei fertilizzanti. Erlenmeyer fu professore di chimica alla Scuola Politecnica di Monaco di Baviera dal 1868 al 1883. Scopr\u00ec e sintetizz\u00f2 diversi composti organici quali l'acido isobutirrico (1865), la tirosina (1883), la guanidina, la creatina e la creatinina; nel 1861 invent\u00f2 la beuta. Fu uno dei primi chimici ad adottare le formule di struttura sulla base del concetto di valenza e propose quella che divenne la moderna struttura del naftalene, due anelli benzenici condensati; asser\u00ec l'uso del termine \"aromatico\" in riferimento ai composti con propriet\u00e0 simili al benzene. Defin\u00ec anche la struttura di composti quali l'acido lattico e l'acido idroacrilico (1867), dei sali di diazonio (1874) e chiar\u00ec la struttura dei lattoni (1880).\nNel 1880 formul\u00f2 la \"regola di Erlenmeyer\": tutti gli alcoli nei quali il gruppo -OH \u00e8 legato a un carbonio che porta un doppio legame danno aldeidi o chetoni (quella che viene oggi definita tautomeria cheto-enolica). Fu il primo a definire l'esistenza di doppi e tripli legami nella chimica del carbonio.\nAbbandon\u00f2 la carriera accademica, per problemi di salute, nel 1883 svolgendo per\u00f2 l'attivit\u00e0 di consulente. Emil Erlenmeyer mor\u00ec ad Aschaffenburg nel 1909."}
{"id": "665041", "revid": "827882", "url": "https://it.wikipedia.org/wiki?curid=665041", "title": "Toprock", "text": "Il Toprock \u00e8 una categoria di danza \"in piedi\" di Break dance, evoluzione dello stile di ballo chiamato Uprock.\nSviluppatosi alla fine degli anni 60, il \"Toprock\" \u00e8 frutto dell'influenza di artisti afro-americani come James Brown, Sammy Davis Jr e di passi derivati dalla Salsa e dalla Rumba. Generalmente \u00e8 utilizzato all'inizio di un'entrata di Breaking, prima del Go down. A differenza che nell'Uprock, una \"performance\" di Toprock non prevede necessariamente un battle contro un avversario. \nPassi di Toprock.\nGli stili in piedi di Breakdance sono molti e i passi base del Toprock sono ancora poco conosciuti.\nMolti passi di Toprock prendono spunto da passi di footwork e viceversa. Il principale punto di riferimento per\u00f2 rimane l'Uprock. Di seguito alcuni esempi di passi base:"}
{"id": "665043", "revid": "1543377", "url": "https://it.wikipedia.org/wiki?curid=665043", "title": "\u00c1lvaro Siza", "text": "\u00c8 stato insignito di numerosi premi e onorificenze tra i quali la Medaglia d'oro dell'architettura nel 1988, il Pritzker Prize nel 1992, del Premio Wolf per le arti nel 2001, del RIBA's Royal Gold Medal nel 2009 e del Leone d'Oro alla Carriera in occasione della 13\u00b0Mostra internazionale di architettura di Venezia nel 2012.\nBiografia.\nNasce nel 1933 a Matosinhos, citt\u00e0 sull'Oceano Atlantico a pochi chilometri da Porto. Dal 1945 studia nella Scuola Superiore di Belle Arti di Porto dove si laurea nel 1955. Dal 1955 collabora nello studio di Fernando Tavora. Alla fine degli anni cinquanta apre un proprio studio e progetta la Casa del T\u00e8 a Le\u00e7a da Palmeira. Dalla met\u00e0 del decennio successivo diventa professore universitario in molte universit\u00e0 internazionali, che lascer\u00e0 poi per dedicarsi solamente alla cattedra di Costruzione all'Universit\u00e0 di Porto.\nNell'ottobre del 2008, durante una sua visita nel Salento, gli viene conferita dal Consiglio Comunale di Calimera (LE) la cittadinanza onoraria.\nCollabora con Eduardo Souto de Moura per il padiglione del Portogallo all'Expo del 1998 di Lisbona."}
{"id": "665044", "revid": "5307472", "url": "https://it.wikipedia.org/wiki?curid=665044", "title": "Manufattura", "text": ""}
{"id": "665048", "revid": "6282", "url": "https://it.wikipedia.org/wiki?curid=665048", "title": "Tracert", "text": ""}
{"id": "665049", "revid": "42081", "url": "https://it.wikipedia.org/wiki?curid=665049", "title": "Socioliberale", "text": ""}
{"id": "665050", "revid": "1632387", "url": "https://it.wikipedia.org/wiki?curid=665050", "title": "Basilica di Sant'Apollinare Nuovo", "text": "La basilica di Sant'Apollinare Nuovo \u00e8 una basilica di Ravenna. Nata come luogo di culto ariano, nel VI secolo fu consacrata a San Martino di Tours (era denominata \"San Martino in Cielo d'Oro\"). L'attuale denominazione della basilica risale al IX secolo, periodo in cui le reliquie del protovescovo Apollinare, a causa delle frequenti incursioni piratesche sulla costa ravennate, per ragioni di sicurezza, furono trasferite dalla basilica di Sant'Apollinare in Classe in quella intramuraria di San Martino che venne rinominata, appunto, Sant'Apollinare Nuovo.\nStoria.\nLa basilica fu fatta erigere dal re goto Teodorico nel 505 come chiesa di culto ariano con il nome di \"Domini Nostri Jesu Christi\". Fu la chiesa palatina di Teodorico (cio\u00e8 una chiesa per l'uso della sua corte).\nIn seguito alla conquista della citt\u00e0 da parte dell'Impero bizantino (540) l'imperatore Giustiniano pass\u00f2 in propriet\u00e0 della Chiesa cattolica tutti i beni immobili gi\u00e0 posseduti dagli ariani. Tutti gli edifici legati ai goti e all'arianesimo furono integrati al culto cattolico. La basilica ex teodoriciana venne riconsacrata a San Martino di Tours, difensore della fede cattolica e avversario di ogni eresia.\nSant'Apollinare Nuovo porta i segni tangibili di quest'operazione: la fascia sopra gli archi che dividono le navate era corredata da un ciclo di mosaici con temi legati alla religione ariana. Su iniziativa del vescovo Agnello, il ciclo fu cancellato e la fascia ridecorata ex novo. Furono risparmiati solo gli ordini pi\u00f9 alti (con le \"Storie di Cristo\" e con i profeti), mentre nella fascia pi\u00f9 bassa, quella pi\u00f9 grande e pi\u00f9 vicina all'osservatore, si procedette a una vera e propria ridecorazione, che salv\u00f2 solo le ultime scene con le vedute del Porto di Classe e del \"Palatium\" di Teodorico, sebbene epurate per una \"damnatio memoriae\" di tutti i ritratti, che probabilmente appartenevano a Teodorico stesso e ai suoi dignitari.\nNell'anno 725 la chiesa venne danneggiata da un violento terremoto, che ne fece crollare l'abside. Il sisma demol\u00ec anche la Basilica petriana di Ravenna.\nLa basilica assunse il suo nome attuale solo intorno al IX secolo dopo che vi furono portate le reliquie di sant'Apollinare, primo vescovo di Ravenna, dall'omonima basilica di Classe per sottrarle al pericolo delle scorrerie dei pirati.\nNel corso della prima guerra mondiale, nella notte del 12 febbraio 1916 la chiesa fu bombardata causando gravi danni. L'immagine dell'antica chiesa bizantina sfigurata dalle bombe fece il giro del mondo, suscitando la pi\u00f9 ampia riprovazione.\nDescrizione.\nSi tratta di un edificio a tre navate, attualmente privo di quadriportico e preceduto da un portico o nartece, risalente al XVI secolo. Il nartece, in area ravennate, viene pi\u00f9 propriamente chiamato \u00e0rdica (dall'adattamento bizantino \"n\u00e0rtheka\" del termine greco classico \"n\u00e0rthex\", nartece).\nEsternamente si presenta con una facciata a salienti, realizzata in laterizio. Nella parte superiore si trova, esattamente al centro, una grande e larga bifora in marmo, sormontata da altre due piccolissime aperture, l'una a fianco dell'altra. Il nartece presenta un tetto spiovente, che dalla facciata scende verso le colonne portanti. Queste sono in marmo bianco e creano un notevole contrasto con la scurezza dell'edificio vero e proprio. Nella parte anteriore destra rispetto alla Basilica, si innalza verso il cielo un campanile dalla pianta circolare, anch'esso in mattoni.\nLa navata centrale, larga il doppio di quelle laterali, terminava con un'abside semicircolare all'interno e poligonale all'esterno, che fu ricostruita nel XVI secolo e decorata nel XVIII secolo, assumendo l'aspetto attuale, che \u00e8 stato recuperato di recente, segnando per\u00f2 sul pavimento la pianta dell'abside del VI secolo. La navata mediana \u00e8 delimitata da dodici coppie di colonne poste una di fronte all'altra che sorreggono archi a tutto sesto.\nMosaici.\nCome tutte le chiese di Ravenna, dei periodi imperiale (fino al 402-476), ostrogotico (fino al 476-540) e giustinianeo (dal 540-565 in poi), anche Sant'Apollinare Nuovo \u00e8 decorata con meravigliosi e coloratissimi mosaici. Tuttavia essi non risalgono alla stessa epoca: alcuni sono teodoriciani, altri risalgono alla ridecorazione voluta dal vescovo Agnello, quando l'edificio venne riconsacrato al culto cristiano cattolico.\nLe pareti della navata centrale sono divise in tre fasce ben distinte dalle decorazioni musive.\nLe Scene della \"Vita di Cristo\".\nLa fascia pi\u00f9 alta \u00e8 decorata da una serie di riquadri intervallati dal motivo allegorico di un padiglione con due colombe. I riquadri presentano scene della vita di Cristo e sono particolarmente curati nei dettagli, anche se in antico si trovavano ancora pi\u00f9 in alto (per via della subsidenza) e quindi la loro lettura era tutto sommato ardua. Alcune scene permettono di evidenziare alcune evoluzioni dell'arte del mosaico nell'epoca di Teodorico. La scena del \"Cristo che divide le pecore dai capretti\" ricorda quella del Buon Pastore del Mausoleo di Galla Placidia, ma le differenze sono notevoli (\u00e8 passato poco meno di un secolo): le figure non sono pi\u00f9 disposte in uno spazio in profondit\u00e0, ma appaiono schiacciate l'una sull'altra, con molte semplificazioni.\nLa rigida frontalit\u00e0 e la perdita del senso del volume nel Cristo e negli angeli imprime un innegabile senso ieratico. In questa scena viene raffigurata la \"separazione dei buoni e dei cattivi\", espressa simbolicamente per mezzo di due gruppi di pecorelle e capri, affiancati rispettivamente dall'Angelo del Bene, vestito di rosso, e dall'Angelo del Male, vestito di blu. Nella scena dell\"Ultima cena\" Cristo e gli apostoli sono raffigurati similmente alle raffigurazioni romane paleocristiane, e le proporzioni gerarchiche (Cristo pi\u00f9 grande delle altre figure) rientrano nel filone dell'arte tardoantica \"provinciale\" e \"plebea\". Cristo \u00e8 sempre raffigurato con vesti purpuree, giovane e imberbe secondo l'uso occidentale, tranne negli episodi della Passione, dove compare con la barba, all'uso orientale.\nLe Teorie di Martiri e Vergini.\nLa fascia mediana \u00e8 composta da riquadri tra le finestre che incorniciano solide figure di \"Santi e Profeti\" dalle vesti ombreggiate e morbidamente panneggiate. Essi, nonostante l'indefinito fondo oro, si dispongono su un piano prospettico.\nLa fascia inferiore, la pi\u00f9 grande, \u00e8 anche quella maggiormente manomessa. Sulla parete di destra (guardando verso l'altare), \u00e8 raffigurato il famoso \"Palazzo di Teodorico\", riconoscibile dalla scritta latina \"PALATIUM\" (Palazzo) nella parte bassa del timpano. Gli edifici interni rappresentati sono mostrati in prospettiva ribaltata. Ci\u00f2 significa che quello che si vede corrisponde a tre lati del peristilio, schiacciati su un unico piano. Tra una colonna e l'altra sono tesi dei drappeggi bianchi e decorati in oro, che coprono le ombre di antiche figure umane rimaste dopo che una parte del mosaico fu condannata alla distruzione: per una sorta di \"damnatio memoriae\" tutte le figure umane (quasi certamente Teodorico stesso e membri della sua corte) vennero cancellate e si notano ancora le ampie parti di colore leggermente diverso (a riprova di una ricostruzione avvenuta in un momento diverso) e le incontrovertibili tracce sulle colonne bianche, dove spuntano qua e l\u00e0 delle mani.\nLe colonne che sorreggono gli archi del palazzo sono candide e slanciate (nella realt\u00e0 dovevano essere in marmo) e terminanti con capitelli in tipico stile corinzio. Sopra gli archi, che riportano motivi di angeli che tendono festoni floreali, si trova una lunga teoria di archetti bassi protetti da parapetti, e sormontati dal tetto in tegole. Questo doveva probabilmente essere un lungo terrazzo coperto.\nDi l\u00e0 dal Palazzo si notano alcuni edifici basilicali o a pianta centrale che hanno la funzione di rappresentare, sinteticamente e simbolicamente, la citt\u00e0 di Ravenna.\nSulla parete di fronte \u00e8 raffigurato invece il porto di Classe, che in quel tempo era il pi\u00f9 grande di tutto l'Adriatico, nonch\u00e9 una delle principali sedi della flotta imperiale romana. Sulla sinistra, i tasselli del mosaico compongono la figura di tre imbarcazioni allineate verticalmente, che sostano sull'acqua azzurra e calma del porto, in un'insolita prospettiva \"a volo d'uccello\", che ne risalta l'ampiezza. Da ambedue parti esse sono protette da una coppia di alte torri in pietra. Continuando verso destra, si possono osservare le alte e possenti mura merlate cittadine, all'interno delle quali si intravedono vari edifici notevolmente stilizzati: un anfiteatro, un portico, una basilica, una costruzione civile a pianta centrale coperta da un tetto conico. Sopra la porta d'ingresso alla citt\u00e0, sull'estrema destra, si leggono le parole latine: \"CIVI[TAS] CLASSIS\" (Citt\u00e0 di Classe).\nLe contrapposte processioni di \"Santi Martiri\" e \"Sante Vergini\", sempre nel registro inferiore, furono eseguite nel periodo di dominazione bizantina (quando Ravenna era un Esarcato dipendente da Costantinopoli) ed evidenziano alcuni dei caratteri dell'arte propria dell'Impero d'Oriente quali: la ripetitivit\u00e0 dei gesti, la preziosit\u00e0 degli abiti, la mancanza di volume (con il conseguente appiattimento o bidimensionalit\u00e0 delle figure). E ancora: l'assoluta frontalit\u00e0, la fissit\u00e0 degli sguardi, la quasi monocromia degli sfondi (un abbacinante oro), l'impiego degli elementi vegetali a scopo puramente riempitivo e ornamentale, la mancanza di un piano d'appoggio per le figure che, pertanto, appaiono sospese come fluttuanti nello spazio.\nLe processioni dei \"Martiri\" muovono da Ravenna verso Ges\u00f9 in trono fra angeli.\nI santi martiri, identificati dal loro nome scritto in alto, hanno l'aureola e vestono toghe candide. Mentre procedono su un prato fiorito con alte palme porgono, coperta dal mantello in segno di offerta sacra, una preziosa corona, simbolo del martirio.\nLa teoria delle \"Vergini\" similmente muove dalla citt\u00e0-porto di Classe su un prato fiorito con alte palme sullo sfondo. Ogni vergine \u00e8 identificata dal suo nome, ha l'aureola ed \u00e8 abbigliata con vesti regali, mentre procede e e porge, coperta con un velo in segno di offerta sacra, una preziosa corona, simbolo del martirio.\nAl termine della processione vi \u00e8 la raffigurazione dell'epifania, ossia l'apparizione della Madonna in trono col bambino Ges\u00f9 fra quattro angeli (met\u00e0 del VI secolo) ai tre Magi (indossanti brache, mantello e berretto frigio), che porgono i loro doni, guidati dalla stella.\nL'abside venne distrutta da un terremoto e poi ricostruita, e per questo motivo \u00e8 completamente priva di mosaici (che quasi sicuramente dovevano essere simili a quelli dell'omonima chiesa a Classe)."}
{"id": "665051", "revid": "42081", "url": "https://it.wikipedia.org/wiki?curid=665051", "title": "Socioliberalismo", "text": ""}
{"id": "665055", "revid": "33689", "url": "https://it.wikipedia.org/wiki?curid=665055", "title": "Piano d'Arta", "text": ""}
{"id": "665056", "revid": "663104", "url": "https://it.wikipedia.org/wiki?curid=665056", "title": "Euridice (fregata)", "text": ""}
{"id": "665057", "revid": "123910891", "url": "https://it.wikipedia.org/wiki?curid=665057", "title": "Francesco Clemente", "text": "Biografia.\nFrancesco Clemente, assieme a Sandro Chia, Enzo Cucchi, Nicola De Maria e Mimmo Paladino, \u00e8 uno dei protagonisti della Transavanguardia italiana, movimento artistico, teorizzato dal critico d'arte Achille Bonito Oliva, nato verso la seconda met\u00e0 degli anni settanta del XX secolo.\nL\u2019evoluzione artistica di Clemente sfrutta simboli della tradizione occidentale e orientale, immagini video e cultura popolare. Il mondo interiore dell\u2019artista rifugge da concetti e idee che non siano il mero atto del disegno facendo dialogare il passato con il futuro, idiomi e stili distanti geograficamente ma accomunati artisticamente. Membro dell'Accademia Americana delle Arti e delle Lettere, vive e lavora a New York e a Varanasi in India.\nClemente ha compiuto i suoi primi studi liceali a Napoli; nel 1970 si trasferisce a Roma per frequentare la facolt\u00e0 di Architettura che non porter\u00e0 mai a termine. Con il trasferimento nella capitale entra in contatto con vari artisti tra cui Cy Twombly e Alighiero Boetti, che influenzano i suoi esordi artistici. Nel 1971 tiene alla Galleria di Valle Giulia di Roma la sua prima mostra personale.\nAffascinato dalla poesia e dalle culture diverse e lontane, ha intrapreso numerosi viaggi, spesso in Asia, entrando in contatto non solo con la cultura afghana e con quella indiana (dopo un primo viaggio a Madras, torner\u00e0 in India diverse volte negli anni settanta), ma anche con quella sudamericana e giamaicana. Continua ad esporre le sue opere nel 1975 alla galleria Massimo Minini di Brescia, Franco Toselli a Milano, Gian Enzo Sperone a Torino e a Roma.\nA partire dagli anni ottanta espone alla Biennale di Venezia e a New York, dove si era trasferito con la famiglia, e questo gli vale la collaborazione con Andy Warhol, Kenny Scharf e Keith Haring. Nel 1989, oltre alla mostra alla Lisson Gallery di Londra, espone i suoi lavori a Napoli alla galleria di Lucio Amelio e prende parte a numerose mostre in gallerie e musei. I suoi lavori vengono esposti dall\u2019Universit\u00e0 di Berkeley, in California, al Metropolitan Museum di New York, all\u2019Art Institute di Chicago e al Museum of Modern Art di New York. Negli anni a seguire la sua produzione artistica, che appare con regolarit\u00e0 anche in tutti i paesi europei, pu\u00f2 contare sulla collaborazione con le gallerie di Daniel Templon e Yvon Lambert di Parigi, Paul Maenz di Cologne, Mary Boone Gallery, Sperone Westwater Gallery, Gagosian Gallery e Leo Castelli Gallery di New York, Akira Ikeda Gallery di Tokyo, Galerie Michael Haas di Berlino, Galerie Thaddaeus Ropac di Parigi e Salisburgo, Galeria Javier Lopez di Madrid, James Cohan Gallery di Shanghai.\nCinema.\nNel mondo del cinema Francesco Clemente \u00e8 stato l'autore di tutti i disegni e i quadri realizzati dal protagonista del film \"Paradiso Perduto\" del 1998, ispirato dal romanzo di Dickens \"Great Expectations\" e diretto da Alfonso Cuar\u00f3n.\nInoltre ha recitato nel film \"Will Hunting - Genio ribelle\" nella parte di un ipnotista."}
{"id": "665059", "revid": "3732", "url": "https://it.wikipedia.org/wiki?curid=665059", "title": "Demetrio di Alessandria", "text": "Biografia.\nLo storico e architetto Sesto Giulio Africano, che visit\u00f2 Alessandria ai tempi in cui Demetrio occupava la cattedra vescovile, riferisce nelle sue opere che questi fu l'undicesimo vescovo dopo la morte di San Marco e che fu eletto a questo sacro ufficio durante l'impero di Commodo; la collocazione di questo avvenimento da parte di Eusebio di Cesarea durante gli anni dell'impero di Settimio Severo (\"Historia Ecclesiastica\", VI, 2) \u00e8 univocamente considerata dagli storici un errore. La \"Catholic Encyclopedia\" afferma che, dopo San Marco, \"Demetrio \u00e8 il primo vescovo di Alessandria di cui si sappia qualcosa\", non essendoci alcuna reale documentazione storica riguardo ai suoi predecessori, dei quali il gi\u00e0 citato Eusebio si \u00e8 limitato a lasciare una scarna cronologia, ed essendo la vita di Aniano esposta unicamente in opere agiografiche o, come nel caso del Vangelo segreto di Marco, di dubbia rilevanza storiografica\nLa prima sua disposizione fu quella di inviare Panteno in India nel Malabar (odierno Kerala). Da questo fatto gli storici ritengono che, al momento della nomina di Demetrio come vescovo, Panteno non fosse gi\u00e0 pi\u00f9 a capo della Scuola catechetica di Alessandria e fosse gi\u00e0 a lui succeduto Clemente. Quando anche quest'ultimo si ritir\u00f2 (circa nel 203), Demetrio pose al suo posto Origene, che al tempo doveva avere solo diciotto anni.\nMentre Demetrio, che si era culturalmente formato da solo, prese parte alla risoluzione del problema del Calcolo della Pasqua, che la Chiesa si trov\u00f2 ad affrontare al tempo di Papa Vittore I, il pensiero teologico di Origene si svilupp\u00f2 rapidamente, arrivando ben presto ad oscurare quello del vescovo di Alessandria.\nAll'inizio della carriera del filosofo Demetrio incoraggi\u00f2 questi, arrivando ad inviarlo presso il governatore d'Arabia, che aveva richiesto la sua presenza sia al prefetto che allo stesso Demetrio. Durante il saccheggio di Alessandria (215) da parte delle truppe di Caracalla, intervenute per sedare una rivolta popolare, Origene fugg\u00ec a Cesarea dove il vescovo della citt\u00e0 gli chiese di recitare dei sermoni durante le messe. Saputo questo Demetrio scrisse a Origene rimproverandolo in quanto questa attivit\u00e0 non poteva essere posta in essere da laici. Nonostante i Vescovi di Gerusalemme e di Cesarea cercassero di trattenerlo, il filosofo fu tuttavia richiamato ad Alessandria. I rapporti fra i due entrarono in tal modo in crisi.\nNel 230, poich\u00e9 ad Origene fu richiesto di risolvere una disputa teologica ad Achea, questi prese la via per la Palestina senza aver ricevuto prima il permesso da Demetrio, facendosi inoltre ordinare prete a Cesarea (Eusebius, H.E. VI,23). Saputo di ci\u00f2 Demetrio, considerando il comportamento del filosofo un grave atto di insubordinazione, convoc\u00f2 un sinodo nel 231 che band\u00ec Origene dalla comunit\u00e0 cristiana, quindi invi\u00f2 questa condanna a tutte le Chiese. La chiesa di Roma accett\u00f2 le decisioni del sinodo, ma quelle di Palestina, Fenicia, Arabia e Achaea le rifiutarono. Da Cesarea Origene invi\u00f2 quattro lettere in sua difesa attaccando Demetrio.\nIl vescovo di Alessandria, dopo aver ostracizzato Origene, pose la Scuola catechetica sotto il controllo di Eraclio, che era stato il primo allievo di quest'ultimo. Questo fu probabilmente l'ultimo atto del suo vescovado.\nViene venerato come santo dalla Chiesa cattolica, da quella ortodossa e da quella copta."}
{"id": "665060", "revid": "1680141", "url": "https://it.wikipedia.org/wiki?curid=665060", "title": "Jump-cut", "text": "Il jump-cut (in italiano Taglio interno) \u00e8 un termine utilizzato nell'ambito del montaggio di un filmato per indicare il taglio della parte centrale di un'inquadratura lasciandone quindi le parti iniziale e finale, senza che tra loro ci sia continuit\u00e0 temporale: altrimenti chiamato taglio in asse. Gli oggetti in movimento paiono saltare da una posizione all'altra.\nQuesta tecnica \u00e8 altres\u00ec utilizzata in ambito discografico da musicisti come Frank Zappa, The Residents e John Zorn.\nUtilizzo.\nI jump cut sono dei veri e propri salti, inquadrature tagliate, dove non ci si preoccupa di usare raccordi classici, ma neppure falsi raccordi; si usa semplicemente una ellissi temporale. La tecnica del jump cut si \u00e8 sviluppata con la Nouvelle Vague francese, in particolare il primo film in cui fu usata ampiamente fu \"Fino all'ultimo respiro\" di Jean-Luc Godard. Pi\u00f9 recentemente questa tecnica \u00e8 stata utilizzata dal regista Guy Ritchie in \"Snatch - Lo strappo\".\nIn ambito musicale e compositivo si pu\u00f2 rilevare l'applicazione di tale tecnica in diversi arrangiamenti e scritture di musicisti come Frank Zappa (\"Uncle Meat\",\"Lumpy Gravy\"), John Zorn ( \"Spillane\", \"Naked City\", \"Radio\") e del gruppo californiano The Residents (\"Meet the Residents\", \"Third Reich'n'Roll\"). "}
{"id": "665061", "revid": "599013", "url": "https://it.wikipedia.org/wiki?curid=665061", "title": "John Mensah", "text": "Carriera.\nClub.\nPassato nell'estate del 1999 dal MBC Accra al Bologna e aggregato alle squadre giovanili, nel gennaio 2001 viene ceduto in prestito al Bellinzona per fare esperienza nella serie cadetta elvetica.\nPassa al per la stagione di Serie B 2001-2002, durante la gestione di Riccardo Sogliano e sotto la guida di Franco Scoglio, collezionando 24 presenze e 3 gol. A fine stagione l'allora presidente del Genoa Luigi Dalla Costa non esercita il diritto di riscatto ed il giocatore passa al ChievoVerona del presidente Luca Campedelli che lo acquista in via definitiva.\nNella sua prima stagione in Serie A scende in campo in poche occasioni; stessa sorte anche nella stagione successiva e quindi a gennaio viene girato in prestito al fino al termine del campionato: qui trova poco spazio scendendo in campo 6 volte.\nNelle prime due stagioni ottiene 13 presenze. E, nel corso della stagione il difensore di Obuasi passa in prestito al Modena, societ\u00e0 che nel frattempo era in Serie A. Sei presenze in sei mesi, quindi il ritorno al Chievo.\nRientrato al ChievoVerona per il campionato 2004-2005, gioca con continuit\u00e0 a stagione inoltrata, sotto la guida dell'allenatore Mario Beretta.\nNella stagione successiva scende nuovamente in Serie B nelle file della Cremonese; dopo la retrocessione della sua squadra, si trasferisce nel calcio francese acquistato dal Rennes.\nNell'estate 2008 passa all'Olympique Lione, per poi trasferirsi l'anno successivo in Premier League nelle file del Sunderland. A fine stagione fa ritorno al Lione ma le due societ\u00e0 si mettono d'accordo per un nuovo prestito annuale per la cifra di 500\u00a0000 euro con opzione per il riscatto, obbligatorio dopo 25 presenze, di 5,5 milioni di euro.\nIl 2 luglio 2012 rescinde il contratto che lo legava al Lione fino al giugno 2013, svincolandosi. Il successivo 14 settembre si aggrega al West Ham per un periodo di prova insieme a Mika\u00ebl Silvestre e Anthony Vanden Borre. Nonostante in un primo tempo, a differenza di Silvestre e Vanden Borre, gli \"Hammers\" sembrassero intenzionati a metterlo sotto contratto, il 22 settembre 2012 l'allenatore Sam Allardyce dichiara di aver deciso di non tesserarlo.\nNel 2012 torna in patria in cui firma un contratto con la squadra ghanese dell'Accra Hearts of Oak Sporting Club, ma il 2 gennaio 2013 viene ingaggiato nuovamente con un contratto semestrale dal Rennes. Nel 2013-2014 ha avuto una parentesi in patria e una in Slovacchia, al Nitra. Dopo un periodo di inattivit\u00e0, Mensah firma nel marzo 2016 con l'AFC United, squadra del secondo campionato svedese.\nNazionale.\nNel 2000 disputa il Mondiale Under-20, nel quale la sua Nazionale si classifica al secondo posto. Il suo golden gol, segnato con un colpo di testa, consente al di eliminare il nei quarti di finale.\nNel 2006 Mensah fa parte dell'11 titolare durante il mondiale tedesco.\nNel 2010 partecipa con la Nazionale maggiore al Mondiale sudafricano, dove la squadra si qualifica per i quarti di finale per la prima volta nella sua storia. Qui esce di scena ai rigori contro l' (1-1 al 120'). Uno dei due errori ghanesi dagli undici metri (il primo per la precisione) \u00e8 di Mensah."}
{"id": "665066", "revid": "838137", "url": "https://it.wikipedia.org/wiki?curid=665066", "title": "Dieta Democratica Istriana", "text": "La Dieta Democratica Istriana (in croato Istarski demokratski sabor, nome ufficiale \"Istarski demokratski sabor/Dieta Democratica Istriana\", sigla IDS-DDI) \u00e8 un partito politico croato.\n\u00c8 un partito regionale che si fa portavoce delle istanze della Regione Istriana e partecipa regolarmente sia alle elezioni nazionali che a quelle locali.\nInoltre \u00e8 anche presente nelle varie sezioni sia nella Regione Istriana che nella Regione litoraneo-montana (escluse le isole di Cherso e Lussino), ha sedi a Pola, Pisino, Albona, Parenzo, Rovigno, Buie, Pinguente, Abbazia e Fiume.\nStoria.\nIl partito, nato nel 1990 per iniziativa di Ivan Pauletta, Elio Martin\u010di\u0107 e Mario Sandri\u0107, trovandosi in difficolt\u00e0 organizzative e finanziarie, dovute in larga parte al difficile passaggio del dissolvimento della ex-Jugoslavia, non partecip\u00f2 alle elezioni dello stesso anno che videro a livello nazionale la vittoria dell'Unione Democratica Croata, il partito nazionalista, e a livello regionale del partito socialdemocratico, ex-comunista.\nIl 23 aprile 1994 segn\u00f2 la svolta storica del partito, in occasione delle \"Dichiarazioni di Rovigno\", sulla democratizzazione della Repubblica di Croazia, sull'ordinamento regionale della Repubblica di Croazia, sulla Regione autonoma istriana e sull'Euroregione Istria ed il nuovo statuto della IDS-DDI.\nLa linea politica del partito \u00e8 basata principalmente sul regionalismo e sull'affermazione delle peculiarit\u00e0 dell'Istria, intesa come terra multietnica e multiculturale. Le campagne elettorali e comunicative avvengono in croato e italiano, puntando quindi anche sul voto della minoranza italiana; promuove il bilinguismo dell'Istria e richiede al governo centrale una maggiore autonomia politica, amministrativa e linguistica. Aderisce all'ALDE.\nIl suo uomo politico di spicco, Ivan Jakov\u010di\u0107, presidente del partito dal 1991 al 2014, ha rivestito la carica di presidente della Regione Istriana dal 24 luglio 2001 al 7 giugno 2013. Dalle elezioni europee del 2014 alla fine del mandato nel 2019 \u00e8 stato eurodeputato iscritto all'ALDE.\nNello statuto del partito c'\u00e8 una voce appositamente dedicata ai diritti degli esuli istriani di lingua italiana. Il partito si propone di dare supporto al processo di ritorno, con particolare attenzione alla questione dei beni.\nDal 2014 il presidente del partito \u00e8 Boris Mileti\u0107, sindaco di Pola.\nParlamentari.\nDeputati.\nDeputati per legislatura.\nRisultati elettorali.\nLa Dieta Democratica Istriana \u00e8 storicamente il partito di maggioranza nella Regione istriana. Elegge propri rappresentanti al Sabor di Zagabria e in amministrazioni locali della Regione litoraneo-montana."}
{"id": "665067", "revid": "339392", "url": "https://it.wikipedia.org/wiki?curid=665067", "title": "Mare Artico", "text": ""}
{"id": "665070", "revid": "729019", "url": "https://it.wikipedia.org/wiki?curid=665070", "title": "Urania (incrociatore)", "text": "Lo Urania fu un incrociatore torpediniere della Regia Marina italiana, varato a Genova nel 1891; apparteneva alla classe Partenope, l'ultima di incrociatori torpediniere della Marina italiana di l\u00ec a poco rimpiazzati da unit\u00e0 siluranti di dimensioni pi\u00f9 ridotte.\nL'unit\u00e0 fu radiata dal servizio attivo nel 1912 e avviata alla demolizione."}
{"id": "665075", "revid": "30610", "url": "https://it.wikipedia.org/wiki?curid=665075", "title": "Ra\u00fal Prebisch", "text": "Vita.\nInfanzia e giovent\u00f9.\nRa\u00fal Prebisch nacque a San Miguel de Tucum\u00e1n, citt\u00e0 del nord della Repubblica Argentina, nell'aprile del 1901. Suo fratello maggiore, Alberto Prebisch, \u00e8 stato un famoso architetto. Studi\u00f2 Economia presso l'Universit\u00e0 di Buenos Aires tra il 1918 e il 1922. Nel 1923 ottenne la cattedra di Economia Politica presso la Facolt\u00e0 di Scienze Economiche dell'Universit\u00e0 Nazionale di Buenos Aires, cattedra che mantenne fino al 1948.\nCarriera politica.\nFra il 1930 e il 1943 lavor\u00f2 come funzionario pubblico presso la Banca Naci\u00f3n e, in seguito, presso il Ministero delle Finanze. A partire dal 1935 fu uno dei fondatori e primo Direttore della Banca Centrale della Repubblica Argentina, carica che ricopr\u00ec fino al 1943.\nCEPAL e UNCTAD.\nFra il 1950 e il 1963 Prebisch fu Segretario Esecutivo della Commissione Economica delle Nazioni Unite per l'America Latina e i Caraibi (CEPAL). Successivamente, ricopr\u00ec la carica di Segretario Generale della Conferenza delle Nazioni Unite su Commercio e Sviluppo (UNCTAD).\nUltimi anni.\nNel 1984 ritorn\u00f2 in Argentina per collaborare con il governo democratico di Ra\u00fal Alfons\u00edn, eletto nel 1983. Mor\u00ec a Santiago del Cile, nell'aprile del 1986.\nContributi.\nScrisse numerose opere, fra le quali ricordiamo \"Introducci\u00f3n a Keynes\" (1947); \"Crecimiento, desequilibrio y disparidades: interpretaci\u00f3n del proceso de desarrollo econ\u00f3mico\" (1950), considerato da Albert O. Hirschman come il \u00abManifesto latino-americano\u00bb; \"Problemas te\u00f3ricos y pr\u00e1cticos del crecimiento econ\u00f3mico\" (1951); \"Hacia una din\u00e1mica del desarrollo latinoamericano\" (relazione del 1963 alla CEPAL); \"Transformaci\u00f3n y desarrollo: la gran tarea de Am\u00e9rica Latina\" (1970); \"Capitalismo perif\u00e9rico: crisis y transformaci\u00f3n\" (1981).\nInsieme a Hans Singer, \u00e8 il creatore della tesi Prebisch-Singer, che postula un deterioramento continuo della ragione reale di scambio delle economie primarie, normalmente periferiche, come conseguenza del fatto che la domanda di prodotti manufatti cresce molto pi\u00f9 rapidamente di quella delle materie prime. Per invertire questa tendenza, fu ideata la Industrializzazione attraverso la sostituzione delle importazioni, conosciuta anche come ISI. \nLa vigorosa personalit\u00e0 di Ra\u00fal Prebisch si proiett\u00f2 sul suo paese durante un periodo molto critico; influ\u00ec sulle idee e e le politiche di sviluppo dell'America Latina e dei Caraibi e contribu\u00ec allo sforzo delle Nazioni Unite per instaurare un ordine economico mondiale pi\u00f9 giusto."}
{"id": "665078", "revid": "767487", "url": "https://it.wikipedia.org/wiki?curid=665078", "title": "SRAM (azienda)", "text": "La SRAM (acronimo dei nomi dei suoi fondatori, Scott, Ray e Sam, dove Ray \u00e8 il secondo nome del CEO dell'azienda Stanley R. Day Jr.) \u00e8 un'azienda statunitense, con sede a Chicago, che produce componenti meccanici vari per le biciclette, in particolare per le mountain bike, settore nel quale si \u00e8 affermata come maggior concorrente della giapponese Shimano, a partire dagli anni 2000.\nDescrizione.\nIn particolare SRAM \u00e8 nota per usare, nelle mountain-bike, comandi cambio rotanti Twister con il sistema denominato 1:1, cio\u00e8 a una certa lunghezza di filo corrisponde un identico spostamento laterale del cambio. Inoltre ha introdotto l'uso nelle bici di alta gamma di catene apribili con l'uso di una falsa maglia. Dal 2006 inoltre produce anche tre gruppi per bici da corsa.\nProduce anche mozzi con dinamo integrata.\nDa qualche anno possiede anche la ZIPP, azienda produttrice di ruote e guarniture per biciclette da corsa (famosa per quelle ad alto profilo).\nProduce anche forcelle ed ammortizzatori per il settore mountain bike con il marchio Rock Shox, guarniture per mtb e strada con il marchio Truvativ, e freni, dal 2011 abbinati ai nomi dei gruppi per mtb con il marchio Avid.\nDal 2009 Truvativ produce anche manubri, attacchi per manubrio e reggisella nelle versioni Team e World Cup, in alluminio con il nome Stylo, e in carbonio con il nome Noir. Sempre dallo stesso anno produce autonomamente anche ruote a basso, medio ed alto profilo per la strada con il proprio marchio Sram. Produce inoltre i misuratori di potenza Quarq, utilizzati anche dal triatleta Luke McKenzie."}
{"id": "665098", "revid": "90115", "url": "https://it.wikipedia.org/wiki?curid=665098", "title": "Albero di Maestra", "text": ""}
{"id": "665100", "revid": "57342", "url": "https://it.wikipedia.org/wiki?curid=665100", "title": "Alessandro Mendini", "text": "Biografia.\nLaureatosi in Architettura al Politecnico di Milano nel 1959, dalla fine degli anni settanta fu tra i rinnovatori del design italiano, sia come intellettuale teorico sia come membro autorevole del gruppo \"Alchimia\". Lavor\u00f2 quindi per numerose aziende quali Alessi (creando tra l'altro il cavatappi \"Alessandro M\"), Venini, Bisazza, Cartier, Herm\u00e8s, Vacheron Constantin, Supreme NYC, Swatch, Swarovski, ecc.\nMolto conosciuti sono anche i suoi mobili, tra i quali la collezione Museum Market del 1993 e la poltrona Proust, esposta in diverse collezioni permanenti quali la Triennale Design Museum e il Museo delle arti di Catanzaro.\nAlessandro Mendini ha ricevuto numerosi riconoscimenti internazionali, tra cui il premio del design industriale italiano Compasso d'Oro nel 1979; nel 1981 insieme allo \"studio Alchimia\" e nel 2014 per il lavoro della sua vita. Diresse molte riviste di architettura tra le quali \"Domus\", \"Casabella\" e Modo da lui stesso fondata.\nNell'anno 1989 fond\u00f2 insieme al fratello Francesco l'Atelier Mendini.\nSvolse pi\u00f9 volte il ruolo di consulente per l'urbanistica di alcune amministrazioni locali in Corea del Sud e in Italia assieme a Franco Summa.\nIl suo lavoro fu oggetto di esposizioni museali, citate in articoli e saggi. Per il valore della sua opera venne nominato Chevalier des Arts et des Lettres in Francia. Ricevette l'onorificenza dell\"'Architectural League di New York\", la laurea honoris causa al Politecnico di Milano e l'European Prize for Architecture Awards nel 2014.\nCollabor\u00f2 con l'azienda Samsung allo scopo di creare alcune watchfaces per il loro smartwatch di punta: il Gear S2.\nArchitettura.\nProgett\u00f2 e realizz\u00f2 numerosissimi edifici pubblici sia in Italia che in vari paesi del mondo; delle sue opere si ricordano tra le altre:\nDesign industriale.\nRealizz\u00f2 famosi arredi nel settore del design industriale, tra i quali:"}
{"id": "665101", "revid": "122750749", "url": "https://it.wikipedia.org/wiki?curid=665101", "title": "Psicotecnologia", "text": "La tecnopsicologia \u00e8 quella branca della psicologia generale che studia l'impatto psicologico dell'utilizzo delle psicotecnologie, ovvero quelle tecnologie, o artefatti, reali o virtuali, che intervengono in maniera determinante sui processi cognitivi, in particolar modo il linguaggio: esse, in breve, producono fondamentali ripercussioni sul nostro modo di pensare e di comunicare, in quanto richiedono che l'intelletto umano utilizzi le sue capacit\u00e0 in maniera differente dal passato; se questi modi di impostare la mente si stabilizzano e si sedimentano nel loro utilizzo, allora cambier\u00e0 la nostra percezione del mondo, il nostro modo di organizzare il cervello, il nostro modo di agire. \nLa principale scuola ad aver analizzato questo fenomeno sin dagli anni '40 \u00e8 la Scuola di Toronto, che annovera studiosi del calibro di Marshall McLuhan: Carpenter, Havelock e McLuhan hanno cercato di definire il significato psicologico dell'adozione dell'alfabeto greco nella cultura occidentale. Lo studioso che oggi si dedica maggiormente a questa disciplina \u00e8 Derrick De Kerckhove, che analizza in che modo l'alfabeto possa influenzare il nostro orientamento visivo. Secondo De Kerckhove una psicotecnologia \u00e8 qualunque tecnologia emuli, estenda o amplifichi il potere della nostra mente. Cos\u00ec come la scrittura consente all'individuo di depositare le conoscenze acquisite su supporti pi\u00f9 stabili della memoria, alterando le modalit\u00e0 di gestione della stessa, allo stesso modo consente di percepire l'uomo stesso da una prospettiva differente: \u00e8 con la scrittura, in sintesi, che l'individuo esce dalla realt\u00e0 tribale e collettiva per approdare all'individualizzazione e alla consapevolezza della sua identit\u00e0. Se il pensiero umano \u00e8 scaturito dalla possibilit\u00e0 di leggere, l'apporto delle nuove tecnologie estende ulteriormente la mente dell'uomo, modificandola in maniera evidente. \nLa televisione, il telefono, il computer, gli ipertesti, sono psicotecnologie nella misura in cui inducono il cervello ad elaborare nuovi paradigmi cognitivi che modificano la nostra percezione del mondo. \nBibliografia.\nDerrick De Kerckhove, \"Brainframes. Mente, tecnologia, mercato\", Baskerville, Bologna, 1993.\nDerrick De Kerckhove, \"La pelle della cultura\", Costa e Nolan, Genova, 1995"}
{"id": "665105", "revid": "90115", "url": "https://it.wikipedia.org/wiki?curid=665105", "title": "Albero di Mezzana", "text": ""}
{"id": "665112", "revid": "26601", "url": "https://it.wikipedia.org/wiki?curid=665112", "title": "Rifugio Denza", "text": ""}
{"id": "665113", "revid": "112645511", "url": "https://it.wikipedia.org/wiki?curid=665113", "title": "Lunediretta", "text": "Lunediretta \u00e8 un programma radiofonico andato in onda su Radio Deejay dal 1995 al 1998. In tutte le sue tre edizioni il programma \u00e8 stato condotto da Paoletta e Marco Santin (parte del trio Gialappa's Band), con la collaborazione tecnica di Alex Farolfi (nelle prime stagioni) e Franco Russo.\nLa trasmissione.\nOrario e tema.\nCome lo stesso titolo suggerisce la trasmissione andava in onda in diretta ogni luned\u00ec: nelle prime due edizioni da mezzanotte alle 3.00, nell'ultima edizione dalle 23.00 alle 2.00. Ogni puntata era un lungo talk show notturno durante il quale gli ascoltatori potevano rispondere in diretta al tema lanciato dai due conduttori.\nCaratteristiche.\nCaratteristica che rende indimenticabile la trasmissione rimane l'aspetto anarchico conferitole da Marco Santin, che riportava anche in quel contesto il chiassoso spirito d'improvvisazione che ha reso celebre il trio di cui fa parte, la celebre Gialappa's Band. Santin si trasferiva in radio dopo aver terminato, negli studi Mediaset di Cologno Monzese, le registrazioni di Mai Dire Gol (ai tempi in onda in tv il luned\u00ec sera), giungendo in radio puntualmente in ritardo (anche di venti minuti) rispetto all'orario di inizio della trasmissione e per questo sovente interpellato al cellulare da Paoletta mentre, ancora in auto, raggiungeva gli studi di Radio Deejay, dando vita a scambi di battute rimasti un tormentone del programma. Spesso, inoltre, la trasmissione terminava ben oltre l'orario cui era assegnata, e i conduttori si ritrovavano a chiacchierare sul disco che avrebbe dovuto dare l'inizio alle repliche notturne dell'emittente.\nI Raduni.\nSpecie dalla seconda edizione hanno preso piede i cosiddetti \"Raduni di Lunediretta\". All'inizio si trattava di iniziative spontanee di ascoltatori che, spiegando dove si trovavano (solitamente in qualche piazza cittadina) all'inizio della trasmissione, invitavano quanti pi\u00f9 fan di Lunediretta a raggiungerli per creare un possibilmente numeroso gruppi di ascolto entro l'orario di chiusura del programma. Un'occasione, per i due conduttori, per giocare con questi via via sempre pi\u00f9 folti consessi di persone che si trovavano nel cuore della notte ad animare piazze deserte, scherzando con chi di volta in volta raggiungeva il gruppo e spingendoli a iniziative goliardiche. Dei veri e propri happening ai quali, quando cominciarono a raggiungere un certo peso (con anche qualche centinaio di partecipanti), si unirono in qualche occasione anche i due speaker Giacomo Valenti e Marco Biondi, in qualit\u00e0 di inviati ufficiali del programma, conferendo al tutto un'atmosfera ancora pi\u00f9 animata e imprevedibile.\nL'ultima edizione.\nVisti gli innumerevoli impegni di Marco Santin (che gi\u00e0 lo limitavano nelle precedenti edizioni), la trasmissione \u00e8 terminata alla sua terza stagione, nel giugno 1998."}
{"id": "665118", "revid": "124578034", "url": "https://it.wikipedia.org/wiki?curid=665118", "title": "Lou von Salom\u00e9", "text": "Biografia.\nLou von Salom\u00e9 nacque il 12 febbraio 1861 a San Pietroburgo nella famiglia di un generale russo, Gustav von Salom\u00e9. Il palazzo dove abitavano i Salom\u00e9 era la residenza ufficiale dello Stato Maggiore generale, proprio di fronte al Palazzo d'Inverno. Lou, unica femmina di sei figli, impar\u00f2 presto in casa il francese e il tedesco e gi\u00e0 a diciassette anni aveva ricevuto una formazione in filosofia, teologia e storia della religione. Conosceva piuttosto bene la letteratura francese e tedesca. Dopo la morte di Nietzsche, le prime due donne che pubblicarono una biografia su di lui furono la sorella del filosofo, Elisabeth F\u00f6rster-Nietzsche, e Lou.\nNel 1882 Friedrich Nietzsche, trentottenne, conobbe Lou Andreas Salom\u00e8, che all'epoca aveva solo 21 anni e le propose immediatamente di costruire una piccola comune intellettuale, una specie di \"trinit\u00e0\" filosofica tra lei, Nietzsche e l'amico d'entrambi Paul R\u00e9e, di 32 anni. Nietzsche, innamorato della \"giovane e affascinante russa\", volle sposarla, ma ne ottenne solo un rifiuto. Deluso cos\u00ec nelle sue aspettative, ed entrato in una grande crisi depressiva, Nietzsche scrisse la prima parte del libro \"Cos\u00ec parl\u00f2 Zarathustra\".\nAlcuni chiamarono Lou \"La grande rivoluzione russa\" nella vita di Nietzsche. La donna ebbe una lunga relazione sentimentale con il poeta Rainer Maria Rilke, elogiava particolarmente il padre della psicoanalisi Sigmund Freud ed era una profonda conoscitrice di Ibsen, Tolstoj, Turgenev, Wagner, e varie altre personalit\u00e0. Dopo aver avuto la sua prima esperienza sessuale col ventiduenne Rilke a 36 anni, scrisse un libro che divenne un vero best seller nei paesi europei, \"Erotica\". Si interess\u00f2 a lungo di psicoanalisi, e rimase a lungo in contatto con i circoli psicoanalitici ed alcuni dei pi\u00f9 noti psicoanalisti dell'epoca (tra cui S\u00e1ndor Ferenczi e Viktor Tausk, con cui ebbe una relazione sentimentale).\nOpera teatrale a lei dedicata.\nNel 1981 Giuseppe Sinopoli ha realizzato un'opera teatrale intitolata \"Lou Salom\u00e9\", ispirata alle vicende di quest'ultima."}
{"id": "665119", "revid": "44876", "url": "https://it.wikipedia.org/wiki?curid=665119", "title": "Chieti F.C. 1922", "text": "La S.S.D. Chieti F.C. 1922, meglio nota come Chieti, \u00e8 una societ\u00e0 calcistica italiana con sede nella citt\u00e0 di Chieti. Milita in Serie D, la quarta divisione del campionato italiano.\nFondata nel 1922, rifondata nel 2006 e nel 2017, ha all'attivo quaranta partecipazioni alla terza divisione nazionale, ove il miglior risultato conseguito \u00e8 un secondo posto.\nI colori sociali sono il verde e il nero. Disputa le sue partite interne allo stadio Guido Angelini.\nStoria.\nLe origini.\nIl Chieti fu fondato nel 1922, quando, nella Villa comunale, Nicola De Cesare partor\u00ec, con alcuni compagni, l'idea di formare una squadra di calcio cittadina. Subito aderirono altre persone; con la somma di \u20a4 0,50 fu pagata la quota sociale e nacque la R.I.S.S. che disput\u00f2 le prime partite nello storico stadio della Civitella contro squadre militari.\nEsisteva negli stessi anni lo Sport Club Chieti, che per\u00f2 da molto tempo non svolgeva nessun'attivit\u00e0 sportiva; si decise dunque di far sorgere a Chieti un unico sodalizio calcistico: ci fu una riunione tra le squadre cittadine R.I.S.S., Novelli e Sport Club Chieti che diede forma all\"'Unione Sportiva Chieti\", con presidente Carlo Massangioli, i cui colori sociali, il nero e il verde, si dovevano alla scelta di utilizzare in un primo momento alcune divise del .\nDal 1925 al 1929 l\"'Unione Sportiva Pippo Massangioli\" disput\u00f2 i campionati di Seconda Divisione Abruzzi.\nL'esordio in Serie C e gli anni cinquanta e sessanta.\nDopo diversi campionati nelle serie minori, l'approdo in Serie C nazionale avvenne nella stagione 1940-1941, nel girone F, nel quale vennero inclusi anche , , , , , , , , , e . L'allenatore era Tognotti. Il girone venne vinto dal Pescara, mentre la squadra teatina si classific\u00f2 al sesto posto. Il miglior marcatore della squadra fu Di Luzio con 8 centri.\nUna buona stagione fu il torneo 1942-1943 in cui il Chieti, allenato da Atro, si classific\u00f2 secondo alle spalle del Forl\u00ec; il miglior realizzatore fu Rota con 26 reti. Archiviato questo torneo a causa della seconda guerra mondiale, tutti i campionati furono sospesi. Terminata la guerra la vita riprese normalmente anche nel calcio ed il Chieti, nella stagione 1945-1946, fu ammesso alla Serie C, nel girone B. L'allenatore era Moretti. Al termine della stagione ci fu un quarto posto e, per i colori neroverdi, fu Pietrangeli a risultare il miglior realizzatore, con 16 reti.\nLa stagione 1951-1952 culmin\u00f2 con una retrocessione; in quella stagione nella panchina del Chieti ci furono due tecnici, Crociani e De Angelis. Il campionato fu vinto dal ; capocannoniere della squadra teatina fu Roccasecca, con 16 reti. Nel campionato 1954-1955 la squadra venne soprannominata dai maggiori quotidiani nazionali il \"Milan del sud\": il Chieti infatti consegu\u00ec 18 partite utili consecutive (la serie fu interrotta solo da una sconfitta per 1-0 a Fermo a gennaio). Il Chieti concluse il campionato al quarto posto con 41 punti ed il capocannoniere fu Esposito. Nella stagione 1957-1958, anche grazie alle 16 reti di Peruzzi, vi fu il ritorno in Serie C.\nDopo tornei mediocri cominci\u00f2 l'era di Guido Angelini, presidente dal 1962 al 1977, cui successivamente venne intitolato lo stadio cittadino. La gestione del nuovo presidente segn\u00f2 da subito un netto cambio di passo, infatti nella stagione 1963-1964 il Chieti, guidato da Domenico Rosati, sfior\u00f2 la Serie B, classificandosi al secondo posto dietro il con soli 2 punti di distacco. In quel campionato il campo del Chieti, che all'epoca era ancora lo stadio della Civitella, fu squalificato per sette turni, in quanto, durante una gara tra Chieti e , l'arbitro, dopo alcune decisioni contestate dai tifosi teatini, fu assalito in campo dagli stessi. Il capocannoniere della squadra fu Orazi con 13 centri.\nDopo appena due stagioni per\u00f2 la squadra venne nuovamente retrocessa. Era la stagione 1965-1966 e alla guida dei neroverdi c'era Stucchi. Il Chieti totalizz\u00f2 24 punti e il miglior marcatore fu Spinelli con sole 4 reti. Nel campionato seguente il Chieti si piazz\u00f2 al secondo posto dietro il , ma la commissione disciplinare indag\u00f2 su un episodio di corruzione da parte dei pugliesi e, in data 9 settembre 1967 la squadra fu condannata ad una penalizzazione di 15 punti che riport\u00f2 il Chieti in Serie C. Il capocannoniere della squadra fu Ascatigno con 17 reti, l'allenatore era Castignani.\nGli anni settanta e ottanta: l'epoca di Ezio Volpi.\nNel maggio 1970 venne inaugurato il nuovo stadio Angelini, inizialmente noto come stadio Marrucino. Nell'incontro inaugurale il Chieti affront\u00f2 il Milan di fronte a persone. Per l'occasione, il fischietto del match fu Concetto Lo Bello. Dal 1970 si susseguirono diversi campionati con discreti piazzamenti, ma nella stagione 1975-1976, ci fu la retrocessione in Serie D. Nella stagione successiva il Chieti torn\u00f2 in C con al timone Antonio Giammarinaro. I punti finali furono 49, con piazzamento davanti alla Palmese, finita a quota 43. In quell'estate, dopo 15 anni di presidenza, lamentando troppa solitudine al timone della societ\u00e0, Guido Angelini si dimise nel 1977 regalando la societ\u00e0 con l'intero parco giocatori al comune di Chieti; l'intero capitale era a quell'epoca di mezzo miliardo di lire.\nGli anni successivi videro un rendimento altanelante della squadra. Sotto la presidenza dei costruttori Dionino Serano e Luciano Marino, il Chieti disput\u00f2 campionati di alto livello tecnico grazie all\u2019importante e continuo sforzo economico dei due imprenditori teatini, conseguendo in un primo momento buoni risultati sul campo. Ci\u00f2 nonostante, e a discapito di una rosa giocatori degna di ben altre categorie, arriv\u00f2 un\u2019inattesa retrocessione nella stagione 1979-1980. L'allenatore era Ezio Volpi. In quella stagione vi furono inattesi problemi finanziari e una serie di licenziamenti fra i dirigenti societari, questi ultimi rei di aver dilapidato con scelte a dir poco discutibili non solo il patrimonio lasciato in eredit\u00e0 da Angelini, ma anche gli ingenti capitali versati dalla nuova propriet\u00e0. Solo l\u2019ulteriore intervento economico e la seriet\u00e0 di Serano, Marino e Volpi salv\u00f2 la squadra dalla bancarotta e dall\u2019eventuale smantellamento. I problemi per\u00f2 si ripercossero sul lato sportivo, e la squadra retrocedette in Serie C2 con soli 28 punti all'attivo, il capocannoniere fu Tomba con 8 reti. La crisi societaria, mai del tutto risolta, si trascin\u00f2 anche l'anno successivo, mentre la denominazione sociale vari\u00f2 in \"Societ\u00e0 Sportiva Chieti Calcio\". \nNella stagione 1981-1982, con allenatore Tom Rosati e con una squadra formata da giovani, il Chieti retrocedette nel Campionato Interregionale. Negli anni successivi si susseguirono alla presidenza del Chieti prima Sulpizio poi Barbiero. I problemi economici condizionarono anche l'estate 1985, ma l'ingresso in societ\u00e0 di Mario Mancaniello port\u00f2 una rinnovata stabiit\u00e0 nella gestione della squadra; vi fu un ulteriore cambi\u00f2 denominazione in \"Associazione Calcio Chieti\". Il primo anno di presidenza Mancaniello si concluse con un primo posto a pari punti con il , seguito dallo spareggio perso ai rigori sul campo neutro di Latina. Il ritorno in C2 si concretizz\u00f2 l'anno seguente nel campionato 1986-1987, con la nuova denominazione societaria di \"Chieti Calcio\". Al timone della squadra c'era ancora Orazi e il capocannoniere della squadra fu Sgherri.\nNella stagione 1987-1988, che segn\u00f2 il ritorno dei teatini nel professionismo, il Chieti si piazz\u00f2 in quinta posizione, mentre nella seguente stagione perse nuovamente ai rigori, sul neutro di Cesena, lo spareggio contro la per la promozione in Serie C1. Nel 1990-1991, con otto turni di anticipo, i neroverdi tornarono in terza serie, sotto la guida dell'allenatore Ezio Volpi; alla morte del tecnico, pochi anni dopo, gli fu intitolata la curva est dello stadio Angelini.\nGli anni novanta.\nNel campionato di Serie C1 1991-1992 si mise in mostra l'allora giovane, arrivato a Chieti in prestito dalla , Enrico Chiesa. I problemi per\u00f2 cominciarono presto a riaffiorare: il presidente Mancaniello, la cui attenzione fu distolta anche da problemi personali, inizi\u00f2 a trascurare la squadra, fino alla retrocessione in Serie C2. Nell'estate 1998 ci fu un avvicendamento societario, ed al posto di Mancaniello subentr\u00f2 l'imprenditore Pino Albergo.\nIl campionato di Serie C2 1998-1999 si concluse con la retrocessione ai play-out contro i siciliani del , che dopo il netto risultato dell'andata di 3 a 0, si imposero con lo stesso risultato anche al ritorno, salvandosi grazie al miglior piazzamento finale in classifica.\nNell'estate 1999, dopo un nuovo avvicendamento societario, subentr\u00f2 Antonio Buccilli alla presidenza della squadra. Dopo pochi giorni arriv\u00f2 anche il ripescaggio in Serie C2; in quella stagione il Chieti riusc\u00ec a conquistare la salvezza, battendo ai play-out il .\nGli anni duemila: la crisi societaria e la risalita.\nNel successivo campionato 2000-2001, nel girone B della Serie C2, il Chieti guidato da Gabriele Morganti, capitano della squadra ai tempi di Mancaniello, ottenne la promozione in Serie C1, vincendo la doppia sfida dei play-off contro il (1-1 a Teramo con gol teatino di Sanguinetti e 1-0 a Chieti con gol di Pignotti). In quella squadra l'asso fu il romano, ma abruzzese di adozione, Fabio Grosso, e il capocannoniere fu Aquino. Nel biennio 2001-2002 e 2002-2003, sotto la guida del tecnico Piero Braglia, il Chieti offr\u00ec un discreto gioco e riusc\u00ec a centrare due campionati di medio alta classifica. Il 9 settembre 2001 arriv\u00f2 la vittoria di misura nel derby d'Abruzzo contro gli storici rivali del , 1-0 realizzato da Paolo Zaccagnini. Il successivo campionato 2003-2004, sotto la guida di Dino Pagliari, subentrato a Florimbi, che a sua volta aveva sostituito alla quarta giornata Alberti, vide il Chieti concludere a ridosso della zona play-off ed ottenere il record di punti ottenuti nel campionato di C1 (48); il miglior realizzatore della squadra fu l'allora giovane Fabio Quagliarella, di propriet\u00e0 del . Nella stagione 2005-2006 il Chieti conclude il campionato all'ultimo posto; nell'estate due imprenditori romani, Paolo Di Stanislao e Giuseppe Ielo, si dichiarano disposti ad accolarsi parte dei debiti e rilevano la societ\u00e0 (come comprovato da regolare atto notarile stipulato in data 9 luglio 2006). Tuttavia, Di Stanislao e Ielo non iscrivono il Chieti Calcio.\nNella stagione 2006-2007 Giustino Angeloni fond\u00f2 l\"'Associazione Sportiva Dilettantistica Chieti\", che partecip\u00f2 al girone B del campionato di Promozione Abruzzese guidato dall'allenatore Amedeo Assetta vincendo il campionato con una giornata di anticipo. La vittoria fu piuttosto sofferta, dato che i 13 punti di vantaggio accumulati alla fine del girone di andata furono sciupati mano a mano nel girone di ritorno, in favore dell'inseguitore Casoli. Fu decisiva proprio fu la sfida con il Casoli, giocata a Lanciano per motivi di ordine pubblico, vinta per 1-0 a tre giornate dalla fine del campionato. Nella penultima giornata il Chieti festeggi\u00f2 la matematica promozione in Eccellenza, dopo la vittoria sul Vestina Penne. I tifosi teatini a seguito della squadra invasero pacificamente il terreno di gara di Penne per festeggiare assieme a giocatori, allenatore e presidente.\nNella stagione 2007-2008 il Chieti festeggi\u00f2 la promozione in Serie D il 27 aprile 2008 in seguito alla vittoria per 2 a 0 contro il Notaresco giocatasi sul campo neutro di Teramo. A fine stagione i migliori marcatori della squadra neroverde furono capitan Contini (14 gol) e Antignani (11 gol).\nNella stagione 2008-2009 il Chieti gioc\u00f2 nel girone F della Serie D. In questa stagione l'avvio fu pessimo, con soli 2 punti nelle prime 7 giornate, e cos\u00ec la dirigenza effettu\u00f2 una rivoluzione tecnica, chiamando Pino Giusto in panchina in sostituzione dell'esonerato Cifaldi, mentre nel ruolo di direttore generale arriv\u00f2 Enzo Nucifora. Quest'ultimo rivoluzion\u00f2 quasi completamente la rosa, con risultati subito positivi. La squadra, trascinata dai bomber Genchi e Rosa e dal capitano Tatomir, risal\u00ec rapidamente la classifica, risultando la squadra con pi\u00f9 punti realizzati nel girone di ritorno e concludendo il campionato al quarto posto, guadagnando l'accesso ai play-off dai quali sar\u00e0 per\u00f2 eliminato per mano del Casoli.\nNella stagione 2009-2010 la societ\u00e0 vari\u00f2 nome in \"Societ\u00e0 Sportiva Dilettanristica Chieti\", ed in seguito ad una formidabile rimonta, con in panchina il neo tecnico Vincenzo Vivarini, concluse il campionato al primo posto ottenendo la promozione in Lega Pro Seconda Divisione. Dopo 4 anni di permanenza tra i dilettanti la societ\u00e0 teatina ritorna in un campionato professionistico, e cambia nuovamente denominazione in \"Societ\u00e0 Sportiva Chieti Calcio\".\nGli anni duemiladieci.\nLa stagione 2010-2011 parte senza grossi proclami da parte della societ\u00e0, che allestisce una squadra molto giovane pur confermando i migliori elementi della stagione precedente (su tutti Rosa, Vitone, Pepe e Mucciante). La stagione inizia molto bene e, prima della pausa natalizia, la compagine teatina si trova in terza posizione (a pari merito con i cugini aquilani) anche grazie al gioco veloce che il tecnino Vivarini ha impresso alla squadra. Chiude il campionato al 6\u00ba posto ad un solo punto dalla zona play-off.\nNella stagione 2011-2012 la societ\u00e0 teatina allestisce di nuovo una squadra molto giovane, con in panchina il neo tecnico Silvio Paolucci. Al termine della stagione il club riesce a piazzarsi in quarta posizione, qualificandosi ai play-off del campionato 2011-2012: il Chieti vince la semifinale contro l', ma perde la finale contro la .\nDall'esito di questi play-off ne discende che il Chieti non \u00e8 riuscito a riapprodare nel campionato professionistico di Lega Pro Prima Divisione (l'ex serie C1).\nNel campionato 2012-2013 il Chieti ottiene la 4\u00aa posizione ma ai play-off viene eliminato da .\nNel campionato 2013-2014 la squadra ha un buon avvio ma, a causa di un girone di ritorno nettamente al di sotto delle aspettative, non riesce a rientrare tra le prime 12 (arriva 15\u00aa) e viene retrocessa in Serie D. La societ\u00e0 aggiorna dunque la denominazione in \"Societ\u00e0 Sportiva Dilettantistica Chieti Calcio\".\nNella stagione 2014-2015 viene scelto come allenatore Donato Ronci e, dopo varie vicissitudini societarie, le dimissioni del presidente Bellia (il quale resta tuttavia al timone sino al termine della stagione) e la contestazione perenne della tifoseria organizzata, la squadra chiude la stagione al sesto posto (mancando i play-off all'ultima giornata). Dopo diversi incontri e trattative, a inizio giugno arriva la cessione della societ\u00e0 ad una cordata romana capeggiata dall'imprenditore Giorgio Pomponi che il 12 giugno in conferenza stampa si presenta ai tifosi con programmi ambiziosi, dichiarando subito che l'obiettivo \u00e8 quello di riportare, nel giro di una stagione, il Chieti tra i professionisti e di costruire un settore giovanile all'avanguardia.\nNel 2016, dopo una stagione tra molti bassi e pochi alti, Pomponi decide di vendere la societ\u00e0, ma non arrivano proposte serie fino a luglio, quando la societ\u00e0 viene ceduta a Mauro Giacomini. Pomponi, tuttavia, visti i lunghi tempi per il closing, decide di iscrivere comunque la squadra al campionato. Successivamente, nel mese di dicembre 2016, la Societ\u00e0 Sportiva Dilettantistica Chieti Calcio a r.l. viene dichiarata fallita e viene radiata dalla F.I.G.C. il 6 gennaio 2017 e non porta a termine il campionato. Nel frattempo, viene fondato il Chieti F.C. Torre Alex, che nella stessa stagione 2016-2017 rileva il titolo sportivo della Torre Alex (e come da regolamento deve mantenerne il nome per il primo anno) e gioca in Promozione vincendo il campionato con Giulio Trevisan al timone della societ\u00e0. Nell'estate 2017, poi, tale societ\u00e0 diventa \"Associazione Sportiva Dilettantistica Chieti F.C. 1922\" e porta con s\u00e9 la tradizione e la storia del vecchio sodalizio giocando in Eccellenza, senza brillare, tanto che a fine stagione il presidente Trevisan lascia la societ\u00e0.\nAll'inizio della stagione 2018-2019, un nuovo gruppo con a capo Filippo Di Giovanni, gi\u00e0 presente nel precedente organigramma societario, arriva al timone del club ancora una volta nel tentativo di riportare i neroverdi fuori dal calcio regionale. A fine campionato il Chieti ottiene la promozione diretta e torna in Serie D dopo 2 anni di assenza. Nel luglio 2019 si verifica un altro cambio societario: Giulio Trevisan rientra in qualit\u00e0 di patron, mentre l'imprenditore abruzzese Antonio Mergiotti diventa il nuovo presidente della squadra e la squadra cambia denominazione in \"Societ\u00e0 Sportiva Dilettantistica Chieti F.C. 1922\". In seguito alla sospensione dei campionati sancita dalla LND il 9 marzo 2020, la squadra \u00e8 stata retrocessa in Eccellenza regionale in virt\u00f9 della posizione di classifica al momento della sospensione dei campionati, non pi\u00f9 ripresi e dichiarati conclusi l'8 giugno dal consiglio federale della FIGC a causa della pandemia di COVID-19 in Italia. La decisione della lega ha reso definitiva la classifica alla ventiseiesima giornata, che vedeva il Chieti in penultima posizione.\nColori e simboli.\nColori.\nLa scelta dei colori nero e verde risale al 1919, anno nel quale la prima squadra di calcio rappresentativa della citt\u00e0 non disponeva di divise proprie: in mancanza dei soldi per comprarle, si dovette ricorrere alle tenute del , trovate in una cassa proveniente dalla citt\u00e0 lagunare insieme a molte altre contenenti i documenti dell'ufficio anagrafe e altro, trasferite a Chieti per editto del re Vittorio Emanuele III, allo scopo di impedire il sequestro da parte delle truppe austro-ungariche in caso di invasione del Veneto dopo la disfatta di Caporetto.\nNella stagione 1931-1932, dopo la non iscrizione della Pippo Massangioli, l'eredit\u00e0 sportiva cittadina pass\u00f2 all'Unione Sportiva Gloria che continu\u00f2 a utilizzare i propri colori rosso e azzurro. L'anno seguente, con il cambio di denominazione in Chieti vennero, ripristinati i colori verde e nero.\nSimboli ufficiali.\nStemma.\nIl gagliardetto della squadra ha subito vari ritocchi negli anni. Recentemente era identificato da uno stemma in stile , successivamente, sotto la guida del presidente Antonio Buccilli, si \u00e8 passati a un gagliardetto pi\u00f9 moderno che ritraeva due strisce (una nera e l'altra verde) attraversare la scritta \"CC 1922\", ossia Calcio Chieti 1922. Nel 2006, in seguito al fallimento, il gagliardetto dell'A.S.D. Chieti \u00e8 stato reinventato rudimentalmente in stile . L'ultima modifica \u00e8 stata apportata nell'estate del 2008 quando al precedente stemma \u00e8 stato aggiunto su un fianco l'Achille a cavallo, simbolo della citt\u00e0 di Chieti e da poco, dunque, anche della squadra locale.\nDal 2015 al 2017, il logo societario \u00e8 cambiato passando alle quattro chiavi raffigurate agli angoli dello stemma, divise da una croce neroverde. Il logo adottato nel 2017 \u00e8 il classico ovale con strisce neroverdi ed i simboli della citt\u00e0: la sagoma dell'eroe Achille a cavallo e lo scudo rosso con croce bianca.\nStrutture.\nStadio.\nLo stadio Guido Angelini di Chieti fu progettato nel 1969 (come moltissimi in Italia \u00e8 su base del progetto stadio olimpico del C.O.N.I., un ellissoide con pista e pedane di atletica e fossato intorno) ed entr\u00f2 in funzione nel maggio del 1970 con un'amichevole Chieti- arbitrata da Concetto Lo Bello, il tutto con una cornice di circa spettatori. La partita si concluse sul risultato di 1-7 per il Milan, dopo il vantaggio del Chieti nei minuti iniziali. L'impianto pu\u00f2 ospitare spettatori.\nIn precedenza, il Chieti disputava le sue gare interne nello stadio della Civitella, utilizzato dal 1922 al 1970.\nSedi sociali\nCentro di allenamento.\nLa sede degli allenamenti del Chieti \u00e8 il campo Marcantonio di Cepagatti.\nSociet\u00e0.\nOrganigramma societario.\nDi seguito l'organigramma societario:\nSponsor.\nDi seguito l'elenco degli sponsor tecnici:\nSettore giovanile.\nIl Chieti collabora con la societ\u00e0 River Chieti '65 per la gestione del settore giovanile.\nAllenatori e presidenti.\nDi seguito l'elenco degli allenatori e dei presidenti:\nCalciatori.\nCapitani.\nDi seguito l'elenco dei capitani:\nStatistiche e record.\nStatistiche di squadra.\nIl Chieti ha disputato in totale 92 stagioni calcistiche. 79 sono i campionato disputati a carattere interregionale, dei quali 40 di terzo livello, 32 di quarto livello e 7 di quinto. Le stagioni di carattere regionale a cui la squadra ha partecipato sono 13, di cui 12 nel primo livello regionale e 1 nel secondo.\nPer quanto riguarda le coppe si conta una partecipazione a livello internazionale, nel 1979. Sono invece 49 le coppe in cui la squadra ha partecipato a livello nazionale. Nelle coppe regionali il club ha partecipato per 5 volte.\nStatistiche individuali.\nIl miglior marcatore del Chieti di sempre \u00e8 Alfiero Rota, che tra il 1940 e il 1947 ha realizzato 70 reti. Il calciatore che ha invece collezionato il maggior numero di presenze \u00e8 Arturo De Pedri, che conta 273 apparizioni dal 1964 al 1974.\nDi seguito le tabelle con i record di presenze e reti:\nTifoseria.\nStoria.\nIl tifo a Chieti ha origini molto lontane, intorno al 1974-1975. I \"Fedelissimi\", primo club cittadino, organizzano tifo e trasferte alle quali partecipano anche i ragazzi degli \"Ultras\", gruppo formato dai pi\u00f9 giovani.\nNei primi anni ottanta si formano vari gruppi (\"Ultras\", \"Sconvolts\", \"Fedayn\", \"Viking\"). Con il ritorno tra i professionisti nel 1987 la curva si d\u00e0 un assetto organizzativo pi\u00f9 adeguato; nascono tanti nuovi gruppi fra cui gli \"Achaean Generation\", che sono i successori degli Ultras nella guida della curva; la loro nascita ha come data storica il 10 marzo del 1985 e lo testimoniano le prime sciarpe del gruppo realizzate ancora prima dello striscione. Gli Achaean Generation sono protagonisti di tante trasferte, oltre che delle gare interne, fino al loro scioglimento nel 1996. \"Amiterno's Brothers\", \"Supporters Village\", \"Indians Scalo\", \"Club Luciano Novembrini\" e \"Filippone Neroverde\" contribuiscono al tifo della curva nei quattro anni di Serie C2. Nel frattempo nascono altri gruppi tra cui gli attivi ragazzi degli \"Irriducibili Scalo\" (gruppo fondato nel 1989), che si segnalano anche per le loro intemperanze.\nLa promozione in Serie C1 delinea un nuovo scenario per la tifoseria che si trasferisce nell'altra curva resa pi\u00f9 capiente e successivamente intitolata ad Ezio Volpi, indimenticato allenatore del ritorno in Serie C1. Al fianco di Achaean e Irriducibili, nascono gli \"Ultras '74\", formati in prevalenza da appartenenti al gruppo Filippone Neroverde, e altri gruppi, tra cui \"Gente Persa\", \"Skins\", \"Boys\", \"Levante Neroverde\", \"Wanderers\"; in particolare, l'annata contraddistinta dalla presenza in rosa di Enrico Chiesa \u00e8 caratterizzata da un'importante presenza di pubblico al seguito dei teatini. Nelle annate immediatamente successive si delinea una situazione anomala in Curva Volpi, dove vi sono contrasti interni tra Achaeans e Irriducibili (ai quali si sono uniti gli Ultras '74).\nIl torneo peggiore, sia a livello di curva che di squadra, \u00e8 il 1995-1996. Gli Achaean Generation proprio in quest'anno decidono di sciogliersi, anche se questo non \u00e8 stato mai ufficializzato; gli Irriducibili sono in gran parte diffidati e contestano talvolta disertando anche lo stadio. Negli anni 1998-1999 e 1999-2000 la presenza neroverde non manca mai nella Serie C2 meridionale, con la squadra che arranca. In questi anni Irriducibili e \"330 s.l.m.\" seguono il Chieti, anche se in poche unit\u00e0, fino in Campania, Puglia e Sicilia; nel 2000-2001, con la promozione in C1, si formano \"Vecchia Guardia\" e \"Planet Chieti\" e nello stesso anno tornano in curva gli Achaean oltre che ai ragazzi del Levante.\nSuccessivamente, nonostante il fallimento che ha portato all'iscrizione al campionato di Promozione prima ed Eccellenza poi, realt\u00e0 ben lontane dalla tradizione calcistica di Chieti e dei suoi tifosi, il tifo in curva riesce a mantenersi ad alti livelli, scandito da numeri di presenze in curva inconsueti per la categoria. Spiccano, ad esempio, gli oltre teatini per lo scontro diretto con il Casoli sul neutro di Lanciano nella stagione 2006-2007 (campionato di Promozione) e gli oltre spettatori registrati nelle partite interne contro e Casoli nella stagione 2007-2008, culminata poi con la promozione nel match finale contro il Notaresco sul neutro di Teramo, sui cui spalti erano presenti oltre teatini.\nGemellaggi e rivalit\u00e0.\nLa tifoseria del Chieti \u00e8 gemellata con quella dell'Aquila, del , dell' e del .\nLe rivalit\u00e0 pi\u00f9 sentite sono quelle nei derby regionali con , e ."}
{"id": "665123", "revid": "721282", "url": "https://it.wikipedia.org/wiki?curid=665123", "title": "Call Game", "text": "Call Game era un programma contenitore di giochi telefonici andato in onda su LA7 dal 25 giugno 2001 al 16 marzo 2002, il quale \u00e8 l'adattamento del format olandese \"Call TV\".\nFu trasmesso in un'unica edizione da 255 puntate (prodotte da Aran Endemol) per 60 minuti l'una, di mattina dalle ore 8:00 alle ore 12:00 e di notte dalle ore 01:00 alle ore 3:30, ed era condotto a staffetta da numerosi giovani presentatori che intrattenevano il pubblico con un diverso gioco ciascuno (alternandosi ogni ora). Il marketing manager della trasmissione era Valerio Gallorini.\nIl programma.\nAll'interno di \"Call Game\" furono presenti quattro programmi, ognuno organizzato da differenti piccoli giochi e quiz televisivi, a cui i telespettatori potevano partecipare telefonando ad un numero \"a valore aggiunto\" del costo di \u20ac 1 a chiamata, superando prima una preselezione casuale. Il numero telefonico (valido per ciascuno di essi) era l'16475.\nInoltre prevedeva che il conduttore o la conduttrice aiutasse, in forma pi\u00f9 o meno marcata, il chiamante nel risolvere un indovinello o una domanda a quiz. I premi in denaro spaziavano prima da \u20a4 100.000 a \u20a4 2.000.000, ed in seguito all'arrivo dell'Euro da \u20ac 50 a \u20ac 2.500.\nTali quattro sono suddivisi schematicamente in due fasi: nella prima appunto bisognava risolvere questo indovinello proposto, mentre nella seconda, si doveva risolvere un enigma incentrato sulla fortuna per potersi aggiudicare il montepremi in palio. Di seguito sono elencate le loro descrizioni negli appositi sottoparagrafi.\n\"Mango\".\nNella versione originale olandese \u00e8 chiamato \"Teleplay\". Il primo gioco consisteva nell'indovinare una parola composta da un gruppo di lettere che comparivano sparse su un tabellone virtuale (Shaker), dopodich\u00e9 si passava a quello successivo (Prize), su cui bisognava identificare il logo del programma all'interno di tre cerchi divisi in quattro settori. A seconda del numero di loghi trovati vinceva una parte del montepremi.\n\"Puzzle Time\".\nIl suo gioco telefonico consisteva nel riempire un puzzle visuale, schematizzato in tre parole di senso compiuto formate da un diverso numero di lettere: la prima di quattro, la seconda di cinque e la terza di sei. Veniva subito rivelata la parola da quattro, ed una nuova lettera compariva in quella da cinque. Con ci\u00f2 il chiamante, medesimamente, doveva anagrammare la parola di quattro cercando di comporre la seconda di cinque, mediante l'unione alla lettera gi\u00e0 aggiunta ad essa. Lo stesso procedimento si ripeteva per la terza ed ultima da sei, ma tuttavia, il chiamante doveva scegliere solo una tra le cinque lettere della parola appena composta che, secondo la sua ipotesi, \u00e8 quella che possa scoprire il \"Bonus (B)\", ossia la possibilit\u00e0 di provarci e di comporla entro 10 secondi di tempo; le restanti altre potevano scoprire del montepremi variabile (il Bonus scovato vale \u20a4 1.000.000) a cui, sempre il chiamante, deve accontentare di aggiudicarsi.\nInoltre vi era anche la sfida in studio tra quattro concorrenti, divisi in coppie da due nelle prime due manches costituite da due giochi alternati, in cui si guadagnavano 10 punti ad ogni esatta affermazione. Essi sono:\nTra le due coppie, coloro che ottenevano il minor punteggio al termine della seconda manche venivano eliminati, mentre quelli che ce l'hanno fatta passavano alla semifinale (la terza manche), che consiste nel gioco de Lo spelling, dove nel quale il conduttore poneva una serie di quattro parole formate da un diverso numero di lettere (equivalenti a diversi guadagnabili punti, come ad esempio 60 se da sei). Per ogni parola venivano rivelate solo la iniziale e la finale delle lettere in questione, e prenotandosi i concorrenti ne potevano dire una qualsiasi di senso compiuto che combaciano con le stesse, di conseguenza fare vocalmente lo spelling della parola pronunciata. Infine, il concorrente sempre con il punteggio pi\u00f9 basso veniva eliminato mentre l'unico rimasto accedeva alla manche conclusiva. Il suo meccanismo \u00e8 uguale alla gi\u00e0 citata controparte telefonica ma con delle differenze: partendo dalla direttamente rivelata prima parola formata da tre lettere (nell'apposita cifra di \u20a4 125.000), entro la scadenza dei 45 secondi sul timer si dovevano comporre quelle successive, abbinate per ciascuna sempre ad un montepremi in palio: la seconda di quattro (\u20a4 250.000), la terza di cinque (\u20a4 500.000), la quarta di sei (\u20a4 1.000.000), la quinta di sette (\u20a4 2.000.000), e la sesta di otto (\u20a4 10.000.000). Il concorrente, anche se non riusciva a riempire tutto il tale puzzle per i pochi restani secondi, poteva decidere di fermarsi all'ultima parola composta e aggiudicarsi quel suo montepremi, altrimenti non vince nulla quando il tempo \u00e8 scaduto e, come norma nel regolamento, nonostante venga proclamato campione di puntata non tornava alla prossima.\n\"S\u00ec o No\".\nNel suo gioco in studio, simile nella struttura a \"Puzzle Time\", due concorrenti dovevano dare una risposta (\"S\u00ec\" o \"No\") a delle domande di cultura generale. C'era quindi un percorso grafico fatto di icone (equivalenti ad una categoria di domande), dove colui che arrivava per primo al traguardo vinceva del montepremi variabile. Nel percorso erano presenti anche delle icone \"Trappola\", nelle quali se uno dei due vi ci finiva retrocedeva di qualche gradino.\nOltre a ci\u00f2, vi era poi il gioco telefonico che nella prima fase consisteva di indovinare una parola (come in \"Mango\") ma, questa volta ne comparivano poche delle lettere che la compongono. Si procedeva poi con la fase de L'anello: sullo schermo erano visualizzate delle varie icone (disposte a mo' di torre in scala da 1 a 5). Lo scopo era quello di trovare appunto l'anello (nascosto da un'icona) in ogni torre, e chi ci riusciva vinceva il montepremi in palio, altrimenti niente se trovava la \"Trappola\".\n\"Zengi\".\nLa prima fase telefonica di questo programma comprendeva un gioco \"a caso\" tra: Il sillabario (gi\u00e0 visto in \"Puzzle Time\"), Il domino, Le incompiute, La ruota, ecc. Il chiamante doveva mettere in ordine alcune sillabe o aggiungere due/tre lettere mancanti. Quella successiva invece riguardava il gioco dei Simboli, consistente in una grafica costituita appunto da sedici simboli: la Luna, il Sole, la stella, il pianeta, il razzo, la pistola laser, l'astronave, l'alieno, l'aereo, la telecamera, il televisore, il cronometro, la bomba, il fiore, il cuore e l'occhio. Lo scopo era quello di scovare i tre numeri (da 1 a 9) evidenziati in \"oro\": se ci riusciva vinceva il montepremi, altrimenti si doveva accontentare della normale vincita (variabile fino a una media di \u20a4 500.000) dovuta sempre al trovamento dei tre numeri ma evidenziati in \"nero\", oppure nel misto di oro e nero.\nCollocazione in palinsesto.\nNotte.\nSuccessivamente, dal 5 agosto in poi, al mattino \"Puzzle Time\" fu interrotto e i programmi-giochi vennero riorganizzati seguendo questi orari:\nLo spazio notturno rimase invece invariato fino al 10 novembre, il giorno prima della sua rimozione. Tutti e quattro andavano in onda in diretta dallo stesso studio, in cui erano state ricostruite delle apposite mini-scenografie (diversa per ogni gioco), anche se \"Mango\" ne aveva in realt\u00e0 una virtuale, e dunque le scenografie in studio erano tre ed in seguito due, dopo la cancellazione di \"Puzzle Time\".\nControversie.\n\"Call Game\" fu oggetto di segnalazione al garante Antitrust da parte di alcune associazioni di consumatori, tra cui l'ADUC, Confconsumatori e il CNCU.\nAl programma veniva contestato il reato di pubblicit\u00e0 ingannevole, poich\u00e9 gli inviti a telefonare al costo di \u20ac 1 a chiamata non citavano il fatto vi fosse una lista di chiamanti tra cui venivano sorteggiati solo alcuni telespettatori, nonostante i conduttori spesso ribadissero che le linee fossero libere, che sarebbe stato automatico partecipare al gioco e che comunque la chiamata non costava pi\u00f9 dell'euro richiesto.\nNonostante LA7 avesse respinto tutte le accuse ricevute con una nota ufficiale, il 10 luglio 2001 l'AGCOM avvi\u00f2 un'inchiesta che si risolse il 12 luglio 2002 in un deferimento alla magistratura ordinaria, poich\u00e9 i giochi erano privi della necessaria autorizzazione ministeriale e perch\u00e9 potevano rappresentare una truffa ai giocatori per via delle modalit\u00e0 di partecipazione non trasparenti. E alla fine, sia l'emittente che Aran Endemol (societ\u00e0 produttrice del contenitore) non ebbero alcun tipo di ripercussione.\nLa vicenda fu tra le prime che port\u00f2 all'attenzione dell'opinione pubblica il problema dei numeri \"a valore aggiunto\" (cio\u00e8 a tariffazione maggiorata), che si prestavano a essere usati senza limiti e con gravi conseguenze economiche.\nEredit\u00e0.\nUna nuova edizione di \"Call Game\" avrebbe dovuto cominciare su Italia 1 da luglio 2002, grazie all'acquizione dei suoi diritti da parte di Mediaset nell'ottobre 2001, ma la sopracitata vicenda legale procrastin\u00f2 indefinitamente l'avvio della messa in onda fino a portarlo alla definitiva chiusura. Solo pi\u00f9 di cinque anni pi\u00f9 tardi, nell'autunno 2007, l'emittente propose in orario notturno \"Camerino virtuale - The Box Game\", il cui format era del tutto analogo.\nSulla syndication Italia 7 Gold, nello stesso anno in cui fu mandato in onda la gi\u00e0 citata trasmissione di Italia 1, venne trasmesso un contenitore simile a quello di LA7 ma comunque non relazionato nella sua struttura, il quale si chiamava \"Quizissimo\"."}
{"id": "665124", "revid": "767487", "url": "https://it.wikipedia.org/wiki?curid=665124", "title": "Blastoporo", "text": "Il blastoporo, nell'embrione, \u00e8 una zona di cellule localizzate sotto la semiluna grigia, si presenta come un solco ricurvo orizzontale (il \"labbro dorsale\" del blastoporo) che si modifica continuamente man mano che le cellule mesodermiche ed endodermiche penetrano all'interno formando l'archenteron (cavit\u00e0 formatasi per la chiusura del blastocele, detta anche \"intestino primitivo\").\nEsso si forma all'inizio della gastrulazione, creando:\nIl \"labbro dorsale\" del blastoporo, con il proseguire dello sviluppo, si incurva e prosegue con le \"labbra laterali\", le quali dopo la scomparsa del \"labbro ventrale\" si richiudono a cerchio e completano quindi la formazione del blastoporo.\nEsso presenta un lume formato da cellule endodermiche (tappo vitellino), che si riduce man mano che la gastrulazione va avanti, il blastoporo quindi non \u00e8 altro che una fessura disposta verticalmente (fessura del blastoporo).\n\u00c8 proprio questa fessura che negli Urodeli d\u00e0 origine all'ano, mentre negli Anuri si oblitera e l'ano si origina da una fessura secondaria che si forma nell'area del blastoporo.\nLa formazione e l'evoluzione del blastoporo sono il risultato di un movimento combinato di allungamento e rivestimento delle cellule presenti a livello dell'emisfero animale."}
{"id": "665125", "revid": "1573940", "url": "https://it.wikipedia.org/wiki?curid=665125", "title": "Umm Dreiga", "text": "Umm Dreiga, Oum Dreyga o Oum Dreiga (in arabo: \u0623\u0645 \u062f\u0631\u064a\u062c\u0629) \u00e8 una citt\u00e0-oasi del Sahara Occidentale nella regione del R\u00edo de Oro.\nStoria.\nHa servito da riparo e sosta per i rifugiati Saharawi fra la fine del 1975 e l'inizio del 1976, dopo l'invasione mauritana e marocchina del Sahara occidentale.\nNel febbraio 1976, le Forze aeree marocchine usarono napalm, fosforo bianco e bombe a frammentazione contro colonne ed accampamenti di rifugiati, causando centinaia di vittime e provocando proteste internazionali. I rifugiati, provenienti dalla costa del Rio de oro e prevalentemente dalla citt\u00e0 che allora si chiamava Villa Cisneros, si mossero successivamente attraverso il deserto del Sahara verso Tindouf in Algeria, dove molti di loro rimasero da allora nei quattro campi per rifugiati.\nLa citt\u00e0 vide numerose battaglie dal 1975 al 1981 nella guerra fra il Polisario e l'esercito marocchino, fino a che venne inglobata all'interno del Muro Marocchino nel settembre 1985 all'interno del quinto muro.\nAttualmente ha una base della missione MINURSO."}
{"id": "665126", "revid": "1259603", "url": "https://it.wikipedia.org/wiki?curid=665126", "title": "Federazione Nazionale Pro Natura", "text": "La Federazione Nazionale Pro Natura \u00e8 un'associazione ambientalista italiana di promozione sociale.\nStoria.\nNel 1948 la Societ\u00e9 de la Flore Valdo\u00f4taine, sotto la guida del naturalista Renzo Videsott, promosse la costituzione del Movimento italiano per la protezione della Natura (MIPN). L'obiettivo era di radunare attori interessati alla conservazione della natura, ispirati in particolar modo da valori scientifici. Soci fondatori furono Renzo Videsott, il fratello Paolo, i fratelli Bruno e Nino Betta, Fausto Stefenelli, Benedetto Bonapace, Raffaello Prati, Fausto Penati, Alberto Deffeyes, Mario Stevenin, Giulio Brocherel e Alberto Durandi. \nNel 1952 la sua sezione di Milano si costitu\u00ec in Unione Italiana per la Protezione della Natura o Pro Natura. Questa associazione si evolse in senso federale, dando vita nel 1959 alla Pro Natura Italica, che poi divenne la Federazione Nazionale Pro Natura.\nAttivit\u00e0.\nA fine 2020 la Federazione conta 94 enti associati presenti sul territorio nazionale.\nGestisce un proprio sistema di aree naturali protette, con una particolare attenzione alle zone umide, ecosistemi tra i pi\u00f9 rari, fragili e minacciati. Su di esse si attua un'oculata gestione scientifica capace di conservare gli equilibri dinamici della natura esistenti e nel contempo recuperare agli stessi aree degradate a causa di un errato utilizzo. Le oasi, di propriet\u00e0 o in concessione demaniale, sono di estrema rarit\u00e0 e rappresentativit\u00e0 per la biodiversit\u00e0 della nostra penisola. Tra queste la Torbiera di Pian del Re, il Monte Prinzera, il bosco Ugo Campagna, lo Stagno Urbani, l'Agogna Morta, i Fontanili di Valle Re, l'oasi di Ca' Pegolotta, la Palude Loja.\nLa Federazione Nazionale Pro Natura \u00e8 stata all'inizio della sua storia, come MIPN, tra i fondatori (Fontainebleau, ottobre 1948) dell'IUCN (Unione Internazionale Conservazione della Natura). Oltre all'IUCN, aderisce all'European Environmental Bureau. Dal 1970 pubblica il periodico trimestrale \"Natura e Societ\u00e0\".\nRiconosciuta come associazione ambientalista nazionale con decreto del Ministero dell'Ambiente del 20 febbraio 1987, partecipa con i suoi rappresentanti alle Consulte regionali e provinciali per l'applicazione delle leggi per la tutela della fauna e l'esercizio venatorio; ha inoltre fatto parte del Comitato Tecnico Venatorio Nazionale, della Consulta per la Difesa del Mare, del Consiglio Nazionale dell'Ambiente. Ha fatto parte dell\u2019Assisi Nature Council, del Comitato Permanente Internazionale Terra Mother e del Comitato Parchi Nazionali Italiani e Riserve Analoghe.\n\u00c8 riconosciuta inoltre come associazione di promozione sociale."}
{"id": "665132", "revid": "123244095", "url": "https://it.wikipedia.org/wiki?curid=665132", "title": "Teorema (brano musicale)", "text": "Teorema \u00e8 un brano musicale composto ed eseguito (nella versione originale portata al successo) dal cantante italiano Marco Ferradini, tratto dal Qdisc \"Schiavo senza catene\" del 1981.\nContenuto.\nIl brano descrive l'esperienza di un uomo, evidentemente reduce da una delusione sentimentale particolarmente forte, il quale riflette, \"da uomo ferito\", su come bisognerebbe in realt\u00e0 comportarsi, con la propria donna o con la donna che si desidera, per ottenere il suo amore. La voce narrante afferma di ritenere che, se si adotta un comportamento troppo affettuoso, caloroso o romantico, ci\u00f2 si riveler\u00e0 deleterio in un rapporto; al contrario,\ncos\u00ec si avr\u00e0 successo e si riuscir\u00e0 a conquistarla. \nIl testo conclude con l'intervento di una seconda \"voce narrante\" che contraddice quanto detto finora, dicendo che il primo narratore parlava cos\u00ec solo a causa del fallimento del suo rapporto amoroso, e che non c'\u00e8 in realt\u00e0 una legge universale che indichi come comportarsi nei legami affettivi, a parte l'essere s\u00e9 stessi:\nIl brano \u00e8 in tonalit\u00e0 minore e in 4/4. \u00c8 composto da tre strofe e da una coda finale.\nMina registr\u00f2 una versione del brano sul suo album del 1993, dal titolo \"Lochness\".\nLa canzone \u00e8 citata in \"Chiedimi se sono felice\" di Aldo, Giovanni e Giacomo ed \u00e8 stata riproposta come parodia da Tony Tammaro e dai Gem Boy.\nIl pezzo \u00e8 stato reinterpretato da Ivana Spagna nel suo album \"La nostra canzone\" (2001), da cui fu estratto come secondo singolo (doppio lato A con il brano \"Eloise\")."}
{"id": "665139", "revid": "121882152", "url": "https://it.wikipedia.org/wiki?curid=665139", "title": "Corrado Maria Daclon", "text": "Biografia.\nDal 1995 \u00e8 professore di politica dell'ambiente presso l'Universit\u00e0 degli studi \"Ca' Foscari\" di Venezia e dal 1992 docente presso la Societ\u00e0 Italiana di Organizzazione Internazionale.\nIn precedenza, dal 1990 al 1994, \u00e8 stato professore di politica dell'ambiente presso l'Universit\u00e0 degli studi di Camerino. Esperto di geopolitica, \u00e8 consulente di numerosi enti e istituzioni nazionali e internazionali tra i quali la Commissione europea, il Committee on the Challenges of Modern Society della NATO e agenzie federali degli Stati Uniti come la NASA. Negli anni novanta ha fatto parte del Governing Council del Programma delle Nazioni Unite per l'Ambiente (UNEP), a Nairobi, partecipando ai lavori preparatori della Conferenza mondiale di Rio de Janeiro Summit della Terra.\nSegretario generale e fondatore della Fondazione Italia USA, ha ricevuto diversi riconoscimenti per la sua attivit\u00e0 internazionale come il Premio Speciale Europa da parte dell'Unione europea, e il Diploma Meritorium della Commissione Europea attribuitogli dal commissario europeo Stanley Clinton Davis.\nDal 1986 \u00e8 stato consigliere di alcune alte autorit\u00e0 istituzionali tra cui il Ministro della pubblica istruzione, il Ministro degli affari esteri, il Ministro delle politiche agricole, il Ministro dell'Ambiente, il Vicepresidente del Consiglio Superiore della Magistratura e il Sindaco di Roma.\n\u00c8 stato per oltre 25 anni al vertice di Pro Natura, la pi\u00f9 antica associazione ambientalista italiana, come presidente e segretario generale. Dal 2000 \u00e8 Focal Point per l'Italia della campagna mondiale della Carta della Terra.\nGiornalista, autore di numerosi saggi, viaggiatore, ha al suo attivo attivit\u00e0 ed esperienze in oltre sessanta Paesi in Europa, nel bacino del Mediterraneo, in Africa, Asia, Nord America e Sud America. \u00c8 collaboratore della rivista Gnosis, edita dalla Agenzia informazioni e sicurezza interna (AISI) del governo italiano, e di The Huffington Post."}
{"id": "665140", "revid": "367445", "url": "https://it.wikipedia.org/wiki?curid=665140", "title": "Tantra", "text": "Tantra \u00e8 un termine sanscrito (in scrittura devan\u0101gar\u012b, \u0924\u0928\u094d\u0924\u094d\u0930: \"telaio\", \"ordito\"; ma tradotto anche come \"principio\", \"essenza\", \"sistema\", \"dottrina\", \"tecnica\") per indicare sia un insieme di testi dalla non univoca classificazione, sia un controverso insieme di insegnamenti spirituali e tradizioni esoteriche originatesi nelle culture religiose indiane con varianti induiste, buddhiste, giainiste e b\u00f6npo, con diramazioni diffuse in Tibet, Cina, Corea, Giappone, Indonesia e molte altre aree dell'Estremo Oriente.Per riferirsi ai diversi insiemi di tradizioni e culture \u00e8 spesso adoperato come sinonimo anche il termine di tantrismo.\nStoria.\nLe Yogin\u012b sono divinit\u00e0 tantriche femminili secondarie (la tradizione ne enumera 64), compagne e assistenti di altri d\u00e8i, come Durg\u0101, per esempio. Il tempio risale al IX secolo e presenta, come da tradizione, 64 Yogin\u012b.\nLe origini sono tutt'oggi discusse e controverse. Da un lato diversi autori fanno notare come alcuni reperti archeologici, precedenti alla Pietra di Gangdhar in Rajasthan risalente al 424 d.C. e considerata la prima iscrizione epigrafica conosciuta contenente aspetti di rituali tantrici, dimostrino che culti tantrici fossero sicuramente esistenti in data antecedente al 400 d.C. Ad esempio tra i reperti della civilt\u00e0 della valle dell'Indo (III millennio a.C. circa) esistono figure maschili e di divinit\u00e0 femminili in terracotta, le \"M\u0101t\u1e5bk\u0101\", di era quindi pre-vedica, che alcuni studiosi riconducono al culto di \u015aiva e Durg\u0101. Vide Foote sostiene di aver trovato egli stesso nell'altopiano del Deccan simboli fallici (linga) tipici di alcune tradizioni tantriche.\nAlcuni studiosi hanno voluto rapportare le origini del tantrismo allo sciamanesimo centroasiatico, ma tale connessione non \u00e8 suffragata da alcuna prova storica, n\u00e9 le credenze tantriche hanno, secondo Padoux, caratteri che si possono far risalire allo sciamanesimo. \u00c8 pi\u00f9 probabile, invece, che sia stato il sud dell'India ad aver avuto un ruolo determinante. Accanto al mondo brahmanico, mondo ricordiamo elitario, \u00e8 probabilmente esistito in India, sin da tempi immemori, un sostrato popolare, legato alle \"potenze\" naturali, alla terra. A questo erano associati culti popolari che si svolgevano ai margini del mondo brahmanico, in segreto, e da questi ebbe probabilmente origine il mondo tantrico.\nI primi testi di riferimento di queste dottrine e pratiche apparvero in India tra il VI e il VII secolo d.C. e si baserebbero, secondo diversi autori, su tradizioni non scritte molto precedenti (come \u00e8 per i \"Veda\"), cosa che quindi non pu\u00f2 necessariamente implicare che fu quello il periodo in cui le tradizioni presero inizio:\nDavid Lorenzen sottolinea come ci\u00f2 che viene comunemente denominato \"Tantra\" \u00e8 considerato di origine molto antica e precedente l'espressione in scrittura formale dei primi documenti conosciuti risalenti al V o VI secolo d. C., come ad es. i testi della scuola K\u0101p\u0101lika. Anna L. Dallapiccola sostiene invece che il Tantrismo ebbe origine in India e nell'Induismo essendo da considerare il Buddhismo tantrico come successivo, anche se i due fenomeni religiosi interagirono.\nA partire dall'VIII secolo si pu\u00f2 ritenere certa la presenza diffusa del fenomeno tantrico in buona parte del subcontinente indiano, in particolare nel Kashmir, zona cruciale per gli sviluppi e dell'induismo e del buddhismo. Dal Kashmir provengono filosofi come Vasugupta (VIII secolo) e Abhinavagupta (X secolo), preceduto quest'ultimo da una serie di profondi pensatori come Som\u0101nanda, Bh\u0101skara, Bha\u1e6d\u1e6da Kalla\u1e6da, eccetera; le maggiori opere religiose e filosofiche indiane vengono da questa parte dell'India, che conserv\u00f2 il suo primato fino al XIII secolo, periodo in cui ebbe inizio l'invasione islamica. Anche il Bengala e il sud dell'India sono da considerarsi importanti, soprattutto per l'architettura religiosa.\nL'espansione delle tradizioni tantriche si accompagn\u00f2 con la loro evoluzione e diffusione in quegli ambiti che erano prettamente brahmanici. Sulle interazioni fra brahmanesimo e tantrismo, cos\u00ec sintetizza Andr\u00e9 Padoux:\nGli aspetti peculiari.\nSecondo l'accademico Padoux \u00e8 possibile elencare una serie di caratteristiche peculiari dell'universo tantrico in s\u00e9, aspetti atti a riconoscere ci\u00f2 che \u00e8 \"tantrico\". Essi sono:\nE aggiunge: \"Tuttavia si pu\u00f2 ammettere che il Tantrismo sia una categoria a parte e lo si pu\u00f2 definire in generale come una via pratica ai poteri sovrannaturali e alla liberazione; consiste nell'uso di pratiche e tecniche specifiche (rituali, corporee e mentali), che sono sempre associate a una dottrina particolare.\"\nSulle peculiarit\u00e0 delle tradizioni tantriche, cos\u00ec altri studiosi:\nLo stesso autore pi\u00f9 recentemente ha evidenziato come la caratteristica comune delle dottrine e delle pratiche tantriche consista nell'uso di \"ma\u1e47\u1e0dala\", \"mantra\" e \"pratiche rituali\" allo scopo di mappare, organizzare e controllare un universo di potenze, impulsi e forze caotiche.\nCaratteristiche e terminologia.\nTantrismo.\nA proposito di questo termine, \"tantrismo\", occorre subito chiarire due aspetti fondamentali per la comprensione dell'intero fenomeno.\nIl primo \u00e8 che il termine \u00e8 del tutto sconosciuto alla tradizione classica indiana, non esiste in sanscrito. Esso fu infatti coniato in occidente nel XX secolo da studiosi occidentali del mondo religioso indiano. Pare che il primo a menzionare \"tantrismo\" sia stato, nel 1918, l'avvocato britannico Sir John Woodroffe, che firmava con lo pseudonimo Arthur Avalon i suoi testi in qualit\u00e0 di orientalista.\nInvero, gi\u00e0 dal secolo precedente gli orientalisti avevano individuato nel mondo \"hindu\" un insieme di fenomeni, culti e ideologie, che non riuscivano a rapportare al brahmanesimo, all'induismo classico fondato sui \"Veda\" e sulle \"Upani\u1e63ad\" cio\u00e8. Essi riscontravano queste teorie e pratiche in testi che in buona parte adoperavano come suffisso il termine \"tantra\". Di qui i termini \"tantrismo\", \"tantrico\", e \"tantra\" nel senso di religione o setta religiosa.\nIl secondo aspetto \u00e8 strettamente connesso col precedente: il termine \"tantrismo\" fin\u00ec per indicare e caratterizzare un insieme di pratiche e credi ritenuti sostanzialmente differenti e scollegati da ci\u00f2 che era noto delle religioni dell'India, conoscenze per lo pi\u00f9 teoriche, fondate sullo studio dei testi. Cos\u00ec l'accademico francese Andr\u00e9 Padoux:\nQuesto errore di inquadramento era per\u00f2 gi\u00e0 stato messo in evidenza da alcuni studiosi, come l'indologo H. H. Wilson, che sin dal 1832 riconosceva i riti definiti poi tantrici in tutte le \u00abcategorie di hindu\u00bb. Anche Arthur Avalon osservava l'induismo medioevale e moderno essere in larga parte tantrico.\nPur tuttavia si fece largo la convinzione che in India esistessero due fenomeni o tradizioni religiose abbastanza distinte tra loro, pregiudizio che tutt'oggi persiste, specie al di fuori degli ambiti accademici. Cos\u00ec si esprime al riguardo l'accademico italiano Raffaele Torella:\nIdea simile era gi\u00e0 presente nel pensiero dello storico delle religioni Mircea Eliade che, in \"Techniques du Yoga\" (1948), nega lo \"status\" di nuova religione al tantrismo. Ancor pi\u00f9 radicale \u00e8 Madeleine Biardoux che nel suo \"L'induismo. Antropologia di una civilt\u00e0\" (1981) scrive che \u00abil tantrismo non inventa nulla\u00bb.\nIn ambito storiografico la categoria \"Tantrismo\" \u00e8 criticata anche da altri studiosi:\nT\u0101ntrika.\nCome si \u00e8 detto, esiste tutta una letteratura indiana, i \"Tantra\", i cui testi in buona parte adoperano il suffisso \"tantra\": in queste opere si definisce \"t\u0101ntrika\" il praticante, colui cio\u00e8 che segue il percorso spirituale descritto nei testi. Il termine \u00e8 poi spesso adoperato, sempre nella letteratura indiana, in opposizione a \"vaidika\", colui che segue i \"Veda\". Gi\u00e0 nel XV secolo il filosofo indiano Kull\u016bka Bha\u1e6d\u1e6da parlava di rivelazione duplice, nei \"Veda\" e nei \"Tantra\", e non, quindi, di due rivelazioni, e nemmeno di un'ortodossia da un lato e eterodossia dall'altro.\nIl culto vedico originario, tranne qualche raro caso, non esiste pi\u00f9 al giorno d'oggi in India. Continuano per\u00f2 a esistere riti brahmanici la cui osservanza non \u00e8 affatto respinta da chi si ritiene \"t\u0101ntrika\". Fa notare Padoux che oggi l'ortodossia \"hindu\" riguarda pi\u00f9 il comportamento sociale che quello religioso: non ha tanto importanza quale dio si adori e come, o quali templi si frequenti, o quali pratiche spirituali si preferisca seguire nel privato: pi\u00f9 importanti sono sicuramente i riti sociali che segnano i passaggi importanti della vita (\"sa\u1e43sk\u0101ra\"), e l'osservanza delle caste (\"var\u1e47a\").\n\"Tantra\", i testi.\nEsistono in letteratura molti testi definiti come \"Tantra\", sia in sanscrito sia in lingue vernacolari, come il bengali e il tamil. Diverse sono anche le classificazioni di questo insieme di testi, non sempre univoche e universalmente accettate.\nLa tradizione vuole che siano 92 i \"tantra\" rivelati da \u015aiva, 28 \u0100gama e 64 \"Bhairava tantra\". Accanto a questi \"\u015aaiva tantra\" occorre poi aggiungere gli \"\u015aakta tantra\", per le tradizioni religiose che invece considerano la dea quale divinit\u00e0 principale; e molti altri insiemi di \"tantra\" che fanno parte di tradizioni minori.\nEssendo stati questi testi trasmessi oralmente prima di darne testimonianza scritta, non \u00e8 possibile fornire una datazione precisa dell'origine. L'orientalista olandese Jan Gonda ritiene che essi vadano datati dopo il IV secolo d.C.; Andr\u00e9 Padoux sostiene che la \"Ni\u1e25\u015bv\u0101satattva Sa\u1e43hit\u0101\" sia uno dei \"tantra\" fra i pi\u00f9 antichi a noi pervenuti, esso risalirebbe al V-VI secolo.\nTantra, il termine.\nEtimologicamente il termine \"tantra\" si ricollega alla radice verbale \"TAN\", verbo che vuol dire \"stendere\", con riferimento a quanto si fa nella lavorazione dei tessuti. Il termine \u00e8 perci\u00f2 generalmente tradotto con \"telaio\", \"ordito\", e quindi in senso lato, \"opera\", \"testo\". In letteratura esistono altre traduzioni del termine, che tendono pi\u00f9 o meno a dare una chiave interpretativa e del termine stesso e del contesto. Osho Rajneesh, moderno esponente del Tantra, ha reso il termine con \"tecnica\", \"metodo\":\nGavin Flood fa notare che il termine pu\u00f2 anche ricollegarsi alla radice \"T\u1e5a\", col significato quindi di \"attraversare\", \"andare oltre\", con riferimento al superamento del ciclo delle rinascite.\nNella tabella seguente si riporta in ordine cronologico la ricorrenza del termine in letteratura e la sua traduzione o accezione. Occorre comunque e in ogni caso tenere presente, nella lettura di questa tabella, che quello che a noi lettori di oggi \u00e8 accessibile, \u00e8 pur sempre la traduzione del termine stesso, quindi un altro termine, o un insieme di parole, effetto di una traduzione.\nCome indicato dalla tabella cronologica il termine \"tantra\" : 1) \u00e8 trasversalmente presente in molte delle principali e pi\u00f9 antiche scritture presenti (non solo) nel continente indiano; 2) inizialmente tendeva a denotare un mezzo o uno strumento inteso anche soltanto come scrittura, per poi estendersi a significare \"dottrina\" (il \"S\u0101\u1e43khyak\u0101rik\u0101\", 300 d. C. cirxa, principale testo della scuola vedica S\u0101\u1e43khya, identifica il \"S\u0101\u1e43khya\" (nella \"k\u0101rik\u0101\" 70) come un \"tantra\"); 3) si \u00e8 poi diffuso anche con il significato di \"strategia\", \"insieme di pratiche e rituali\" che sfoceranno nell'intero corpus della letteratura tantrica tradizionalmente definita tale. \u00c8 pertanto riduttivo dare un significato univoco al termine.\nLe tradizioni tantriche.\nAlcune fra le maggiori tradizioni che presentano elementi tantrici sono: Aghora, \u0100\u1e37v\u0101r, B\u0101ul, Gau\u1e0d\u012bya, K\u0101l\u0101mukha, K\u0101l\u012bkula, K\u0101npa\u1e6dha, K\u0101p\u0101lika, Kaula, Krama, L\u0101kula, Li\u1e45g\u0101yat, N\u0101tha, N\u0101ya\u1e47ar, P\u0101\u00f1car\u0101\u1e6dra, P\u0101\u015bupata, Sahajiy\u0101, \u015aaivasiddh\u0101nta, \u015ar\u012bvidy\u0101, Trika.\n\u00c8 possibile considerare e classificare queste tradizioni da pi\u00f9 punti di vista, per esempio in relazione alla divinit\u00e0 principale (o alle divinit\u00e0 principali); in relazione all'area geografica di appartenenza e al periodo storico (molte sono estinte); in relazione all'eterodossia del rituale, nel senso di allontanamento pi\u00f9 o meno marcato dai canoni vedici.\nBuona parte di queste tradizioni contemplano quale divinit\u00e0 principale o comunque determinante \u015aiva, l'erede del dio vedico Rudra, gi\u00e0 oggetto di venerazione sin dai primi secoli della nostra era, e assurto poi a grande dio dell'induismo. Molti studiosi sostengono inoltre che il culto di \u015aiva, o di altra divinit\u00e0 che ne aveva le caratteristiche, risalirebbe a epoche pre-vediche, stante ad alcuni sigilli ritrovati nella Valle dell'Indo e risalenti a un'epoca antecedente l'invasione degli indoari. La questione \u00e8 comunque controversa.\nAltrettanto numerose sono le tradizioni tantriche che invece prediligono il culto della dea, che si presenta con nomi e caratteristiche differenti, a volte anche ben contrastanti fra loro. Abbiamo, come dee pi\u00f9 importanti: Tripurasundar\u012b; K\u0101l\u012b, che fa parte di un gruppo di dieci dee, le Mah\u0101vidy\u0101 (le dee della Grande Conoscenza); Durg\u0101. Accanto a queste esistono comunque tantissime altre divinit\u00e0 secondarie, a volte solo locali come le dee di villaggio, a volte semplici compagne o assistenti di dee maggiori, quali per esempio le Bhairav\u012b e le Yogin\u012b.\nNon sempre \u00e8 possibile distinguere nettamente fra tradizioni (tantriche) \"\u015baiva\" (quelle che si rifanno a \u015aiva) e tradizioni \"\u015b\u0101kta\" (quelle che si rifanno alla dea: il termine deriva da \u015aakti, letteralmente \"energia\", e in senso lato dea, perch\u00e9 nelle tradizioni tantriche \"\u015baiva\" la dea \u00e8 paredra del dio e sua \"energia\" che opera nel mondo, suo aspetto immanente).\nLe tradizioni \"\u015b\u0101kta\" sono tipiche dell'India meridionale, e certo non erano caratteristica del mondo ariano. Il mondo ario era essenzialmente patriarcale, n\u00e9 \u00e8 possibile riscontrare un culto della Grande Madre nella cultura vedica. Queste tradizioni sono dunque molto probabilmente un'eredit\u00e0 delle popolazioni autoctone dell'India meridionale, delle popolazioni dravidiche o pre-dravidiche, come i munda; come aborigena \u00e8 per esempio la devozione a una divinit\u00e0 sotto forma di adorazione, la \"bhakti\"; come aborigena \u00e8 la forma di culto pi\u00f9 diffusa oggi in India, la \"p\u016bj\u0101\".\nNelle tradizioni tantriche si ritrovano dunque, gi\u00e0 in epoche precedenti, molti elementi tipici dell'induismo attuale e che non facevano parte del mondo brahmanico: oltre la \"bhakti\", la \"p\u016bj\u0101\", il culto della dea, il dio \u015aiva nella sua forma pre-vedica o meno, va ricordato anche lo Yoga. Su quest'aspetto cos\u00ec sintetizza Mircea Eliade:\nIn ambito \"vai\u1e63\u1e47ava\" troviamo essenzialmente le tradizioni del P\u0101\u00f1car\u0101\u1e6dra e del Sahajiy\u0101, essendo le tradizioni tantriche in gran parte o \"\u015b\u0101kta\" o \"\u015baiva\". Il P\u0101\u00f1car\u0101\u1e6dra, alla cui base vi \u00e8 una vasta letteratura, \u00e8 molto vicino all'ortodossia brahmanica e tuttora vivo in India. I seguaci sono devoti al dio N\u0101r\u0101ya\u1e47a, assimilato a Vi\u1e63\u1e47u e adorato anche col nome di Vasudeva. La sua \"\u015bakti\" \u00e8 M\u0101y\u0101, adorata anche col nome di Lak\u1e63m\u012b, dea benigna considerata dispensatrice di fortuna e benessere. Da M\u0101y\u0101 \u00e8 considerata emanata la natura, \"prak\u1e5bti\", secondo una visione filosofica che \u00e8 molto prossima quella del S\u0101\u1e43khya. Per il resto i seguaci non adottano riti trasgressivi e utilizzano i mantra e lo yoga come mezzi per la liberazione. I B\u0101ul, tradizione ancora attiva nel Bengala, hanno raccolto l'eredit\u00e0 dei Sahajiy\u0101, setta estinta: sono devoti alla coppia di d\u00e8i K\u1e5b\u1e63\u1e47a e R\u0101dh\u0101, e praticano, fra altri culti devozionali, l'unione sessuale ritualizzata come mezzo per il raggiungimento della liberazione.\nUn'altra tradizione moderata la si ritrova nello \u015aaivasiddh\u0101nta, una tradizione \"\u015baiva\" tuttora presente in India soprattutto nel sud e che risalirebbe almeno al X secolo. \u015aiva \u00e8 adorato nella forma di \u015aada\u015biva, \u015aiva l'eterno, il Signore (\"pati\") che emana l'universo, lo conserva, lo riassorbe, si cela e si rivela per mezzo della grazia. Lo \u015aaivasiddh\u0101nta \u00e8 dualista: da un lato le singole anime (\"pa\u015bu\") sono eternamente distinte dal Signore (causa efficiente); dall'altro il mondo, nel quale agisce la \"m\u0101y\u0101\" (causa materiale), \u00e8 distinto da Lui. Quindi dio ha creato il mondo e le anime, ma ne resta sempre separato; l'unico contatto fra le anime e dio si ha nella grazia divina. La \"m\u0101y\u0101\" non \u00e8 una divinit\u00e0, ma soltanto un\"energia\" che non \u00e8 dotata della coscienza di s\u00e9. Strumento principale per la liberazione \u00e8 il rito: i seguaci dello \u015aaivasiddh\u0101nta sono iper-ritualisti e presentano una devozione emozionale (\"bhakti\") molto accentuata. Essendo una dottrina dualista, la liberazione dal ciclo delle rinascite non implica alcun ricongiungimento dell'anima col Signore, ma soltanto un'assimilazione della Sua essenza. Il cammino per la liberazione \u00e8 aperto a tutte le classi sociali, ma inaccessibile alle donne, le quali possono soltanto beneficiare del percorso del proprio consorte.\nI N\u0101tha costituiscono un'importante tradizione \"\u015baiva\", evolutasi poi nel tempo e oggi rappresentata dai K\u0101npa\u1e6dha. \u00c8 ai N\u0101tha che si deve, nel IX secolo d. C. circa, l'introduzione nel mondo tantrico dello Ha\u1e6dhayoga, sistema Yoga che contempla numerose posture (\"\u0101sana\"), anche difficili, pratiche di purificazione del corpo e tecniche di meditazione complesse. La dottrina \u00e8 non-dualista: tramite i metodi dello Ha\u1e6dhayoga ci si pu\u00f2 ricongiungere con dio, \u015aiva, che \u00e8 attivo nel mondo con la sua \"\u015bakti\", non venerata quindi come dea ma visualizzata come sessualmente unita a \u015aiva.\nUna delle pi\u00f9 antiche sette \"\u015baiva\" \u00e8 quella dei K\u0101p\u0101lika (\"portatori di teschio\"), i cui seguaci erano asceti distinguibili per il fatto di portare con s\u00e9 un cranio umano aperto che usavano come scodella per il cibo. Da costoro e da altri culti trasgressivi e visionari che prediligevano divinit\u00e0 terrifiche, sorse, intorno al II secolo d. C., la sette dei P\u0101\u015bupata e successivamente quella dei L\u0101kula. Da questi ebbe quindi origine un nucleo di culti che va sotto il nome di Kula.\nDel Kula originario, come delle altre sette, non si sa molto. Questo nucleo evolse dando luogo a quattro tradizioni, ciascuna coi propri \"Tantra\" e ciascuna col proprio pantheon, ma con le medesime concezioni metafisiche: sono non dualisti; e con un complesso di riti e pratiche yogiche somiglianti. Sono tradizioni \"\u015b\u0101kta\", essendo la divinit\u00e0 principale una dea, personificazione della \"energia divina\" di \u015aiva. \u015aiva conserva pur sempre una supremazia, che per\u00f2 \u00e8 pi\u00f9 di ordine metafisico che devozionale, e la dea \u00e8 adorata sotto numerosissime forme, restando per\u00f2 una e sovrana.\nLe quattro tradizioni sono:\n\u00c8 l'erede del Kaula originale, col dio Kule\u015bvara e la dea Kule\u015bvar\u012b, le otto madri Bram\u012b, K\u0101l\u012b, eccetera. Questa tradizione \u00e8 poi evoluta nella scuola del Trika. Il termine \"trika\" sta per \"triade\", e si riferisce al fatto che la dottrina che espone prevede un insieme di triadi. Per esempio Par\u0101 (la Suprema), Apar\u0101 (la Non-suprema), Par\u0101par\u0101 (la Suprema-non suprema) sono le tre dee del pantheon, essenzialmente entit\u00e0 metafisiche. Il culto \u00e8 rivolto invece alla dea K\u0101l\u012b. Dopo un'interruzione durata secoli, la scuola del Trika \u00e8 stata ripresa nel XX secolo da Swami Lakshman Joo (1907 \u2013 1991).\n\u00c8 la tradizione che ha dato poi luogo alla scuola denominata Krama, con le diverse forme di K\u0101l\u012b quali dee al centro dei culti. Il Krama \u00e8 caratterizzato da un sistema pentadico e il termine sta per \"successione\", con riferimento al percorso spirituale che la coscienza deve seguire per la liberazione.\n\u00c8 detta anche Kubjik\u0101mata, dal nome della divinit\u00e0 principale, la dea gibbuta Kubjik\u0101, il cui culto \u00e8 ancora vivo nel Nepal.\n\u00c8 detta anche \u015ar\u012bvidy\u0101, e gli d\u00e8i principali sono quelli dell'eros: K\u0101me\u015bvara e K\u0101me\u015bvar\u012b, col culto della dea Tripurasundar\u012b (dea benigna, identificata anche con Lalit\u0101 nelle versioni \"vedantizzate\"), e di Bhairava.\nIl Trika e il Krama non sono tradizioni nel senso stretto del termine, ma scuole esegetiche sviluppatesi come eredi delle rispettive tradizioni. Queste due scuole insieme a quelle dello Spanda e del Pratyabhij\u00f1\u0101, costituiscono le quattro scuole dello \u015aivaismo tantrico non dualista, fiorito nel Kashmir tra la fine del I millennio e l'inizio del successivo.\nI culti delle quattro tradizioni del Kula sono culti trasgressivi e visionari, e in questo si differenziano molto da altre tradizioni. Trasgressivi sia per l'uso di sostanze e cibi ritenuti impuri dall'ortodossia brahmanica; sia per l'adozione di pratiche proibite, quali l'unione sessuale ritualizzata (tranne che nella tradizione del Dak\u1e63i\u1e47a-\u0101mn\u0101ya, la pi\u00f9 moderata fra le quattro). I culti visionari prevedono pratiche di meditazione complesse, sia su \"yantra\", sia sulle icone adibite al culto e all'adorazione, la \"p\u016bj\u0101\".\nI Li\u1e45g\u0101yat, sono una setta fondata da Basava nel XII secolo e tuttora attiva soprattutto nel Karnataka, avendo ereditato in qualche modo le tradizioni delle sette \"\u015baiva\" originarie. Pi\u00f9 che essere dediti all'ascetismo, gli adepti preferiscono la via della devozione, e unico oggetto del loro culto \u00e8 il \"li\u1e45g\u0101\", il \"segno\" di \u015aiva, portato anche come pendente al collo (da cui il nome). Sono caratteristici anche per il fatto di non praticare la cremazione, ma la sepoltura.\nEredi attuali delle prime sette \"\u015baiva\" sono gli Aghora (\"non terrifico\"), movimento diffuso soprattutto a Varanasi. Questi asceti mangiano in teschi umani, meditano nei campi di cremazione e utilizzano le secrezioni del corpo come offerta agli d\u00e8i. Almeno fino alla fine del XIX secolo erano dediti al cannibalismo.\nLe pratiche.\nIl tantrismo, nel fine che persegue in quanto insieme di dottrine, non si differenzia dagli altri movimenti religiosi hindu: \u00e8 anch'esso una via per la liberazione (\"mok\u1e63a\") dal ciclo delle rinascite (\"sa\u1e43s\u0101ra\"), dalle sofferenza che l'essere in vita comporta. L'uomo vive in universo che \u00e8 emanato e continuamente animato da dio, il quale dio pu\u00f2 manifestare la sua potenza sia sotto forma di oscuramento (\"tirodh\u0101na\"), essere cio\u00e8 di ostacolo alla salvezza, sia concedendo la grazia (\"anugraha\") nel mostrare le vie per la liberazione.\nFra l'umano e il divino sussiste un isomorfismo per cui il corpo risulta permeato di forze sovrannaturali. Il corpo assume, nelle tradizioni tantriche, un'importanza nucleare proprio per questa compenetrazione fra umano e divino, fra corpo e universo. La concezione non \u00e8 certo nuova: gi\u00e0 nei \"Veda\" \u00e8 possibile rintracciare l'idea del corpo umano come microcosmo, e del macrocosmo come corpo; ma \u00e8 proprio nel tantrismo che quest'aspetto si presenta come dato assolutamente caratteristico, e quasi ogni aspetto del mondo tantrico \u00e8 inquadrabile in relazione al corpo. Cos\u00ec recita un\"Upani\u1e63ad\" dello Yoga:\nPer quanto concerne il sistema in s\u00e9, la via tantrica, pi\u00f9 che essere una dottrina coerente, \u00e8 un insieme di pratiche e ideologie, caratterizzato da una grande importanza dei rituali, da pratiche per la manipolazione dell'energia (\"\u015bakti\"), con azioni talvolta considerate \"trasgressive\", dall'uso del mondano per accedere al sopramondano e dall'identificazione del microcosmo con il macrocosmo.\nTale correlazione consentirebbe al \"t\u0101ntrika\" (l'adepto dei Tantra) di poter accedere, mediante delle precise tecniche, all'energia cosmica presente nel proprio corpo e quindi raggiungere la liberazione con questo corpo e in questa vita (\"j\u012bvanmukti\").\nIl \"t\u0101ntrika\" cerca di utilizzare il potere divino che scorre in tutte le manifestazioni universali al fine di ottenere i propri risultati, siano essi spirituali, materiali o entrambi.\nI \"t\u0101ntrika\" considerano la guida di un \"guru\" un prerequisito indispensabile. Nel processo di manipolazione dell'energia il praticante ha diversi strumenti a disposizione: tra questi lo Yoga, con pratiche anche estreme che portano a un controllo pressoch\u00e9 completo del proprio corpo; la visualizzazione e verbalizzazione della divinit\u00e0 attraverso i \"mantra\", e la meditazione su di essi; l'identificazione e internalizzazione del divino, con pratiche meditative tendenti a una totale immedesimazione con una divinit\u00e0.\nSecondo la visione del mondo hindu, l'evoluzione del mondo \u00e8 ciclica, e all'interno di ogni ciclo (detto \"kalpa\") sussistono ere (dette \"yuga\") nelle quali la storia principia da un'et\u00e0 dell'oro (\"Satya Yuga\") per giungere ad ere cosmiche di progressivo declino spirituale. L'ultima era, detta \"Kali Yuga\" (quella in cui attualmente viviamo), \u00e8 caratterizzata da ignoranza spirituale, diffusione di falsi d\u00e8i o ateismo, commistione delle caste, guerre e sovvertimento dei valori del dharma.\nGli adepti del Tantra ritengono che i \"Veda\" e la tradizione brahmanica non siano pi\u00f9 adeguate in questa nostra era: l'uomo ha perso la capacit\u00e0 spirituale di servirsi di quella tradizione per conseguire la liberazione. N\u00e9 il rito vedico, n\u00e9 l'introspezione avviata nell'epoca delle \"Upani\u1e63ad\" e nemmeno i metodi dello Yoga classico sono ritenuti sufficienti a questo scopo. In alcune tradizioni tantriche \u00e8 possibile persino ravvisare un disprezzo per gli asceti: nel \"Kul\u0101r\u1e47ava Tantra\" si ironizza sul fatto che questi girino nudi come gli animali, ma non per questo, come gli animali, raggiungono la liberazione. Nel \"Guhyasam\u0101ja Tantra\" si pu\u00f2 leggere:\nIl tantrismo ritiene che sia possibile raggiungere l'illuminazione anche nelle peggiori condizioni morali e sociali: l'et\u00e0 oscura in cui siamo immersi presenta innumerevoli ostacoli, che rendono difficile la maturazione spirituale. Per questo sono necessarie misure drastiche come, appunto, il metodo tantrico.\nIl guru.\nIl guru, specie nelle tradizioni tantriche, \u00e8 ben pi\u00f9 che un maestro spirituale. Egli non si limita ad impartire la dottrina al discepolo (\"\u015bi\u1e63ya\") come un ordinario maestro potrebbe fare, per quanto accorato e devoto: il guru \u00e8 come un dio (\"gurudeva\") che grazie alla propria potenza spirituale (\"\u015bakti\") \"trasmette\" al discepolo la dottrina e gli \"oggetti\" della tradizione. Per esempio, un mantra non pu\u00f2 essere appreso semplicemente ascoltandolo (n\u00e9 tantomeno apprendendolo da un testo): deve e pu\u00f2 solo essere \"passato\" dal guru al discepolo (\"guru \u015bi\u1e63ya parampar\u0101\"). Fra i due si stabilisce una relazione intima che ha i caratteri della riservatezza, della devozione e dell'obbedienza.\nVa detto che questo stato di cose, questo lignaggio iniziatico, non \u00e8 esclusivo del tantrismo, bens\u00ec comune a tutte le scuole hindu. Nelle tradizioni tantriche alcuni caratteri risultano per\u00f2 ben marcati: la segretezza e la devozione. Come si \u00e8 accennato, il guru \u00e8 considerato manifestazione divina, a lui si deve non soltanto obbedienza ma anche devozione nel senso stretto del termine. Per esempio, la \"gurup\u0101duk\u0101\", l'impronta dei piedi del guru, va vista come il segno della presenza divina, e come tale adorata e omaggiata.\nNelle tradizioni del Kaula (\"famiglia\", intesa come insieme di comunit\u00e0 che condividono la medesima tradizione), il rito di iniziazione (\"d\u012bk\u1e63\u0101\") del discepolo alla comunit\u00e0 (\"cakra\"; \"cerchio\", nel senso di \"circolo\", \"setta\") \u00e8 una cerimonia piuttosto complessa. Il guru, quando ritiene essere giunto il momento, comunica al discepolo la decisione di introdurlo nella setta. Viene quindi organizzata una cerimonia con gli altri membri del \"cakra\". Questa comincia con la recitazione di mantra e offerte alla dea, quindi prosegue con la richiesta ritualizzata del guru al Signore del Cerchio (\"cakre\u015bvara\"). Il discepolo viene interrogato e preparato, mentre prosegue l'adorazione alla Dea. L'iniziazione propriamente detta ha luogo con il posizionamento del discepolo su un \"ma\u1e47\u1e0dala\" appositamente tracciato sul suolo; un'aspersione; la trasmissione di un mantra personalizzato; l'imposizione di un nome nuovo; quindi l'iniziato offre doni agli astanti. La cerimonia prosegue con riti che includono il pasto e l'unione sessuale (\"maithuna\").\nL'iniziato, il \"tantrik\u0101\", continuer\u00e0 la sua via verso la realizzazione spirituale (\"s\u0101dhana\") e un giorno potr\u00e0 diventare \"guru\" egli stesso. Toccher\u00e0 quindi a lui perpetuare (\"samprad\u0101ya\") la dottrina, in quella che \u00e8 una successione di maestri (\"guru parampar\u0101\") che cos\u00ec tramandano la disciplina.\nIl corpo yogico e la \"ku\u1e47\u1e0dalin\u012b\".\nL'individuo \u00e8 immaginato possedere una struttura complessa che \"convive\" col corpo fisico: \u00e8 questo il \"corpo yogico\". Tale corpo yogico \u00e8 costituito di canali (\"n\u0101\u1e0d\u012b\") e centri (\"cakra\" o \"padma\"), e in esso gioca un ruolo determinante una potenza non umana bens\u00ec divina, la \"ku\u1e47\u1e0dalin\u012b\". Lungo uno dei canali principali, la \"su\u1e63umn\u0101\", quello che verticalmente collega la regione perineale con la sommit\u00e0 del capo, la \"ku\u1e47\u1e0dalin\u012b\", che normalmente si trova allo stato latente alla base del canale stesso, pu\u00f2 risalire, con pratiche adeguate, verso l'alto conducendo alla liberazione.\nIl filosofo K\u1e63emar\u0101ja (X-XI secolo), discepolo di Abhinavagupta ed esponente della scuola del Trika, nel commentare un passo degli \"\u015aivas\u016btra\", cos\u00ec descrive la \"ku\u1e47\u1e0dalin\u012b\" quiescente:\n\"Bindu\" \u00e8 il seme maschile, la scintilla che pu\u00f2 risvegliare la \"ku\u1e47\u1e0dalin\u012b\". In questo caso \"bindu\" \u00e8 anche simbolo di \u015aiva in quanto Coscienza.\nIl corpo yogico, fondamentale in quasi tutte le pratiche meditative e rituali, \u00e8 ovviamente immateriale, \u00e8 una struttura somatica inaccessibile ai sensi che l'adepto \"crea\" immaginandola, visualizzandola. Del resto molti culti tantrici sono culti visionari.\nVa qui detto esplicitamente che lo Yoga cui il Tantra fa riferimento non \u00e8 n\u00e9 il Kriy\u0101 Yoga n\u00e9 l'A\u1e63\u1e6d\u0101\u1e45ga Yoga presentato da Pata\u00f1jali nel suo basilare \"Yoga S\u016btra\" (lo Yoga classico cio\u00e8), ma lo Ha\u1e6dhayoga. Altrettanto esplicitamente va fatto notare che qui non si parla dello Ha\u1e6dhayoga moderno (occidentale e indiano), invero versione reinterpretata di elementi tradizionali, ma dello Ha\u1e6dhayoga che risulta dai testi classici, come la \"Ghera\u1e47\u1e0da Sa\u1e43hit\u0101\", la \"Ha\u1e6dhayogaprad\u012bpk\u0101\" o la \"\u015aiva Sa\u1e43hit\u0101\". Proprio per evitare questa confusione, molti autori preferiscono servirsi del termine \"Ku\u1e47\u1e0dalin\u012b Yoga\".\nSecondo un'interpretazione classica, il termine \"ha\u1e6dhayoga\" vuol dire letteralmente: unione (\"yoga\") del Sole (\"ha\") e della Luna (\"\u1e6dha\"); e questa lettura risponde in pieno alle dottrine tantriche, per le quali la liberazione \u00e8 il ricongiungimento della \"\u015bakti\", presente nell'individuo come \"ku\u1e47\u1e0dalin\u012b\", con l'assoluto, \u015aiva, immaginato risiedere nell'ultimo \"cakra\". \u00c8 da notare che in questo simbolismo, \u015aiva \u00e8 rappresentato dalla Luna: nell'iconografia classica del dio, bianco \u00e8 il colore della sua pelle, bianco come il crescente di Luna che porta fra i capelli, bianco come il colore dello sperma, e sia per \"Luna\" sia per \"sperma\" \u00e8 anche utilizzato il termine \"soma\", il succo sacrificale, e il dio di cui si parla nei \"Veda\".\nMolte sono le tecniche che consentono il risveglio della \"ku\u1e47\u1e0dalin\u012b\" e la sua risalita lungo la \"su\u1e63umn\u0101\". Ne fa una dettagliata esposizione Abhinavagupta nel suo \"Tantr\u0101loka\", vasto trattato sul mondo del tantra ai suoi tempi (X secolo circa). Ecco come il filosofo descrive la risalita dell'energia:\nNella interpretazione dello shivaismo tantrico non dualista, commenta l'indologa Lilian Silburn, \u015aiva, Essere Supremo, \u00e8 il soggetto conoscente, l'oggetto conosciuto e la conoscenza stessa, e quindi l'emissione e l'assorbimento della \"ku\u1e47\u1e0dalin\u012b\" restano emissioni di \u015aiva.\nIn un testo precedente (IX secolo circa), il \"Vij\u00f1\u0101nabhairava Tantra\" (\"Conoscenza del Tremendo\"), \u00e8 presentato concisamente un compendio di tecniche yogiche; qui un esempio di uso del controllo della respirazione per il risveglio della \"ku\u1e47\u1e0dalin\u012b\":\nEvoluzione e involuzione.\nSecondo Swami Nikhilananda, esponente dell'Advaita Ved\u0101nta, nelle dottrine tantriche il \"Satchitananda\" ha insieme sia il potere dell'auto-evoluzione che quello dell'auto-involuzione. La Realt\u00e0 fisica (\"prak\u1e5bti\") si evolve in una molteplicit\u00e0 di cose ed esseri viventi, eppure al tempo stesso resta pura coscienza, essere e beatitudine; in questo processo di evoluzione, M\u0101y\u0101 (\"illusione\") nasconde la realt\u00e0 e la separa in coppie di opposti, come conscio e inconscio, piacevole e spiacevole, e cos\u00ec via. Queste condizioni limitano o restringono l'individuo (\"j\u012bva\") e trasformano la sua percezione in quella di un animale.\nIn questo mondo relativo, \u015aiva e \u015aakti sembrano separati; nel Tantra, per\u00f2, anche durante l'evoluzione, la Realt\u00e0 resta identica, sebbene il Tantra non neghi n\u00e9 l'atto n\u00e9 il fatto di questa evoluzione. Di fatto, il Tantra afferma che sia il processo di evoluzione universale sia quello individuale sono Realt\u00e0, prendendo le distanze sia dal puro dualismo sia dal non-dualismo del Ved\u0101nta.\nComunque, l'evoluzione o \"corrente di uscita\" \u00e8 solo una delle funzioni di M\u0101y\u0101; l'involuzione, o \"corrente di ritorno\", riporta il \"jiva\" alla sorgente o radice della Realt\u00e0, rivelando l'infinito. Si dice che il Tantra insegni il metodo per cambiare il verso della corrente, da quella di uscita a quella di ritorno. Questa idea \u00e8 alla base di due proverbi tantrici: \"ci si deve rialzare con quello che ci fa cadere\" e \"lo stesso veleno che uccide diventa l'elisir della vita se usato dal saggio\".\nPratiche tantriche.\nPer il \"tantrik\u0101\" il mondo \u00e8 permeato di potenze divine, energie che \u00e8 possibile manipolare con la corretta esecuzione dei rituali. Il rito tantrico \u00e8 spesso molto articolato, e implica non soltanto la gestualit\u00e0 e l'oralit\u00e0, ma anche la visualizzazione interiore. Il coinvolgimento del corpo pu\u00f2 essere tale da alterare lo stato di coscienza dell'officiante: non \u00e8 intatti infrequente assistere a fenomeni di possessione (\"\u0101ve\u015ba\").\nLa pratica di culto pi\u00f9 comune \u00e8 la \"p\u016bj\u0101\", l'omaggio a una divinit\u00e0. Il rituale \u00e8 sostanzialmente diviso in due parti: la purificazione e divinizzazione del corpo dell'officiante (\"culto interiore\"); l'omaggio vero e proprio (\"culto esteriore\"). La prima parte consiste nel rendere il corpo dell'officiante degno di poter eseguire l'omaggio, e prevede pratiche di purificazione con lavacri e mantra, seguito da pratiche di visualizzazione. La seconda parte continua con mantra e pratiche di visualizzazione accompagnate, con variazioni a seconda della divinit\u00e0, dal rito di adorazione.\nEsistono poi i riti di iniziazione (\"d\u012bk\u1e63\u0101\"), il cui fine \u00e8 la trasformazione spirituale dell'iniziante, il suo cambiamento di stato ontologico: riti di affiliazione alla setta tantrica; riti di passaggio; riti periodici o di occasione (\"nainmittika\"); riti funerari; riti per l'acquisizione di poteri; l'iniziazione a \"guru\" (\"\u0101c\u0101rya\"); l'iniziazione a figlio spirituale (\"putraka\"), eccetera.\nElementi pressoch\u00e9 comuni dei riti sono i \"ma\u1e47\u1e0dala\" e i \"mantra\".\n\"Ma\u1e47\u1e0dala\" e \"yantra\".\nIl termine \"ma\u1e47\u1e0dala\" vuol dire letteralmente \"cerchio\", nel senso di \"ci\u00f2 che circonda\", ed \u00e8 qui utilizzato per indicare un elemento caratteristico della liturgia tantrica. Esteriormente si presenta come un disegno, o un'incisione, a volte molto complesso, altre volutamente schematico, che basandosi su simmetrie e figure geometriche quali il cerchio, il quadrato e il triangolo, spesso inserisce motivi grafici anche molto elaborati. I \"ma\u1e47\u1e0dala\" non sono affatto una prerogativa del tantrismo, se ne ritrovano infatti anche in altre culture e religioni, e non \u00e8 tanto nel tantrismo hindu quanto in quello buddhista che i \"ma\u1e47\u1e0dala\" diventano opere vere e proprie, manufatti che richiedono anche mesi per poter essere realizzati.\nNel tantrismo hindu \u00e8 pi\u00f9 spesso utilizzato un tipo di \"ma\u1e47\u1e0dala\" pi\u00f9 semplice, lo \"yantra\" (letteralmente \"strumento\", ma anche \"amuleto\"), volutamente schematico per poter essere disegnato o inciso con facilit\u00e0.\nPer i \"tantrik\u0101\" il \"ma\u1e47\u1e0dala\" \u00e8 un'immagine del cosmo e una teofania. In quanto \"imago mundi\" possiede un centro, detto \"bindu\", e una geografia costituita di elementi simbolici. In quanto teofania lo \"yantra\" \u00e8 dunque anche oggetto sacro oltre che simbolico, e non assurge soltanto a \"dimora\" (temporanea) della divinit\u00e0, ma diventa anche espressione dei significati metafisici di cui la divinit\u00e0 \u00e8 portatrice.\nIl \"ma\u1e47\u1e0dala\", o lo \"yantra\", \u00e8 utilizzato in diversi modi: pu\u00f2 essere tracciato sul suolo, per lo svolgimento di alcune cerimonie che ne prevedono l'uso (come le iniziazioni); pu\u00f2 essere disegnato o dipinto su stoffa o inciso su pelle o metallo, per realizzare uno strumento di meditazione o anche di adorazione di una divinit\u00e0 (spesso la Dea) che vi viene fatta temporaneamente \"discendere\". Esistono, inoltre, anche \"yantra\" tridimensionali. Cos\u00ec un testo della scuola Kaula:\nNelle cerimonie di iniziazione il \"ma\u1e47\u1e0dala\" tracciato sul suolo prevede una fascia esterna dal doppio significato: impedire l'accesso ai non iniziati e \"bruciare\" l'ignoranza che impedisce la conoscenza metafisica. All'interno di questa fascia ve ne \u00e8 un'altra che simboleggia l'illuminazione, nella cui area sono rappresentate gli aspetti della conoscenza, spesso rappresentati da divinit\u00e0 terrifiche. Segue un'ulteriore fascia che simboleggia la rinascita spirituale, nel cui centro si trova il \"ma\u1e47\u1e0dala\" propriamente detto, sede di una o pi\u00f9 divinit\u00e0.\nUn'altra applicazione dello \"yantra\" la si ritrova nella costruzione dei templi: la pianta di questi infatti \u00e8 un vero e proprio \"yantra\", e di pi\u00f9, la struttura e le proporzione del tempio stesso non sono opera di architetti, ma sono dettate dai testi sacri, dai \"Tantra\".\nMantra.\nI mantra, che esistono sin dall'epoca vedica, rivestono nelle tradizioni tantriche un'importanza particolare, e per la loro onnipresenza nel rituale, e per il loro senso profondo. Mentre nel brahmanesimo il mantra \u00e8 l'inno invocato nelle oblazioni o la formula rituale, nel contesto tantrico il mantra si arricchisce di altri significati, divenendo spesso un enunciato privo di senso apparente, denso di \"energia\", adoperato anche per scopi magici oltre che religiosi.\nSpesso, ma non sempre, un mantra \u00e8 inteso come la forma fonica di una divinit\u00e0, e quando cos\u00ec, \u00e8 ritenuto sacro. Ad esempio, il mantra della dea Tripurasundar\u012b \u00e8:\nEsso \u00e8 costituito di quindici sillabe ordinate in tre gruppi. Queste sillabe sono poi a loro volta mantra, mantra monosillabici detti \"b\u012bja\" (\"seme\"), ognuno portatore di un particolare significato o essi stessi forma fonica di una divinit\u00e0, e possono essere raggruppate per costruire cos\u00ec mantra pi\u00f9 complessi, come quello riportato nell'esempio.\nIl \"b\u012bja\" \"SAU\u1e24\" \u00e8, per esempio, il mantra della Dea suprema del Trika, composto dai tre fonemi \"S\" (\"l'Essere\"), \"AU\" (\"la congiunzione delle tre energie di \u015aiva\"), \"\u1e24\" (\"l'emissione cosmica\", il \"visarga\"). L'interpretazione \u00e8 del filosofo Abhinavagupta: \"L'universo, grazie alla presa di coscienza delle tre energie, \u00e8 seme che sta per essere emesso nel grembo di Bhairava\". \"SAU\u1e24\" \u00e8 quindi l'universo nel suo stato nascente: in questo senso il mantra \u00e8 anche noto come \u00abil seme del cuore di \u015aiva\u00bb. Esso \u00e8 adoperato nelle pratiche yogiche per l'ascesa della \"ku\u1e47\u1e0dalin\u012b\", e cos\u00ec Andr\u00e9 Padoux commenta:\nIl \"b\u012bja\" pi\u00f9 noto \u00e8 \"O\u1e43\", che pu\u00f2 essere impiegato da solo, come espressione fonica dell'Assoluto, o adoperato come formula iniziale dei mantra di invocazione, come ad esempio nell'invocazione alla dea K\u0101l\u012b: \"O\u1e43 Kalyai nama\u1e25\".\nLa recitazione ripetitiva di uno stesso mantra \u00e8 detta \"japa\", pratica spesso accompagnata da una precisa gestualit\u00e0 anch'essa densa di significati, le \"mudr\u0101\", e adoperata in molti contesti, quali la \"p\u016bj\u0101\"; i riti collettivi; o anche come ordinario atto di devozione a una particolare divinit\u00e0; oppure, connessa alla respirazione, nelle pratiche meditative.\nL'esempio pi\u00f9 eclatante di tecnica meditativa con mantra \u00e8 quello della cosiddetta \"recitazione non recitata\" (\"ajap\u0101japa\"), nella quale il mantra \"HA\u1e42SA\" non \u00e8 in realt\u00e0 pronunciato, ma articolato con i flussi dell'inspirazione e dell'espirazione. Questo mantra \u00e8 costituito dai \"b\u012bja\" \"HA\" e \"SA\" che vengono qui intesi come l'espressione delle frasi \"aha\u1e43 sa\u1e25\" (\"io sono Lui\") e, in senso inverso, \"so 'ha\u1e43\" (\"Egli \u00e8 me\", con riferimento a \u015aiva): la funzione fisiologica della respirazione \u00e8 qui strettamente connessa con la parola, il tutto inteso come un'espressione complessa dell'identificazione con Dio.\nRiti sessuali.\nI riti sessuali potrebbero essere emersi agli inizi del Tantra induista anche come un metodo pratico di generare fluidi corporei trasformativi per costituire un'offerta vitale alle divinit\u00e0 tantriche, oppure essersi evolute da cerimonie di iniziazione dei clan che comprendevano la transazione di fluidi sessuali.\nNelle tradizioni del Kaula, per esempio, l'iniziato di sesso maschile era inseminato o insanguinato con le emissioni sessuali della consorte femmina, talvolta frammiste al seme di un \"guru\", ed era cos\u00ec trasformato in figlio del clan (\"kulaputra\") per grazia della consorte; si pensava infatti che il fluido del clan (\"kuladravya\") o nettare del clan (\"kul\u0101m\u1e5bita\") scorresse naturalmente dalla sua pancia. Sviluppi successivi del rito enfatizzavano l'importanza della beatitudine e dell'unione divina, che sostituirono le connotazioni pi\u00f9 corporee delle forme pi\u00f9 antiche. Sebbene in Occidente il Tantra sia pensato come coincidente con i riti sessuali, solo una minoranza di sette vi fa ricorso, e nel tempo per lo pi\u00f9 questi riti hanno subito un processo di sublimazione.\nNon si ritrovano riti sessuali nelle tradizioni \"vi\u1e63\u1e47uite\" del P\u0101\u00f1car\u0101tra, per esempio, n\u00e9 nello \u015aaivasiddh\u0101nta, corrente religiosa \"\u015baiva\" (dualista e dualista/non-dualista). \u00c8 per\u00f2 possibile affermare che tratto comune di tutte le tradizioni tantriche \u00e8 la piena accettazione della variet\u00e0 del mondo, del piacere in generale e del desiderio sessuale o amoroso (\"k\u0101ma\") in particolare. Del resto gli induisti non considerano il sesso un'attivit\u00e0 peccaminosa, anche se il perseguire il piacere, l'esserne in qualche modo dipendente cio\u00e8, continua a legare l'individuo al mondo ostacolando la liberazione. Questo contrasto fra il sesso e il fine spirituale delle liberazione \u00e8 risolto, in alcune tradizioni tantriche, guardando all'eros come la via maestra per accedere al divino, eros qui inteso come principio presente in diverse forme, non solo nei riti e nelle pratiche, ma anche nelle speculazioni metafisiche, nella teologia, nella mitologia, nei pantheon e nello yoga.\nUna caratteristica comune ai pantheon tantrici \u00e8 la coppia (\"yamala\"): ogni dio \u00e8 compagno di una dea, per esempio \u015aiva con P\u0101rvat\u012b, o anche con Durg\u0101 o Um\u0101; Vi\u1e63\u1e47u con Lak\u1e63m\u012b; Bhairava con Tripurasundar\u012b; K\u1e5b\u1e63\u1e47a con R\u0101dh\u0101; eccetera. Anche nelle tradizioni \"\u015b\u0101kta\", dove \u00e8 la dea a essere considerata essere supremo (per esempio K\u0101l\u012b o Kubjik\u0101), pur se meno appariscente, \u00e8 presente la divinit\u00e0 maschile, quasi sempre \u015aiva.\nLa coppia divina \u00e8 in realt\u00e0, specie nelle dottrine moniste del Kashimir, intesa come l'unica divinit\u00e0 suprema, vista nei due aspetti trascendente (il maschile) e immanente (il femminile). La \u015aakti, il polo femminile, altro non \u00e8 se non la potenza del dio, il suo aspetto immanente, la forza vivificante che opera nel mondo. \u015aakti \u00e8 presente nell'essere umano come \"ku\u1e47\u1e0dalin\u012b\", energia quiescente, che l'individuo pu\u00f2 \"risvegliare\" e utilizzare per fini spirituali. \u015aakti \u00e8 presente in ogni donna, nel senso che ogni donna \u00e8 ritenuta rappresentare e possedere naturalmente l'energia divina. Da ci\u00f2 deriva il posto in un certo senso privilegiato che la donna occupa nelle tradizioni tantriche, cosa che non \u00e8 possibile riscontrare nel brahmanesimo. Di pi\u00f9, secondo la tradizione \"vai\u1e63\u1e47ava\" del Sahajiy\u0101 (tuttora seguita nel Bengala presso i B\u0101ul), e l'uomo e la donna sono ritenuti rappresentazioni concrete della coppia divina, in questo caso K\u1e5b\u1e63\u1e47a e R\u0101dh\u0101, e l'unione sessuale ritualizzata \u00e8 mezzo per il raggiungimento del \"sam\u0101dhi\".\nLa \"ku\u1e47\u1e0dalin\u012b\", forma concreta della \u015aakti, si trova normalmente inattiva nell'individuo, \"arrotolata\" (\u00e8 questo il significato letterale del termine) nella zona perineale del corpo yogico. Secondo le dottrine yogiche del Tantra, questa \"ku\u1e47\u1e0dalin\u012b\" ha come meta suprema, proprio in quanto \u015aakti, il ricongiungimento con la controparte maschile, \u015aiva: \u00e8 la riunione del maschile e del femminile, il ripristino dell'androginit\u00e0 originaria, la realizzazione nel microcosmo umano dell'Essere Supremo. Nei testi che spiegano le tecniche yogiche per la \"risalita\" della \"ku\u1e47\u1e0dalin\u012b\", il linguaggio adoperato \u00e8 ricco di metafore sessuali.\nCos\u00ec si esprime Abhinavagupta a proposito dell'unione:\nE Jayaratha, aggiunge la Silburn, nel suo commento a questo passo parla di unione della \"ku\u1e47\u1e0dalin\u012b\" con \u015aiva come sfregamento che d\u00e0 reciproco godimento.\nUna cerimonia tuttora in vigore nel Nepal e nel Bengala, la \"kum\u0101r\u012b-p\u016bj\u0101\" (\"adorazione della ragazza\"), testimonia il rapporto fra la donna e la \"\u015bakti\". Una fanciulla vergine di circa dodici anni viene fatta sedere su un trono e tramite una funzione complessa, la ragazza viene deificata divenendo cos\u00ec temporaneamente personificazione della dea stessa, e in quanto tale adorata.\nIl \"cakra-p\u016bj\u0101\" \u00e8 una cerimonia religiosa di gruppo: \"cakra\" (\"cerchio\") indica qui il circolo di cui fanno parte i membri di una comunit\u00e0 tantrica. Il rito avviene di notte: attorno a un trono dedicato alla dea, gli officianti maschi si dispongono a ferro di cavallo. Il Signore del Cerchio assegna a ogni uomo una donna (a sorte o seguendo un piano solo a lui noto), che andr\u00e0 a sedersi alla sinistra del compagno. Il rito prosegue con offerte alla dea, recitazione di mantra e meditazioni secondo un rituale complicato, al termine del quale ogni coppia si apparta.\nUn rito molto esplicito \u00e8 la \"yoni-p\u016bj\u0101\" (\"adorazione della vagina\"). Il rito fa parte di una tradizione \"vai\u1e63\u1e47ava\" ed \u00e8 descritto nello \"Yoni Tantra\". Una donna, opportunamente preparata e ornata, \u00e8 collocata prima su un \"ma\u1e47\u1e0dala\" e poi fatta accomodare sulla coscia sinistra dello yogin che officia il rito. Costui procede con la cerimonia facendole bere del vino, recitando mantra e massaggiandole la vagina con pasta di sandalo, quindi si unisce a lei. Le secrezioni dell'eiaculazione sono poi offerte come oblazione alla dea. Diversi altri testi prescrivono l'unione sessuale rituale, talune molto particolari, come quella che si pratica di notte su cadaveri.\nL'unione sessuale e l'uso del vino per fini rituali sono pratiche ritenute non ortodosse nel brahmanesimo, anzi proibite; e proibito al brahmano \u00e8 in ogni caso il consumo di bevande alcooliche, di carne e pesce, stante al \"Manusm\u1e5bti\" (la \"Legge di Manu\"), testo fondamentale del codice e dell'etica hindu. Nelle tradizioni tantriche cosiddette della \"mano sinistra\" (\"v\u0101m\u0101c\u0101ra\") sono invece trasgredite proprio queste raccomandazioni, e la questione \u00e8 nota come le pratica delle \u00abcinque emme\u00bb: \"maithuna\" (unione sessuale), \"m\u0101\u1e43s\u0101\" (carne), \"madya\" (vino), \"matsya\" (pesce), \"mudr\u0101\" (cereali arrostiti).\nE a proposito del \"maithuna\", questo \"Tantra\" della tradizione Kaula (XII secolo circa) sottolinea il significato spirituale dell'amplesso:\nQuando eseguito in accordo al Tantra il rituale sessuale culmina in una sublime esperienza di infinita consapevolezza, per entrambi i partecipanti. I \"Tantra\" specificano che il sesso ha tre finalit\u00e0 ben distinte - procreazione, piacere e liberazione. Coloro che cercano la liberazione evitano l'orgasmo frizionale per una forma pi\u00f9 alta di estasi, e la coppia che prende parte al rituale si immobilizza in un abbraccio statico; diversi rituali sessuali sono raccomandati e praticati, comprendendo riti purificatori e preparatori elaborati e meticolosi. L'atto risulta in un equilibrio delle energie che scorrono nell\"ida pr\u0101\u1e47ico\" nel corpo yogico di entrambi i partecipanti, il \"su\u1e63umn\u0101\" si risveglia e la \"ku\u1e47\u1e0dalin\u012b\" risale dentro di esso. Questo pu\u00f2 infine culminare nel \"sam\u0101dhi\", dove le rispettive individualit\u00e0 di ciascuno sono completamente dissolte nella coscienza cosmica. I praticanti interpretano l'atto su molteplici livelli; i partecipanti maschio e femmina unendosi fisicamente rappresentano il dio e la dea, il principio maschile e quello femminile, e al di l\u00e0 del corpo fisico le due energie si fondono generando un unico indistinto.\nAlimentazione.\nL'unione sessuale \u00e8 vista nel tantrismo come la riproduzione umana delle nozze mistiche degli dei. La sacralit\u00e0 del cibo \u00e8 complementare alla sacralit\u00e0 matrimoniale e sociale dell'unione sessuale.\nAl cibo in s\u00e9 sono attribuite propriet\u00e0 afrodisiache, potenziate dall'osservanza di prescrizioni e riti religiosi specifici. Nelle ricette induiste per suscitare il desiderio, e assicurare fecondit\u00e0 alle donne e la virilit\u00e0 agli uomini, sono impiegate: spezie, senape, ghi, ambra grigia, orchidee selvatiche.\nVisione occidentale del Tantra.\nIn Occidente, i primi orientalisti europei vedevano il Tantra come una forza sovversiva, antisociale, licenziosa e immorale colpevole della corruzione dell'induismo classico; molti oggi lo vedono invece come una celebrazione dell'uguaglianza sociale, della sessualit\u00e0, del femminismo e della cultura del corpo, al punto che se ne \u00e8 formata una variante occidentale (Neotantra), seppure criticata dai tantristi orientali.\nSir John Woodroffe.\nIl primo studioso occidentale ad affrontare seriamente lo studio del Tantra fu il magistrato britannico Sir John Woodroffe (1865 \u2013 1936), giudice presso la Corte Suprema del Bengala, che con lo pseudonimo di Arthur Avalon scrisse molti testi sul tema, anche traducendo dal sanscrito. Egli \u00e8 comunemente considerato il \"padre fondatore degli studi tantrici\". A differenza dei suoi predecessori, Woodroffe era apologetico nei confronti del Tantra, difendendolo contro le innumerevoli critiche e presentandolo come un sistema etico-filosofico compatibile con i Veda e i Ved\u0101nta.\nSviluppi successivi.\nDopo Sir John Woodroffe, diversi studiosi cominciarono ad analizzare attivamente gli insegnamenti tantrici, alcuni restando in ambiti accademici, altri allontanandosene. Si ricordano la divulgatrice francese Lilian Silburn (1908 \u2013 1993); lo storico delle religioni rumeno Mircea Eliade (1907 \u2013 1986), uno dei primi a interessarsi dello yoga tantrico; il controverso e reazionario Julius Evola (1898 \u2013 1974), che cerc\u00f2 di coniugare tantrismo e cultura occidentale; l'orientalista e accademico tedesco Heinrich Zimmer (1890 \u2013 1943); Agehananda Bharati (1923 \u2013 1991), nome monastico di Leopold Fischer, professore di antropologia presso la Syracuse University, il quale diede una lettura personale del mondo Tantra imperniata sull'edonismo e la sessualit\u00e0; Aleister Crowley (1875 \u2013 1947), occultista britannico, che si ispir\u00f2 allo yoga tantrico per promulgare pratiche di magia sessuale; Omar Garrison, che nel 1964 pubblic\u00f2 \"Tantra. The Yoga of Sex\", contribuendo alla diffusione dell'idea del sesso come componente fondamentale del fenomeno tantrico e come \"salvezza\" per l'Occidente.\nIl padre fondatore della psicologia analitica, Carl Gustav Jung (1875 \u2013 1961), dedic\u00f2 molti saggi al simbolismo del \"ma\u1e47\u1e0dala\", considerando l'India come il paese dove i simboli dell'inconscio collettivo si manifestano pi\u00f9 chiaramente.\nHugh Urban, Zimmer, Julius Evola, e Eliade vedevano il Tantra come \u00ab\"la culminazione di tutto il pensiero indiano: la forma pi\u00f9 radicale di spiritualit\u00e0 e il cuore arcaico dell'India aborigena\"\u00bb, e lo consideravano come la religione ideale dell'era moderna. Tutti e tre vedevano il Tantra come \u00ab\"il cammino pi\u00f9 \"trasgressivo\" e \"violento\" verso il sacro\"\u00bb. Zimmer elogi\u00f2 il Tantra per il suo atteggiamento affermativo nei confronti del mondo:\nTantra nell'Occidente contemporaneo.\nDopo queste prime presentazioni del Tantra, altri autori molto popolari come Joseph Campbell contribuirono a importare il Tantra nell'immaginario collettivo contemporaneo; il Tantra cominci\u00f2 a essere visto come un \"culto dell'estasi\" che combina spiritualit\u00e0 e sessualit\u00e0, in modo da agire come una forza correttiva dell'atteggiamento repressivo della cultura occidentale nei confronti del sesso.\nLa diffusione di una siffatta visione del Tantra avvenne soprattutto negli anni sessanta e in America, in sinergia coi movimenti di liberazione dei costumi, in particolare quelli relativi al sesso e all'uso di sostanze psicotrope. Alan Watts (1915 \u2013 1973) fu uno dei pi\u00f9 noti esponenti di questa controcultura, tanto da \"guadagnarsi\" il titolo di \"guru psichedelico\" della Beat Generation, il movimento culturale sorto negli anni cinquanta. Questa versione americanizzata del tantrismo divenne poi un elemento significativo della New Age, movimento degli anni ottanta.\nVa menzionato, come divulgatore fra i pi\u00f9 recenti, il \"guru\" indiano Osho Rajneesh (1931 \u2013 1990), che nel 1981 si trasfer\u00ec negli Stati Uniti, fondando nello stato dell'Oregon la comune \"Rajneeshpuram\". Al centro di numerose polemiche e fatti poco chiari, fu espulso e fece ritorno in India, dove prosegu\u00ec il suo insegnamento fondando un movimento di ispirazione tantrica (\"Osho International Meditation Resort\"), che vanta numerosi adepti. Osho tenne numerose conferenze esponendo un sincretismo fra valori religiosi orientali e occidentali. Negli Stati Uniti, guidato da Nick Douglas, prosegue tuttora l'insegnamento del \"guru\" nell'associazione \"New Tantric Order in America\".\nAll'interno della occidentalissima New Age, la visione del Tantra, diventato ormai popolare in Occidente, sub\u00ec un'ulteriore e significativa trasformazione, dando luoghi a fenomeni come il neotantrismo, corrente invero molto differente dalla tradizione tantrica originale indiana. Per molti lettori occidentali moderni, \"Tantra\" \u00e8 diventato un sinonimo di \"sesso spirituale\" o \"sessualit\u00e0 sacra\", il concetto che il sesso stesso debba essere santificato in quanto capace di elevare la coppia ad un piano di spiritualit\u00e0 superiore..\nSebbene il Neotantra adotti molti dei termini e dei concetti del Tantra indiano, in esso le tradizionali fondamenta di \"guruparampara\" (la trasmissione della dottrina da maestro a maestro) e delle regole di condotta rituale sono state epurate. Il fenomeno \u00e8 poi molto evidente, per esempio, nelle librerie, ove la gran parte dei testi sul Tantra che si trovano fra gli scaffali sono inequivocabilmente legati al sesso.\nSecondo Hugh Urban, la maggior parte degli studiosi occidentali critica il Neotantra: \u00ab\"Almeno dal tempo di Agehananda Bharati, la maggior parte degli studiosi occidentali \u00e8 stata fortemente critica di queste nuove forme di pop-Tantra o neo-Tantra. Questo \"California Tantra\" come Georg Feuerstein lo chiama, \u00e8 \"basato su un profondo fraintendimento del cammino tantrico. Il loro errore principale \u00e8 di confondere la beatitudine tantrica [...] con l'ordinario piacere orgasmico\"\"\u00bb. Urban poi chiarisce che personalmente non considera il neo-Tantra \"sbagliato\" o \"falso\" ma piuttosto \u00ab\"semplicemente una diversa interpretazione di una specifica situazione storica\"\u00bb.\nShambhavi Saraswati, direttrice spirituale dell'organizzazione no profit \"Jaya Kula\", riporta una descrizione sintetica ma efficace della differenza tra Tantra e Neotantra: \u00ab\"Il neo-Tantra ritualizza il sesso. Il vero Tantra sessualizza il rituale\"\u00bb.\nVoci correlate.\nAutori e filosofi\nFilosofie, correnti e culti\nScritture, epica e poemi\nTermini e tecniche"}
{"id": "665145", "revid": "43530", "url": "https://it.wikipedia.org/wiki?curid=665145", "title": "Elminster", "text": ""}
{"id": "665147", "revid": "124165018", "url": "https://it.wikipedia.org/wiki?curid=665147", "title": "Eritroblastosi fetale", "text": "L'eritroblastosi fetale, o malattia emolitica del neonato (MEN) o malattia emolitica feto-neonatale (MEFN), \u00e8 una malattia fetale che pu\u00f2 colpire un feto, se di gruppo Rh positivo, la cui madre \u00e8 Rh negativa.\nRappresenta un tipico esempio di reazione di ipersensibilit\u00e0 di secondo tipo.\n\u00c8 detta anche malattia emolitica anti-D, per la presenza nel circolo di anticorpi anti-D di origine materna, sviluppatisi in seguito a una prima gravidanza. Infatti, se per il sistema AB0 esistono anticorpi naturali (nel senso che la loro comparsa non \u00e8 legata a una stimolazione antigenica) contro gli antigeni presenti sulla membrana degli eritrociti, per il sistema Rh invece gli anticorpi anti-D si vengono a creare in seguito al contatto con l'antigene.\nSi chiama \"eritroblastosi fetale\" in quanto, per fare fronte alla grave anemia, il midollo osseo del feto immette in circolo anche i precursori immaturi degli eritrociti, gli eritroblasti.\nStoria.\nGi\u00e0 da tempi antichi vengono riportati episodi di gravi malattie itteriche nei neonati.\nNel 1939 fu individuato un anticorpo atipico, presente in una donna che aveva partorito un figlio affetto da MEN.\nSolo nel 1941 venne scoperto l'antigene Rh e si capirono i meccanismi che provocavano la malattia, e nel 1942 fu realizzato un trattamento efficace contro la MEN: l'exsanguinotrasfusione.\nEziologia.\nLa gravidanza \u00e8 un evento fisiologico in cui possono avvenire scambi di sangue tra madre e feto; la madre difatti pu\u00f2 acquisire una certa quantit\u00e0 di sangue fetale (circa 10 mL, ma sono sufficienti 0,3 mL) al momento della nascita.\nIn realt\u00e0 anche durante la gestazione si verificano scambi di sangue madre-feto (a partire dal 4\u00ba mese) ma in microquantit\u00e0 che non sono in grado di innescare una risposta primaria. Fenomeni che aumentano il rischio d'immunizzazione sono il parto cesareo, la placenta previa, le gravidanze ectopiche, gli aborti spontanei e indotti, l'amniocentesi, l'analisi dei villi coriali e i traumi placentari.\nIl rischio d'immunizzazione della primipara varia dal 3% al 22%, proporzionale alla quantit\u00e0 di sangue fetale passata nel circolo materno.\nMEN da incompatibilit\u00e0 AB0.\nQuesta \u00e8 una variante della eritroblastosi fetale, in quanto non avviene per incompatibilit\u00e0 del fattore Rh, ma per incompatibilit\u00e0 di gruppo AB0. La sua frequenza \u00e8 pi\u00f9 alta, ma ha un decorso solitamente pi\u00f9 benigno: colpisce prevalentemente donne di gruppo 0, e l'emolisi nel figlio \u00e8 di minor intensit\u00e0 per la scarsa espressione degli antigeni A e B sulle emazie del neonato.\nLa principale differenza tra i due tipi \u00e8 che la MEN da AB0 pu\u00f2 colpire indifferentemente qualsiasi figlio, mentre quella da Rh colpisce indistintamente solo dal secondo figlio in poi. Questo \u00e8 dovuto al fatto che gli anticorpi anti-A e anti-B sono gi\u00e0 normalmente presenti nell'organismo, mentre gli anticorpi anti-D si formano solo dopo un primo contatto con l'antigene D.\nPatogenesi.\nL'ingresso di cellule ematiche fetali nel sistema circolatorio materno causa una risposta immunitaria da parte della madre, con formazione di anticorpi anti-D. Nel caso in cui la donna abbia una seconda gravidanza con feto Rh positivo, gli anticorpi anti-D materni entreranno nel circolo fetale gi\u00e0 a partire dal 4\u00ba mese: infatti, essendo gi\u00e0 avvenuta una risposta primaria sono sufficienti anche minima quantit\u00e0 di sangue per scatenare la risposta immunitaria. Gli anticorpi anti-D riconosceranno gli eritrociti fetali come estranei, distruggendoli causando un'anemia emolitica.\nLa sensibilizzazione dei globuli rossi della madre provoca l'innesco della fagocitosi da parte dei macrofagi del fegato e della milza provocando:\nSolitamente senza terapie il feto muore tra la 25\u00aa e la 35\u00aa settimana.\nDiagnosi.\nLa diagnosi della MEN viene fatta in due momenti differenti: alla nascita e prima della nascita.\nPrenatale.\nPrincipalmente viene utilizzato il test di Coombs indiretto al fine di valutare gli anticorpi irregolari presenti nel siero materno.\nTerapia.\nIn alcuni casi si pu\u00f2 intervenire con trasfusioni di eritrociti di gruppo Rh negativo al feto, per compensare l'emolisi degli eritrociti fetali. Questo processo comporta l'iniezione di sangue nel cavo addominale fetale, sotto guida ecografica e utilizzando un mezzo di contrasto per visualizzare l'apparato digerente fetale, ed \u00e8 tuttora molto rischiosa in quanto si pu\u00f2 indurre involontaria contrazione uterina con espulsione del prodotto di concepimento. Nel caso in cui il feto sopravviva, nuovi problemi insorgeranno al momento della nascita, causati dall'eccesso di bilirubina in circolo (il principale prodotto di degradazione dell'emoglobina, liberata in seguito alla lisi degli eritrociti): il feto pu\u00f2 contare sul metabolismo materno e quindi sulla degradazione della bilirubina da parte del fegato materno, mentre il neonato risulta incapace di degradare autonomamente l'eccesso di bilirubina in circolo.\nL'exsanguinotrasfusione per il trattamento della malattia emolitica del neonato \u00e8 ormai rara, dopo l'introduzione della profilassi anti-D in gravidanza. Tuttavia, pu\u00f2 verificarsi a causa dello sviluppo di altri anticorpi come anti-c, anti-E e AB0. Alla nascita l'exsanguinotrasfusione, se disponibile, va attuata il pi\u00f9 precocemente possibile. Il sangue da trasfondere non deve contenere l'antigene responsabile dell'immunizzazione, per questo motivo si utilizza un sangue Rh negativo, AB0 compatibile e privo di anticorpi anti-A e anti-B.\nPrevenzione.\nOggi \u00e8 possibile prevenire la patologia somministrando alla madre anticorpi anti-D dopo la prima gravidanza.\nTale metodo prevede che i globuli rossi fetali vengano ricoperti dagli anticorpi anti-D iniettati, per poi essere subito degradati nella milza della madre prima che essa possa produrre una risposta immunitaria effettiva contro di essi.\nQuesto tipo di profilassi \u00e8 efficace al 100% ma deve essere praticata dopo ogni gravidanza, ed anche in caso di aborto o di semplice amniocentesi."}
{"id": "665148", "revid": "124608720", "url": "https://it.wikipedia.org/wiki?curid=665148", "title": "Dylan Thomas", "text": " Scrisse poesie, saggi, epistole, sceneggiature, racconti autobiografici e un dramma teatrale dal titolo \"Sotto il bosco di latte\" (\"Under milk Wood\") la cui versione radiofonica, in cui recitava l'autore stesso, vinse il Prix Italia nel 1954. \nAutore neo-romantico e dalla vita travagliata segnata dall'alcolismo, anticip\u00f2 la Beat Generation e mor\u00ec a soli 39 anni di polmonite ed edema cerebrale.\nIl suo nome ispir\u00f2 lo pseudonimo del cantautore e poeta Bob Dylan.\nBiografia.\nDylan Thomas nasce a Swansea, Galles, secondo figlio di David John Thomas, professore della Grammar School locale, e Florence Williams. Fin da giovanissimo mostra una notevole inclinazione per la poesia, arrivando a pubblicare le prime poesie all'et\u00e0 di undici anni nel suo giornalino di scuola.\nNel 1934 pubblica \"Diciotto poesie\", la sua prima raccolta poetica, suscitando scalpore nei raffinati ambienti letterari londinesi. Nei suoi primi versi pubblicati cominciano a intravedersi le tematiche che renderanno celebre la sua poesia: la morte, la natura, l'amore, l'unit\u00e0 estatica e drammatica di tutto il creato. Di questa prima raccolta la composizione pi\u00f9 conosciuta \u00e8 \"\". Gi\u00e0 straordinariamente maturo, Thomas pubblica le successive raccolte a distanza di pochi anni l'una dall'altra: \"Venticinque poesie\" (1936), \"Il mondo che respiro\" (1939), \"La mappa dell'amore\" (1939).\nNel 1936 sposa la ballerina Kathleen McNamara da cui ebbe tre figli (tra cui la scrittrice Aeronwy Thomas) e con cui si trasfer\u00ec a Laugharne, a occidente di Swansea, in una casa sul mare chiamata \"Boathouse\". L\u00ec, nella solitudine del famoso capanno verde (\"The writing shed\"), compose alcune delle sue pi\u00f9 famose poesie. Inoltre la cittadina di Laugharne ispir\u00f2 la localit\u00e0 immaginaria di Llareggub in cui \u00e8 ambientato il dramma \"Under milk wood\" (\"Sotto il bosco di latte\").\nNel 1940 esce \"Ritratto dell'artista da cucciolo\", una raccolta di storie di impronta autobiografica, mentre nel 1946 esce il libro che rappresenta la sua definitiva consacrazione \"Death and entrances\" (\"Morte e ingressi\"). All'indiscusso valore poetico di Thomas si accompagna una vita di grande dissolutezza, fatta di sperperi e di alcolismo, che spinse la sua famiglia sull'orlo della povert\u00e0. Malgrado la sua dipendenza dall'alcol e l'essere perennemente ossessionato dalla mancanza di denaro e dai debiti, ebbe sempre la solidariet\u00e0 del mondo intellettuale che, riconoscendone il genio, non gli fece mancare sostegni economici e morali.\nComparso come una meteora appena ventenne a sconvolgere scuole e teorie, Thomas fra gli anni Trenta e Quaranta fa vivere alla poesia inglese un'incantevole stagione di vigore creativo. Fin dai suoi esordi, con la forza del provinciale che resta legato alle sue origini, ignora il dibattito intellettuale e con suprema maestria e abilit\u00e0 da funambolo sembra scavalcare ogni tradizione poetica. La sua opera oscura e labirintica porta alle estreme conseguenze le tecniche dell'analogia, dell'associazione e dell'enumerazione caotica, con l'unico limite della forma stilistica: una struttura che comunque, come egli ebbe a dire, \"nasce da s\u00e9, dalle parole e dalle espressioni di esse, e non \u00e8 mai sovraimposta\".\nDalle poesie ai racconti, le suggestioni sono quelle assolutamente concrete e insieme favolose della propria piccola patria, Swansea e il Galles: con gli interni gremiti, le stradine tortuose, le colline di orti e di fattorie, il vento dell'oceano e gli aromi selvatici della campagna. Infatti la poesia di Thomas, come quella di un antico bardo, si nutre di miti: il folklore locale, la religione biblico-contadina e panteista, la saga familiare e le leggende della propria giovinezza si confondono in un vortice inebriante di immagini. Il suo linguaggio variopinto \u00e8 un concentrato semantico e sonoro e viene descritto dallo stesso autore come un \"metodo dialettico\": \"un costante sorgere e crollare delle immagini che si sprigionano dal germe centrale, esso stesso distruttivo e costruttivo insieme\". Thomas si colloca innanzitutto sulla linea di William Blake e di G. M. Hopkins, ma il carattere vorticoso, furiosamente visionario e aggrovigliato della sua ispirazione ne fanno una sorta di unicum nel panorama della poesia contemporanea.\nNel corso di un suo viaggio negli Stati Uniti, gli fu commissionato da Igor' F\u00ebdorovi\u010d Stravinskij un libretto per un'opera lirica che per\u00f2 non vide mai la luce. Il quarto viaggio negli Stati Uniti fu anche l'ultimo: arriv\u00f2 il 20 ottobre 1953, gi\u00e0 piuttosto malandato, per un ciclo di conferenze sulla poesia organizzato da Malcom Brinnin. Il 26 ottobre, qualche giorno dopo, solo grazie ad una iniezione del dottor Feltenstein Thomas riusc\u00ec a fare due performance di Under Milk Wood, dopo le quali ebbe un crollo. Il giorno seguente non pot\u00e9 neanche trattenersi a un party organizzato in suo onore. A New York il 2 novembre si erano registrati livelli di smog elevatissimi e alla fine del mese le persone morte a causa di problemi respiratori legati allo smog ammontavano a circa duecento. Thomas, che gi\u00e0 soffriva di problemi respiratori, ne risent\u00ec molto.\nIl 4 novembre, sempre pi\u00f9 affannato e sofferente secondo i medici di encefalopatia epatica, fu visitato dal dottor Feltenstein che gli iniett\u00f2 una robusta dose di morfina. I risultati furono pessimi tanto che dopo poco divenne cianotico, riuscendo a respirare con sempre maggiori difficolt\u00e0. Quando arriv\u00f2 l'ambulanza era gi\u00e0 in coma. Sottoposto a tracheotomia, mor\u00ec in ospedale il 9 novembre, a 39 anni. L'autopsia rivel\u00f2 che, bench\u00e9 il poeta fosse morto di polmonite, il problema principale era un grosso edema al cervello causato da una sacca di liquido cerebrospinale. Nonostante il suo alcolismo, il fegato mostrava invece solo lievi segni di cirrosi epatica, oltre che steatosi. La moglie, arrivata a New York in precario equilibrio mentale e in preda all'alcol, nel frattempo era stata internata in manicomio, dove rimarr\u00e0 un periodo. Thomas fu sepolto a Laugharne, in Galles.\nL'anno successivo Stravinsky compose il pezzo \"In memoriam Dylan Thomas\" per quartetto d'archi, quattro tromboni e voce maschile."}
{"id": "665162", "revid": "242434", "url": "https://it.wikipedia.org/wiki?curid=665162", "title": "Riversato (araldica)", "text": ""}
{"id": "665164", "revid": "1494169", "url": "https://it.wikipedia.org/wiki?curid=665164", "title": "Il cortile", "text": ""}
{"id": "665165", "revid": "119862587", "url": "https://it.wikipedia.org/wiki?curid=665165", "title": "James Thurber", "text": "Da molti \u00e8 conosciuto per la sua attivit\u00e0 al \"New Yorker\". Inizi\u00f2 a lavorare come vignettista nel 1924, all'et\u00e0 di 30 anni, e nel 1933 divenne gi\u00e0 caposettore all'interno del \"New Yorker\".\nBiografia.\nDa piccolo, giocando con i suoi due fratelli, William e Robert, perse un occhio. Questo gli imped\u00ec di partecipare a sport e attivit\u00e0 all'aperto sviluppando in lui spiccate doti di osservatore. Il neurologo Vilayanur S. Ramachandran ha ipotizzato che soffrisse della Sindrome di Charles Bonnet che gli procurava allucinazioni visive alle quali reagiva disegnando.\nStudi\u00f2 alla Ohio State University (dal 1913 al 1918) senza laurearsi. Gli fu per\u00f2 riconosciuta la laurea honoris causa postuma nel 1995.\nDal 1918 al 1920 lavor\u00f2 come dipendente pubblico presso il Department of State, prima a Washington e poi presso l'ambasciata americana a Parigi. Tornato a Columbus, inizi\u00f2 a scrivere per il \"Columbus Dispatch\" (dal 1921 al 1924), per lo pi\u00f9 recensioni in una rubrica chiamata \"Credos and Curios\". In questo periodo fu anche corrispondente estero da Parigi per il \"Chicago Tribune\" e altri giornali.\nNel 1925 si trasfer\u00ec al Greenwich Village di New York, diventando cronista presso il \"New York Evening Post\". Ma la sua vera strada la trov\u00f2 dal 1927 quando inizi\u00f2 la lunga collaborazione con \"The New Yorker\", all'inizio come scrittore e poi come disegnatore di vignette quando nel 1930 il suo collega Elwyn Brooks White scopr\u00ec alcuni disegni in un cestino e lo invit\u00f2 a pubblicarli.\nThurber si spos\u00f2 due volte, nel 1922 con Althea Adams, dalla quale ebbe la sua unica figlia, Rosemary. Dopo il divorzio (1935) si rispos\u00f2 con Helen Wismer, poi curatrice delle sue opere postume.\nMor\u00ec nel 1961 a 66 anni, per complicazioni a seguito di una polmonite seguita da un ictus.\nCarriera letteraria.\nThurber \u00e8 uno dei pochi al mondo ad aver diviso la sua carriera tra scrittore di racconti e disegnatore di fumetti. In qualche modo \u00e8 uno dei pi\u00f9 rappresentativi collaboratori del \"The New Yorker\", per il quale disegn\u00f2 anche molte copertine, spesso con la tecnica a carboncino.\nLa scrittrice Dorothy Parker, sua amica, disse che i suoi disegni sembravano biscotti non ancora infornati e lui stesso riferiva che gli venivano descritti come fossero disegnati sotto l'acqua. L'ingenuit\u00e0 e la potenza del tratto ne fanno ormai un classico. L'ultimo dei suoi disegni fu un autoritratto con gesso giallo su carta nera che apparve sulla copertina di \"Time Magazine\" del 9 luglio 1951.\nI suoi racconti sono per lo pi\u00f9 umoristici e leggeri, ma con qualche eccezione che va verso il noir (come in \"The Whip-Poor-Will\", raccolto in \"My World and Welcome to It\", 1942). Tra i suoi racconti pi\u00f9 famosi \"The Dog That Bit People\" o \"The Night the Bed Fell\" (entrambi in \"My Life and Hard Times\", la raccolta di racconti a met\u00e0 autobiografici e di fantasia che lo port\u00f2 al successo).\nAnche \"The Secret Life of Walter Mitty\", \"The Catbird Seat\", \"A Couple of Hamburgers\", \"The Greatest Man in the World\" e \"If Grant Had Been Drinking at Appomattox\" sono ben conosciuti (si trovano in \"The Thurber Carnival\", tradotto quasi subito in due volumi da Frassinelli editore).\nScrisse anche oltre 75 favole, poi nelle due raccolte \"Fables for Our Time\" (1940) e \"Further Fables for Our Time\" (1956) e nei volumi a narrazione unica \"The White Deer\" (1945), \"The 13 Clocks\" (1950) e \"The Wonderful O\" (1957).\nFu anche uno dei primi a occuparsi di radio come fenomeno di cultura di massa, scrivendo una rubrica chiamata \"Soapland\", poi raccolta nel volume \"The Beast in Me and Other Animals\" (1948). Con l'amico attore e regista Elliott Nugent scrisse la commedia \"The Male Animal\" che fu un successo teatrale a Broadway e poi venne trasformata in film nel 1942. Il film, uscito in italiano con il titolo \"L'uomo questo dominatore\", ha tra gli attori Henry Fonda, Olivia de Havilland, Joan Leslie e Jack Carson. Nel 1947 anche Danny Kaye (diretto da Norman Z. McLeod) volle realizzare un film da un suo racconto, \"Sogni proibiti\", che per\u00f2 non piacque a Thurber.\nNel 1960, dopo averlo voluto a lungo, riusc\u00ec finalmente ad andare in scena lui stesso con una serie di 88 repliche di \"A Thurber Carnival\", una commedia che ridusse dal proprio libro omonimo del 1945. La rappresentazione vinse il Tony Award.\nDiversi programmi di CBS e pi\u00f9 tardi di NBC vennero tratti dalle sue opere (in una serie del 1969-70 Thurber fu impersonato dall'attore William Windom che vinse il Premio Emmy).\nL'animazione tratta da \"My World and Welcome to It\", divenne nel 1972 il film \"\", con Jack Lemmon.\nDal 1997 \u00e8 stato fondato il \"Thurber Prize\" che premia gli umoristi americani di maggior pregio a sua memoria."}
{"id": "665167", "revid": "1684799", "url": "https://it.wikipedia.org/wiki?curid=665167", "title": "LOL", "text": ""}
{"id": "665168", "revid": "599013", "url": "https://it.wikipedia.org/wiki?curid=665168", "title": "Vezio Sacratini", "text": "Carriera.\nDopo le giovanili nel suo paese e i campionati universitari NCAA, nel 1992 Sacratini arriv\u00f2 in Italia, ai Mastini Varese fortemente voluto dall'allora allenatore Bryan Lefley.\nResta coi gialloneri per tre stagioni, raggiungendo la finale nella stagione 1994-95, contro il Bolzano. Raggiunge anche la maglia della nazionale italiana, con cui partecipa ai mondiali giocati in Italia nel 1994 e ai XVII Giochi olimpici invernali. Passa poi al Milano24 e con i meneghini bissa la finale, persa nuovamente col Bolzano.\nAl termine della stagione Sacratini non venne confermato e si trasfer\u00ec in Gran Bretagna, ai Cardiff Devils. Nei cinque anni trascorsi nelle file dei gallesi vince anche un campionato (1997).\nResta in quel campionato anche dopo: si accas\u00f2 per due stagioni (2002 e 2003) a Londra, coi London Knights per poi tornare nuovamente a Cardiff per altre tre stagioni. Coi gallesi vince una Challenge Cup (2006).\nPer la stagione 2006-07 \u00e8 tornato in Italia, in Serie A2 tra le file degli All Stars Piemonte. A fine campionato \u00e8 risultato il miglior realizzatore della Serie A2 con 77 punti (24+53) in 35 incontri. Concluse la carriera in Inghilterra con gli Sheffield Steelers."}
{"id": "665169", "revid": "154639", "url": "https://it.wikipedia.org/wiki?curid=665169", "title": "Logografia (storia)", "text": "Per logografia - che deriva dal termine \"l\u00f2gos\", parola - indica uno scritto in prosa e non pi\u00f9 in versi.\nOrigini e diffusione.\nNacque in Ionia, l'ambiente pi\u00f9 evoluto del mondo greco, con scrittori (circa una decina), di cui ben nove provenivano da citt\u00e0 dell'Asia Minore o isole contermini.&lt;br&gt;\nIl termine \"logografo\" fu usato per la prima volta da Tucidide per indicare i suoi predecessori che si erano dedicati alla trattazione di eventi storici, con fine pi\u00f9 edonistico che didattico, essendo le opere logografiche destinate alla lettura pubblica, e oggi \"con il termine 'logografi' sono frequentemente indicati, nella letteratura moderna, gli autori di storie e di cronache fioriti anteriormente a Tucidide, gli storici cio\u00e8 del VI e V sec. a.C., fino a Ellanico di Mitilene, con esclusione di Erodoto\".\nCaratteristiche.\nI logografi cercarono per la prima volta di razionalizzare il patrimonio mitico precedente e di introdurre la concezione lineare della storia. Il mito, appartenente alla cultura greca epica, non era pi\u00f9 accolto passivamente, ma veniva interpretato e messo in correlazione con il presente, degno anch'esso di essere memorabile come i racconti epici.\nViste nell'insieme, le opere di questi scrittori trattano di genealogie mitiche, fondazioni di citt\u00e0 o storie di etnie greche e barbare, cronache e impalcature cronografiche, raccogliendo, in effetti, da quanto rimane della loro produzione, materiale orale ed epigrafico, ponendosi, in effetti, come editori di cronache locali.\nCon la logografia si pu\u00f2 dire che il discorso storico si svincoli, sia pure in modo embrionale, dal puro racconto, esercitando una sorta di selezione ed ordinamento del materiale tr\u00e0dito, in modo, comunque, piuttosto larvale rispetto ad Erodoto: per questo motivo, oltre che per la mancanza di attrattive stilistiche, le opere di questi autori scomparvero dalla tradizione, restando puri serbatoi di dati almeno fino all'et\u00e0 alessandrina."}
{"id": "665177", "revid": "15756", "url": "https://it.wikipedia.org/wiki?curid=665177", "title": "Rita Bernardini", "text": "Biografia.\nDi famiglia non radicale (il padre votava MSI, la madre Democrazia Cristiana), da giovane si avvicina ai Radicali di Marco Pannella nel 1975, poco dopo la vittoria del \"NO\" al referendum per l'abolizione della legge sul divorzio (1974), che consent\u00ec al Paese di mantenere la legge approvata nel 1970 dal Parlamento. In quel periodo il Partito Radicale aveva portato all'attenzione dell'opinione pubblica anche la battaglia \"contro l'aborto clandestino e di massa\" per la depenalizzazione del reato di aborto. \u00c8 in questo clima di grande mobilitazione che Rita Bernardini si accosta all'attivit\u00e0 politica, lavorando alle campagne referendarie del 1978 e del 1981.\nNel 1976 costituisce il \"FRI\" (\"Fronte Radicale Invalidi\") per l'affermazione e la tutela dei diritti delle persone portatrici di handicap, conducendo una campagna per il superamento delle barriere architettoniche. Nel 1977, a fronte del divieto di manifestare imposto dall'allora Ministro dell'interno Francesco Cossiga, organizza disobbedienze civili assieme agli invalidi in carrozzella, costruendo scivoli in cemento davanti agli uffici pubblici o aperti al pubblico .\nNel 1981 inizia a collaborare con l'agenzia di Stampa \"Notizie Radicali\" e nel contesto della campagna del Partito Radicale contro lo sterminio per fame nel mondo, fonda l'agenzia settimanale \"Azione Sopravvivenza\". Fa il suo ingresso a Radio Radicale nel gennaio del 1983 e vi collabora, anche come vicedirettrice, fino alla fine del 1991, quando assume il coordinamento della raccolta delle firme per nove referendum. Dopo essere stata presidente del \"consiglio generale\" del Coordinamento Radicale Antiproibizionista (Cora), d\u00e0 vita al Movimento dei Club Pannella-Riformatori di cui diventa segretaria nazionale, coordinando la campagna dei 20 referendum del 1995.\nNegli anni successivi il suo impegno preminente \u00e8 quello sul versante dei diritti civili e politici, attraverso l'organizzazione di innumerevoli azioni di disobbedienza civile, scioperi della fame, sit-in, presidi non violenti e walk-around . In occasione della campagna referendaria del 1995, porta avanti uno sciopero della fame di 38 giorni contro l'ostruzionismo dei mezzi d'informazione lamentato dai Radicali, che si conclude con la manifestazione dei 'nudi' al Teatro Flaiano e anima alcune distribuzioni di hashish, nel 1995 e nel 1997.\nNel 1998 organizza il pi\u00f9 numeroso sciopero della fame che si sia mai tenuto in Italia \"per la libert\u00e0, la legalit\u00e0 dell'informazione e per la vita di Radio Radicale\", cui hanno preso parte oltre 10.000 persone. Nel 1999 coordina la raccolta delle firme per i 20 referendum promossi dalla Lista Emma Bonino e l'anno seguente si candida alla presidenza della regione Lazio, ma alle consultazioni ottiene solo il 2,2% dei consensi.\nNel settembre del 2002 \u00e8 tra i fondatori dell'Associazione Luca Coscioni per la libert\u00e0 della ricerca scientifica, di cui sar\u00e0 segretaria. Dopo aver lasciato a Marco Cappato la guida dell'Associazione Luca Coscioni, gli anni che vanno dal 2003 al 2006 la vedono impegnata nel difficile ruolo di tesoriera dei Radicali Italiani, in un momento di grande difficolt\u00e0 per tutta l'area radicale. Alle elezioni politiche del 2006 \u00e8 candidata per il Senato con la Rosa nel pugno senza essere eletta. Il Congresso del novembre 2006 la elegge a larghissima maggioranza segretaria del movimento, terza donna nella storia del Partito Radicale a ricoprire l'incarico.\nSale nuovamente alla ribalta delle cronache nell'agosto del 2007, quando afferma che la crescita delle attivit\u00e0 di compravendita di esercizi commerciali e di immobili di locali nel centro della citt\u00e0 di Roma possano essere iniziative di riciclaggio dei proventi illeciti del mercato degli stupefacenti da parte della criminalit\u00e0 organizzata, in particolare napoletana. Tali affermazioni suscitano polemiche, per via del loro tenore, ritenuto razzista.\nNell'aprile 2008 \u00e8 stata eletta alla Camera dei deputati, nelle liste del Partito Democratico, all'interno della delegazione Radicale nel PD.\nIl 29 giugno 2008, al congresso di Radicali Italiani, non si ricandida segretaria; verr\u00e0 quindi eletta segretaria Antonella Casu.\nCome deputata dedica la sua attivit\u00e0 principalmente al tema della giustizia, su temi come l'abolizione dell'obbligariet\u00e0 dell'azione penale, sulla responsabilit\u00e0 civile dei magistrati, sulla riforma in senso uninominale del sistema elettorale del Consiglio superiore della magistratura. Su questi temi il 29 settembre 2008 ha inoltre organizzato con Emma Bonino e Giuseppe Rossodivita una conferenza nazionale.\nNel febbraio 2010 ha condotto uno sciopero della fame per l'ottenimento di 10 obiettivi politici che riguardano principalmente le carceri, la trasparenza delle istituzioni e le elezioni regionali del 2010:\nIl suo sito personale ospita uno dei suoi blog.\nIl 17 luglio 2019 \u00e8 stata convocata dai carabinieri in caserma, e trattenuta diverse ore, dopo il rinvenimento da parte dei militari di 32 piante di cannabis che Bernardini coltivava sul terrazzo della sua abitazione come atto di disobbedienza civile per la legalizzazione della cannabis e in particolare per rendere effettivo il diritto dei malati di poter accedere all'utilizzo della marijuana a scopo terapeutico. Nel verbale di sequestro delle piante, Bernardini ha fatto allegare la seguente dichiarazione: \"Esprimo tutto il mio disappunto per la decisione della Procura di Roma di non procedere al mio arresto, come accade a tutti i cittadini che vengono sorpresi a coltivare marijuana. Cosi si usano due pesi e due misure e la legge finisce per non essere uguale per tutti. La vera disobbedienza civile esige che non ci siano esimenti di tipo politico quando si decide di violare la legge in vigore. Che migliaia di malati non riescano ad accedere ai farmaci cannabinoidi per l'inefficienza dello Stato \u00e8 semplicemente intollerabile, tanto pi\u00f9 che la legge che ne prevede la somministrazione risale al 2007\".\nIn un'intervista del 2019, ha dichiarato di aver vissuto da giovane il dramma dell'aborto. Data l'impossibilit\u00e0 di praticarlo in Italia, dove era ancora illegale, Rita Bernardini ha raccontato di essere andata ad abortire a Londra.\nIl 10 novembre 2020 ha iniziato uno sciopero della fame, durato 35 giorni, per chiedere a Governo e Parlamento interventi immediati per ridurre il sovraffollamento carcerario e impedire il dilagare del Covid-19 negli istituti di pena. Fra le misure richieste, oltre ad un provvedimento di amnistia e indulto, l'ampliamento della detenzione domiciliare e il ripristino della liberazione anticipata speciale. All'iniziativa nonviolenta hanno aderito migliaia di cittadini, liberi e detenuti, oltre a personalit\u00e0 del mondo politico, della cultura e del diritto: Luigi Manconi, Sandro Veronesi e Roberto Saviano, con tre articoli apparsi il 27 novembre rispettivamente su La Stampa, sul Corriere della Sera e su La Repubblica (quotidiano), hanno pubblicamente manifestato la loro adesione allo sciopero della fame e agli obiettivi dell'azione nonviolenta condotta da Rita Bernardini; numerosi docenti di discipline penalistiche hanno sottoscritto l'appello di adesione allo sciopero della fame promosso dai professori Giovanni Fiandaca e Massimo Donini; l'8 dicembre 2020 Adriano Sofri dalle colonne de Il Foglio (quotidiano) ha annunciato la sua partecipazione allo sciopero della fame. L'11 dicembre Rita Bernardini, giunta al 31\u00ba giorno di sciopero della fame, ha scritto una lettera al Presidente della Repubblica Sergio Mattarella, lettera controfirmata dal segretario del Partito Radicale (Italia) Maurizio Turco e dalla tesoriera Irene Testa. Il 15 dicembre, giunta al 35\u00ba giorno di sciopero della fame, Bernardini ha sospeso l'iniziativa nonviolenta dopo l'annuncio della fissazione di un incontro con il Presidente del Consiglio Giuseppe Conte, incontro avvenuto il 22 dicembre a Palazzo Chigi. Il 7 gennaio 2021 Rita Bernardini, constatata l'inerzia del Governo sul tema delle carceri, ha ripreso l'iniziativa nonviolenta di sciopero della fame. poi interrotta per l'assenza di interlocutori istituzionali dovuta alla crisi di governo."}
{"id": "665181", "revid": "174925", "url": "https://it.wikipedia.org/wiki?curid=665181", "title": "Epibolia", "text": ""}
{"id": "665182", "revid": "90227", "url": "https://it.wikipedia.org/wiki?curid=665182", "title": "19esimo secolo", "text": ""}
{"id": "665183", "revid": "79109", "url": "https://it.wikipedia.org/wiki?curid=665183", "title": "Catene alimentari", "text": ""}
{"id": "665185", "revid": "287204", "url": "https://it.wikipedia.org/wiki?curid=665185", "title": "Chicorita", "text": ""}
{"id": "665187", "revid": "287204", "url": "https://it.wikipedia.org/wiki?curid=665187", "title": "Hinoarashi", "text": ""}
{"id": "665188", "revid": "287204", "url": "https://it.wikipedia.org/wiki?curid=665188", "title": "Magmarashi", "text": ""}
{"id": "665189", "revid": "287204", "url": "https://it.wikipedia.org/wiki?curid=665189", "title": "Bakphoon", "text": ""}
{"id": "665192", "revid": "287204", "url": "https://it.wikipedia.org/wiki?curid=665192", "title": "Waninoko", "text": ""}
{"id": "665193", "revid": "287204", "url": "https://it.wikipedia.org/wiki?curid=665193", "title": "Alligates", "text": ""}
{"id": "665194", "revid": "287204", "url": "https://it.wikipedia.org/wiki?curid=665194", "title": "Ordile", "text": ""}
{"id": "665195", "revid": "169529", "url": "https://it.wikipedia.org/wiki?curid=665195", "title": "Trattato di Londra (1949)", "text": "Il trattato di Londra fu stipulato il 5 maggio 1949 e istitu\u00ec il Consiglio d'Europa, dopo le decisioni prese durante il congresso dell'Aia (1948). \u00c8 conosciuto come lo Statuto del Consiglio d'Europa.\nStoria.\nIl trattato \u00e8 entrato in vigore il 3 agosto 1949. I 10 stati che lo ratificarono sono:\nErnest Bevin, in qualit\u00e0 di segretario di stato per gli affari esteri britannico pronunci\u00f2 il discorso d'apertura, all'occasione della firma del trattato.\nContenuto.\nIl trattato definisce gli scopi del Consiglio d'Europa, ne stabilisce gli organi, fissa la sede del Consiglio a Strasburgo.\nIl trattato \u00e8 stato scritto in inglese e in francese, le due lingue ufficiali del consiglio, ed \u00e8 stato depositato negli archivi del governo del Regno Unito, il quale ne ha trasmesso delle copie certificate conformi ai governi firmatari. \nAdesioni.\nAl 2011 \u00e8 stato ratificato complessivamente da 47 stati europei."}
{"id": "665198", "revid": "1305772", "url": "https://it.wikipedia.org/wiki?curid=665198", "title": "Tarcisio Petracco", "text": "\u00c8 stato un intellettuale friulano, un protagonista della storia del Friuli del secondo dopoguerra ed \u00e8 considerato il padre fondatore dell'Universit\u00e0 di Udine.\nBiografia.\nDi famiglia povera, orfano di madre, a diciotto anni Petracco vinse il concorso da radiotelegrafista nella marina mercantile e a ventuno venne arruolato dalla Marina Militare. Fu anche un atleta di livello nazionale e si distinse nel salto in lungo.\nComandante della Divisione Osoppo.\nDopo l'eccidio di Porz\u00fbs Petracco sostitu\u00ec uno dei comandanti uccisi alla guida della VII Brigata Osoppo. Si trov\u00f2 a dover combattere contemporaneamente contro due nemici: i nazisti e i titini che avanzavano rivendicazioni su parte del territorio friulano.\nNel 1945 riusc\u00ec con un manipolo di uomini coraggiosamente a fronteggiare i titini che intendevano invadere il cividalese..\nAlla fine della guerra emigr\u00f2 in Canada, dove di giorno lavorava da imbianchino, e di notte insegnava inglese agli emigrati italiani.\nProfessore di liceo.\nTornato in Italia nel 1955 ottenne la cattedra di latino e greco al Liceo Classico Jacopo Stellini di Udine.\nFondazione dell'universit\u00e0.\nNella prima met\u00e0 del Novecento il Friuli era stato teatro di due guerre mondiali, divisioni, invasioni e occupazioni da parte di almeno quattro popoli stranieri, compresi i Cosacchi. \nLa popolazione era stata costretta a emigrare per sfuggire alla miseria. Nel secondo dopoguerra si avvi\u00f2 una lenta ricostruzione e anche un parziale e lento rientro da parte di parte degli emigrati. Il boom economico del quale cominciavano a godere gli italiani sfiorava soltanto il Friuli poco industrializzato, che ancora nel 1972 contava il 12% della popolazione impegnata nell'agricoltura. In questo contesto di fondamentale arretratezza nasce la rivendicazione delle forze economiche, politiche, sociali e anche religiose friulane della fondazione di una Universit\u00e0 friulana, avversata dalle forze politiche italiane che spingevano per uno sviluppo della pi\u00f9 periferica Trieste.\nIl 10 febbraio 1972 Tarcisio Petracco fond\u00f2 il Comitato per l'Universit\u00e0 Friulana. L'Universit\u00e0 friulana divenne un simbolo dell'autonomia e del riconoscimento dell'identit\u00e0 friulana, cos\u00ec pesantemente martoriata dalle vicende belliche, dall'emigrazione e dalla miseria.\nAlla guida del \"Comitato per l'universit\u00e0\" Petracco si attiv\u00f2 con raccolte di firme e manifestazioni di piazza. \nMalgrado l'avversione dei friulani ad apporre delle firme su documenti, il Comitato si pose come obiettivo quello di raggiungere le 50.000 firme necessarie per una proposta di legge di iniziativa popolare che fondasse l'Universit\u00e0 di Udine.Il disastroso Terremoto del Friuli (1976) sembr\u00f2 mettere fine alla rivendicazione simbolica dell'Universit\u00e0 friulana. Viceversa il Comitato continu\u00f2 a raccogliere le firme anche sotto le tende dei terremotati fino a raccoglierne 125.000.\nLa lotta per l'istituzione dell'universit\u00e0 di Udine \u00e8 raccontata nel libro dello stesso Tarcisio Petracco, \"La lotta per l'universit\u00e0 friulana\", pubblicato dopo la sua morte dall'Universit\u00e0 di Udine.\nSi fece promotore dell'istituzione a Udine delle Facolt\u00e0 scientifiche, ed in particolare della Facolt\u00e0 di Medicina, avvenuta alla fine nell'anno accademico 1986-1987.\nRiconoscimenti.\nLa citt\u00e0 di Udine ha intitolato una via a Tarcisio Petracco.\nL'Azienda Ospedaliera Santa Maria della Misericordia di Udine ha intitolato un Padiglione a Tarcisio Petracco.\nIl Comune di nascita di San Giorgio della Richinvelda ha intitolato un Centro Educativo a Tarcisio Petracco.\nIl Cimitero Monumentale di San Vito di Udine ha un'iscrizione nel Famedio sul Prof. Petracco."}
{"id": "665199", "revid": "1798099", "url": "https://it.wikipedia.org/wiki?curid=665199", "title": "Epipolia", "text": ""}
{"id": "665205", "revid": "1516566", "url": "https://it.wikipedia.org/wiki?curid=665205", "title": "Rupe (araldica)", "text": "In araldica la rupe, simbolo di \"animo intrepido, fermo e tenace\", \u00e8 rappresentata con forma simile ad una piramide, a differenza del monte che ha forma arrotondata."}
{"id": "665206", "revid": "554814", "url": "https://it.wikipedia.org/wiki?curid=665206", "title": "Pier Francesco Pingitore", "text": "Biografia.\nGiornalista iscritto all'albo dei giornalisti professionisti del Lazio dal 1962, redattore capo del settimanale \"Lo Specchio\", diventa autore e regista per cinema, cabaret e teatro. Nel 1965 insieme a Mario Castellacci ha dato vita alla compagnia de Il Bagaglino, firmando da questa data testi di canzoni come \"Avanti ragazzi di Buda\" e sceneggiature e regie di migliaia di spettacoli di cabaret teatrale e televisivo, ai quali hanno partecipato nomi importanti dello spettacolo italiano, tra cui Pippo Franco, Oreste Lionello, Maurizio Mattioli, Enrico Montesano, Pino Caruso, Gianfranco D'Angelo, Leo Gullotta, Pamela Prati, Gabriella Ferri, Laura Troschel, Maria Grazia Buccella, Martufello, Manlio Dov\u00ec, Morgana Giovannetti, Manuela Villa, Sonia Grey, Bombolo, Valeria Marini, Carlo Frisi e il duo Battaglia e Miseferi. Dal 1997 realizza anche alcuni film tv. Nel 2013 ha vinto il Premio Acqui Storia con il libro \"Memoria del Bagaglino\"\nTeatro.\nLe tre opere fanno parte di una trilogia dedicata a Benito Mussolini e alla caduta del fascismo."}
{"id": "665207", "revid": "588670", "url": "https://it.wikipedia.org/wiki?curid=665207", "title": "Rubricazione", "text": "La \u2018rubricazione\u2019 (dal lat. \"rubricatio\"; da \"rubric\u0101re\" \u2018scrivere in lettere rosse\u2019), pi\u00f9 propriamente rubricatura, era uno dei processi tipografici del manoscritto. Copisti specializzati (detti \"rubricatores\"), una volta ricevuto il manoscritto, seguendone le precise istruzioni a margine aggiungevano lettere iniziali (o capolettere) e titoli in rosso per evidenziare alcune sezioni (paragrafi, capitoli).\nDescrizione.\nDi solito il processo comportava l'aggiunta di iniziali in rosso che segnalavano l'inizio di una sezione e la fine della precedente. Alcune volte erano aggiunti i titoli del paragrafo e anche particolari capilettera. Col passare del tempo, bench\u00e9 il termine \"rubricare\" facesse riferimento all'uso specifico del colore rosso, si diffuse l'uso anche di altri colori, in particolare l'azzurro.\nInoltre, in tempi pi\u00f9 recenti, gi\u00e0 in et\u00e0 gotica il termine rubricazione cominci\u00f2 anche ad indicare il tipo di elaborate decorazioni a girali delle lettere che iniziavano i capitoli dei testi.\nQuesto processo di decorazione del manoscritto era comunque meno complesso della miniatura e dell'illuminazione dove immagini complesse, eventualmente su sfondo d'oro, decoravano la pagina.\nIl \"rubricator\", come si \u00e8 detto, seguiva le precise istruzioni che trovava ai margini della pagina in forma di brevi annotazioni (queste ultime erano destinate ad essere eliminate con la rifilatura finale del libro ma a volte sono sopravvissute). \nIl copista che aveva redatto il testo poteva anche procedere alla sua rubricatura e quindi non sempre vi era l'esigenza di disporre di un artista specializzato. In questo caso possono mancare le indicazioni su come eseguire le rubricature.\nLo studio dell'esecuzione della rubricazione fa parte della codicologia.\nIn et\u00e0 moderna, dopo l'entrata in uso della stampa, la rubricazione consiste nel formare una rubrica, cio\u00e8 un indice di un libro o di altra pubblicazione, con la stessa finalit\u00e0 di facilitare il lettore nel trovare la parte di scritto che gli interessa e quindi pu\u00f2 essere sia un indice dei capitoli, sia un indice (alfabetico) per nomi, sia un indice di altro tipo. Nell'uso pi\u00f9 comune si definisce rubrica un prontuario dei nomi in ordine alfabetico per facilitarne la ricerca, allo scopo di trovare facilmente indirizzi o numeri di telefono di uso pi\u00f9 frequente, rispetto alle ingombranti rubriche telefoniche pubblicate."}
{"id": "665209", "revid": "123907414", "url": "https://it.wikipedia.org/wiki?curid=665209", "title": "Blastomero", "text": "I blastomeri sono cellule embrionali e dopo la morula costituiscono la blastula, nelle quali il citoplasma \u00e8 distribuito in modo ineguale e sono disposte in modo da delimitare una cavit\u00e0 centrale, il blastocele.\nLe Gap Junctions (o giunzioni comunicanti) sono canali proteici che collegano i citosol (ovvero citoplasma) delle cellule contribuendo a regolare lo sviluppo del blastomero e quindi delle fasi precoci dello sviluppo embrionale.\nLa deregolazione di queste cellule pu\u00f2 portare a Epipolia.\nI blastomeri possono subire tre differenti divisioni:\n\"totale\": quando si ha la formazione di due nuclei e la scissione del citoplasma con la formazione di due cellule;\n\"parziale\": quando si ha la formazione di differenti nuclei ed una parziale scissione del citoplasma ma resta comunque un'unica cellula;\nformazione di nuclei differenti nella cellula iniziale ma senza divisioni citoplasmatiche come negli insetti.\nEpipolia.\nL'epipolia si verifica quando i blastomeri dell'emisfero vegetativo sono troppo voluminosi per portarsi verso l'interno del blastocele. In questi casi le cellule dell'emisfero vegetativo si ritrovano passivamente verso l'interno a seguito di processi di moltiplicazione e intercalazione delle cellule dell'emisfero animale."}
{"id": "665210", "revid": "1488558", "url": "https://it.wikipedia.org/wiki?curid=665210", "title": "Andrea Vitali", "text": "Biografia.\nFiglio di Edvige ed Antonio Vitali, entrambi impiegati comunali, \u00e8 nato e cresciuto a Bellano, sulla sponda orientale (quella \"lecchese\") del lago di Como, primo di sei fratelli. La madre Edvige muore quando Vitali ha diciassette anni ed il padre \u00e8 aiutato nella cura dei figli dalle tre sorelle. Dopo aver frequentato quello che lui stesso definisce \u00abil severissimo liceo Manzoni\u00bb di Lecco, rinuncia alle sue inclinazioni verso il giornalismo e, per soddisfare le aspirazioni paterne, si laurea in Medicina all'Universit\u00e0 Statale di Milano nel 1982. Sposato con Manuela, da cui ha avuto il figlio Domenico. Vive da sempre nel suo paese natale e, nonostante dichiarazioni rilasciate nel 2008, abbandona la professione medica nel 2014 per dedicarsi alla scrittura.\nAttivit\u00e0 medica.\nPer venticinque anni svolge l'attivit\u00e0 di medico di base del paese di Bellano. Nel 2020 riprende l'attivit\u00e0 medica, per sostituire un medico in quarantena a seguito della pandemia di COVID-19.\nAttivit\u00e0 letteraria.\nIn campo letterario esordisce nel 1990 con il romanzo breve \"Il procuratore\" (Premio Montblanc per il romanzo giovane) ispirato da vicende narrategli proprio da suo padre.\nNel 1996 vince il Premio letterario Piero Chiara con \"L'ombra di Marinetti\", ma il vero successo giunge nel 2003 con \"Una finestra vistalago\" (Premio Grinzane Cavour e Premio Bruno Gioffr\u00e8 2004), romanzo che copre cinquant'anni di vita paesana fino ai turbolenti anni settanta. L'immaginario narrativo di Vitali si colloca sulle sponde del lago e racconta una provincia fatta di personaggi comuni e nel contempo esemplari, traendo ispirazione da Mario Soldati, Piero Chiara e soprattutto Giovanni Arpino.\nNel 2004 gli \u00e8 stato assegnato il Premio Dess\u00ec, sezione narrativa, per il romanzo \"La signorina Tecla Manzi\". Nel 2006 ha vinto il Premio Bancarella con il romanzo \"La figlia del Podest\u00e0\", che \u00e8 stato finalista anche al Premio Stresa. Nel 2008 ha vinto il Premio Boccaccio per tutta la sua produzione narrativa e in particolare per \"La modista\", con cui ha ottenuto anche il Premio Hemingway.\nIl suo romanzo \"Almeno il cappello\" ha vinto il Premio letterario La Tore Isola d'Elba, il Premio Procida-Isola di Arturo-Elsa Morante ed \u00e8 stato tra i finalisti sia allo Strega che al Campiello 2009. \nNel 2021, in occasione dell'uscita di \"La gita in barchetta,\" ha ricevuto il Premio letterario Dante Graziosi Terra degli aironi alla carriera.\nI suoi libri sono stati tradotti in Francia, Germania, Polonia, Serbia, Grecia, Romania, Portogallo, Paesi Bassi, Belgio, Spagna, Ungheria, Giappone e Turchia.\nGiornali.\nDal 2020 collabora con \"Il Fatto Quotidiano\"."}
{"id": "665214", "revid": "125676306", "url": "https://it.wikipedia.org/wiki?curid=665214", "title": "Oreste Lionello", "text": "Biografia.\nFiglio di un militare di stanza a Rodi, allora possedimento italiano, \u00e8 cresciuto a Reggio Calabria. Ha mosso i primi passi sul palcoscenico all'et\u00e0 di 10 anni, quando, vestito da valletto, chiudeva il sipario del Teatro Francesco Cilea a Reggio Calabria. Per gli studi universitari in Giurisprudenza si spost\u00f2 all'Universit\u00e0 degli Studi di Palermo. Nel 1953 ottenne la laurea, ed il medesimo anno entr\u00f2 a far parte della Compagnia del Teatro Comico Musicale di Radio Roma della Rai. L'anno seguente approd\u00f2 in televisione.\nNel 1956 fu protagonista nella trasmissione per ragazzi \"Il marziano Filippo\" sul Programma Nazionale; dopo essere stato nel 1962 nel cast dello sceneggiato televisivo \"Una tragedia americana\", nel 1965 \u00e8 stato poi interprete della serie televisiva \"Le avventure di Laura Storm\", accanto a Lauretta Masiero ed Aldo Giuffr\u00e9. Nel 1967 fond\u00f2 il cabaret \"Il giardino dei supplizi\", con Luciano Cirri e Gianna Preda, in un locale di piazza Rondanini a Roma. Nel 1969 prese parte al variet\u00e0 televisivo \"\u00c8 domenica, ma senza impegno\", condotto da Paolo Villaggio sul Programma Nazionale.Nel 1970 fece un'esperienza come cantante partecipando al 18\u00ba Festival della canzone napoletana, dove propose le canzoni \"Casanova 70\" e \"Tu m'\u00e8 fatto mur\u00ec\", eseguite rispettivamente in abbinamento con Antonio Buonomo e Ombretta Colli: il relativo 45 giri fu stampato dall'etichetta Edibi. Nel 1973 e 1975 \u00e8 protagonista dei due variet\u00e0 televisivi della prima serata di Rai 1 (autori Antonello Falqui, Mario Castellacci e Pier Francesco Pingitore) \"Dove sta Zaz\u00e0\" e \"Mazzabub\u00f9\", condotti da Gabriella Ferri, e che lo vedono sul palco insieme a Pippo Franco, Pino Caruso e Gianfranco D'Angelo.\nNel 1983, su Radiouno, conduce assieme a Delia Scala il variet\u00e0 \"Permette Cavallo?\" Dal 1983 al 1985 \u00e8 stato il presentatore dello spettacolo \"Al Paradise\", su Rai 1. Con la chiusura di \"Al Paradise\", si \u00e8 unito alla compagnia del Bagaglino con Pippo Franco e Leo Gullotta. Nel 1998 \u00e8 stato la voce recitante nell'opera radiofonica per la RAI \"L'Arpa Magica\" di Flavio Emilio Scogna su testo di Edoardo Sanguineti partecipante al Prix Italia. Nel 2008 vince il Delfino d'oro alla carriera (Festival nazionale adriatica cabaret).\nNel 2009 scrive il testo e prepara la reg\u00eca di \"BlitzMoli\u00e8re\" una commedia in bilico tra satira e classicit\u00e0, opera che sar\u00e0 rappresentata postuma, diretta dal figlio Luca. \nA Chieti, il 10 maggio 2009, ha ricevuto il premio \"Sorriso d'oro\" alla memoria.\nLa morte.\nMuore a Roma il 19 febbraio 2009, a causa di un tumore, all'et\u00e0 di 81 anni; il giorno seguente \u00e8 stata allestita la camera ardente nella \"Sala Protomoeca\" in Campidoglio e la mattina del 21 febbraio si sono celebrati i funerali nella Basilica di Santa Maria in Aracoeli, al quale furono presenti tantissimi fan, tra cui molti volti noti dello spettacolo del Bagaglino e della politica; dopo la cerimonia funebre il feretro \u00e8 stato tumulato in un colombario nel Cimitero Monumentale del Verano di Roma.\nIn un'intervista Woody Allen ha dichiarato:\nVita privata.\n\u00c8 stato sposato con una donna di nome Diana, dopodich\u00e9 ha avuto una compagna, Giuliana Graziani, fino alla fine della sua vita; ed era padre di cinque figli, dell'attore Luca e delle doppiatrici Cristiana e Alessia Lionello, poi di Fabio Luigi e Davide.\nDoppiaggio.\nHa doppiato anche i personaggi Disney Topolino, Paperino e Winnie the Pooh nel doppiaggio degli anni sessanta, Bugs Bunny, Daffy Duck e Gatto Silvestro nei cortometraggi dei Looney Tunes della Warner Bros. e il personaggio di Asterix nei film \"Asterix il gallico\" e \"Asterix e Cleopatra\".\nNel 1974 ha doppiato Gene Wilder nel film \"Frankenstein Junior\". \nIn televisione ha doppiato Robin Williams nelle prime due stagioni del celebre telefilm \"Mork &amp; Mindy\". Ha, inoltre, doppiato gli attori Donald Pleasence e Clive Revill nella serie televisiva \"Colombo\": rispettivamente, negli episodi \"L'uomo dell'anno\" e \"I cospiratori\". Nel luglio 2004 ha ricevuto una menzione speciale alla seconda edizione del Leggio d'oro. \u00c8 stato anche la voce principale di Woody Allen, fino alla sua morte.\nOnorificenze.\nA Chieti, il 10 maggio 2009, ha ricevuto il premio \"Sorriso d'oro\" alla memoria; mentre nel febbraio 2016 gli \u00e8 stato dedicato un viale all'interno dei giardini di Villa Borghese."}
{"id": "665216", "revid": "640277", "url": "https://it.wikipedia.org/wiki?curid=665216", "title": "Gianfranco D'Angelo", "text": "Biografia.\nNato a Roma, perde i genitori all'et\u00e0 di 3 anni. Dopo aver svolto vari lavori, fra i quali l'impiegato alla SIP, esordisce in teatro come attore nel 1963 con \"I Teleselettivi\", commedia satirica in cartellone al \"Teatro delle Arti\" di Roma, sua citt\u00e0 natale, continuando poi a recitare al \"Teatro Cordino\" - costituito da lui e dai suoi amici nel cuore di Trastevere - in spettacoli scritti da Maurizio Costanzo. Dopo aver partecipato insieme a Renzo Montagnani a \"Federico eccetera eccetera\", programma radiofonico di Maurizio Costanzo, nel 1968 viene chiamato da Lando Fiorini e lavora al teatro Puff di Roma fino al 1970, quando Garinei e Giovannini lo scelgono per il ruolo dell'Arcivescovo tedesco in \"Alleluja brava gente\" con Renato Rascel e Gigi Proietti. Dopo l'esperienza del Puff, lavora in vari cabaret d'Italia, fra cui pure il Derby di Milano. \nL'esordio televisivo avviene in RAI nel 1971 quando partecipa al programma \"Sottovoce ma non troppo\". Successivamente prende parte al programma \"Foto di gruppo\", nel quale affianca Raffaele Pisu. Interpreta poi un commissario di polizia nel film per la televisione \"La bambola\", della serie \"La porta sul buio\", prodotta da Dario Argento e andata in onda sulla Rai nel 1973. Nel corso degli anni settanta seguono alcune partecipazioni a spettacoli televisivi del Programma nazionale, come \"Dove sta Zaz\u00e0\" (1973), \"Milleluci\" (1974, con Raffaella Carr\u00e0), e \"Mazzabub\u00f9\" (1975). Durante il Giro d'Italia del 1978 e del 1979 \u00e8 commentatore televisivo in diretta del dopotappa. Nell'autunno del 1979 \u00e8 il protagonista del programma di Rete Uno \"La sberla\". A questo seguiranno \"C'era una volta Roma\" (1979), \"Tilt\", \"Ma ce l'avete un cuore\" (1980), \"Signori si parte\" (1981) e \"TV 1\" (estate 1983). Al cinema, nel frattempo, recita con Alvaro Vitali, Lino Banfi e Renzo Montagnani in numerosi film del genere commedia sexy all'italiana degli anni settanta-ottanta.\nNel 1983 \u00e8 uno dei protagonisti del programma di Italia 1 \"Drive In\", di Antonio Ricci, che andr\u00e0 in onda per cinque anni e sar\u00e0 diretto prima da Giancarlo Nicotra e in seguito da Beppe Recchia. In questo programma D'Angelo interpreta il personaggio del signor Armando, proprietario e addestratore del cane \"Has Fidanken\"; tra gli altri personaggi interpretati vi sono il Tenerone e le imitazioni di Pippo Baudo e Katia Ricciarelli (all'epoca consorti), Sandra Milo, Roberto Gervaso, Piero Angela e Raffaella Carr\u00e0. Nel 1986 la Rai dedica a Gianfranco D'Angelo una puntata di \"Serata d'onore\". Nel 1988 conduce, insieme a Ezio Greggio, la prima stagione del fortunato programma \"Striscia la notizia\", e nello stesso periodo conduce anche \"Televiggi\u00f9\", entrambi programmi di Italia 1; presenta inoltre \"Odiens\", su Canale 5, dove tra i personaggi interpretati vi \u00e8 Marisa Laurito, di cui propone l'imitazione.\nNel 1992 \u00e8 il protagonista della sitcom, sempre di Canale 5, \"Casa dolce casa\": nella serie compare anche la figlia, Daniela D'Angelo, che interpreta il ruolo della figlia del protagonista, cos\u00ec come nella realt\u00e0. Nel 1993 torna su Rai 1 e conduce, affiancato da Gabriella Carlucci, lo spettacolo \"Luna di miele\". Nel biennio 1995-1997 \u00e8 \"Diavolik\", con la Carr\u00e0 nei panni di Eva Kant in \"Carr\u00e0mba! Che sorpresa\". Nello stesso anno \u00e8 protagonista del recital \"Bravo Bravissimo\", dedicato alla sua carriera. Nell'estate 1996 partecipa al \"Gal\u00e0 di Rai 1\" a Cannes, la trasmissione \"Su le mani\" al \"Bandiera gialla\" di Rimini e il \"Concorso per Voci Nuove\" di Castrocaro Terme. Nell'autunno-inverno 1996-1997 \u00e8 il comandante dell'esercito di \"Retromarsh!!!\", in onda su Telemontecarlo. Nel 1999 conduce le \"inchieste\" ed \u00e8 ospite di \"Carr\u00e0mba! Che sorpresa\" e \"Domenica in\". \n Nella stagione 2009-2010 conduce insieme alle figlie un programma di cucina denominato \"Locanda D'Angelo\" su Alice TV. Nel 2015 partecipa a \"Italia's Got Talent\" su Sky, come concorrente ospite, senza essere giudicato. Nel 2017 \u00e8 in tourn\u00e9e teatrale con \"Quattro donne e una canaglia\" insieme a Barbara Bouchet, Corinne Cl\u00e9ry, Marisa Laurito e Paola Caruso. Nel 2019 appare nel film \"W gli sposi\" diretto da Valerio Zanoli e dove \u00e8 presente Paolo Villaggio nella sua ultima interpretazione cinematografica. \nMuore dopo una breve malattia il 15 agosto 2021 al Policlinico Agostino Gemelli di Roma, pochi giorni prima di compiere 85 anni. I funerali sono stati celebrati il 17 agosto nella Chiesa degli Artisti, in Piazza del Popolo, a Roma.\nVita privata.\nEra sposato con Anna Maria, dalla quale ha avuto due figlie, Daniela e Simona, anche loro attrici e doppiatrici, che in alcuni show lo hanno affiancato."}
{"id": "665218", "revid": "484362", "url": "https://it.wikipedia.org/wiki?curid=665218", "title": "Hoth (pianeta)", "text": "Hoth \u00e8 un pianeta immaginario dell'universo fantascientifico di \"Guerre stellari\". Si tratta di un pianeta ghiacciato dell'Orlo Esterno, il sesto di un sistema solare che porta lo stesso nome. Nel film \"L'Impero colpisce ancora\" l'Alleanza Ribelle vi stanzia il proprio quartier generale, il quale viene per\u00f2 scoperto dall'Impero Galattico. Con l'attacco delle truppe imperiali alle postazioni ribelli ha luogo la cruenta battaglia di Hoth, che si conclude con pesanti perdite per l'Alleanza Ribelle e la sua messa in fuga.\nCreazione e sviluppo.\nLe scene ambientate sul pianeta Hoth sono state riprese a Finse in Norvegia e nel vicino ghiacciaio Hardangerj\u00f8kulen.\nDescrizione.\nHoth \u00e8 un pianeta ghiacciato che fa parte del remoto Sistema di Hoth nell'Orlo Esterno. Si tratta del sesto pianeta in ordine di distanza dalla stella e l'unico a presentare forme di vita. \u00c8 circondato da diversi satelliti naturali e collocato vicino a una fitta cintura di asteroidi, che bombardano frequentemente la superficie del pianeta come meteoriti. Nonostante appaia come una landa ghiacciata e inospitale, Hoth presenta delle caverne e cavit\u00e0 magmatiche che ospitano licheni; questi hanno dato origine a una catena alimentare e ad alcune forme di vita evolute, tra cui i tauntaun e gli wampa. La temperatura media del pianeta \u00e8 estremamente rigida, ma tollerabile di giorno dalla fauna e dalla maggior parte delle specie della galassia se propriamente vestite. Le notti invece sono troppo gelide per sopravvivere all'aperto.\nSu Hoth ne \"L'Impero colpisce ancora\" si trova la Base Echo, il quartier generale dell'Alleanza Ribelle. La base \u00e8 situata all'interno di un sistema di caverne ed \u00e8 protetta da due enormi portoni disposti alle entrate principali, sui lati nord e sud del gruppo montuoso. L'impianto include un hangar, trincee di difesa perimetrale, fanteria statica e veicoli, un cannone a ioni, scudi difensivi, un centro medico e il comando centrale. Quando a pieno carico, la base pu\u00f2 ospitare 7.500 combattenti, 350 medici, 120 droidi, almeno trenta mezzi di trasporto GR-75, sessanta caccia stellari e dodici snowspeeder. Durante la premanenza su Hoth, l'Alleanza pattuglia il territorio circondante la Base Echo con l'uso di tauntaun addomesticati e snowspeeder. Il perimetro della base viene inoltre munito di sistemi di vigilanza chiamati Echo Stations.\nApparizioni.\nHoth compare per la prima volta nel film \"L'Impero colpisce ancora\" ed \u00e8 uno scenario esplorabile nei videogiochi ' e '.\nCome riportato nel fumetto \"Star Wars\", dopo la battaglia di Yavin l'Alleanza Ribelle abbandona Yavin IV e si mette in cerca di un nuovo sito dove insediare il proprio quartier generale al riparo dall'Impero Galattico. La scelta ricade infine su Hoth, che viene giudicato appropriato per essere isolato e disabitato, e i ribelli vi istituiscono quindi la Base Echo.\nNe \"L'Impero colpisce ancora\" uno dei numerosi droidi-sonda imperiali raggiunge il pianeta Hoth e scopre dell'esistenza della base, allarmando l'esercito. I ribelli si prepararono immediatamente a fuggire, ma vengono intercettati dall'arrivo della flotta imperiale. Le due fazioni si affrontano quindi nella battaglia di Hoth, nella quale gli imperiali attaccano da terra tramite mezzi AT-AT le postazioni ribelli, i quali si difendono con snowspeeder, truppe e scudi difensivi mentre portano avanti l'evacuazione della base. Al prezzo di alti sacrifici e di una dura sconfitta, il nucleo dell'Alleanza Ribelle riesce a mettersi in salvo e la battaglia si conclude con la distruzione della Base Echo da parte dell'Impero Galattico.\nSfuggiti alla battaglia, la Principessa Leila, Ian Solo, Chewbecca e C-3PO a bordo del \"Millennium Falcon\" si addentrano nella cintura di asteroidi di Hoth per seminare gli agenti imperiali che danno loro la caccia. Il piano ha successo, ma i quattro devono affrontare dei mynock e una lumaca spaziale.\nUniverso espanso.\nHoth \u00e8 uno scenario esplorabile nei videogiochi ', ', ' e '.\nLa storia della scoperta del pianeta Hoth e della sua scelta come base dell'Alleanza Ribelle \u00e8 raccontata nei fumetti \"Iceworld\" e \"Star Wars 3-D\". In essi Luke, Ian e Chewbecca, fuggendo da una squadriglia imperiale dopo la battaglia di Yavin, trovano riparo sul pianeta. Dopo aver evitato l'attacco simultaneo del cacciatore di taglie Raskar e del contrabbandiere Salmakk, che avevano eletto il pianeta a centro delle loro attivit\u00e0 illegali, e averli messi in fuga, i tre raccomandano l'uso del mondo al comando alleato.\nNel videogioco ' Dash Rendar visita il pianeta nel corso delle sue avventure e prende parte alla battaglia di Hoth affrontando snowtrooper, probot, un AT-ST e degli wampa, prima di fuggire sulla propria nave, lOutrider\". Nel romanzo \"L'arma segreta\", Luke Skywalker torna su Hoth con Callista Ming nel 12 ABY. I due scoprono che la base \u00e8 ora occupata da cacciatori di wampa, i quali vengono tutti uccisi dalle creature. Anche Luke e Callista riescono a fuggire da Hoth solo con difficolt\u00e0. In \"\", nel 14 ABY il protagonista Jaden Korr viene spedito in missione alla Base Echo per scoprire informazioni sul culto di Ragnos. Qui affronta le forze congiunte dei Sith e dell'Imperial Remnant e le distrugge."}
{"id": "665227", "revid": "1123217", "url": "https://it.wikipedia.org/wiki?curid=665227", "title": "Semiluna grigia", "text": "La semiluna grigia \u00e8 la parte citoplasmatica centrale dell'uovo. Si forma quando l'embrione acquisisce un piano di simmetria.\nIn questa fase il citoplasma dell'uovo subisce dei movimenti rotazionali (dovuti alla presenza di microtubuli) durante i quali i granuli corticali e i pigmenti presenti nel citoplasma subiscono uno spostamento dal polo vegetativo verso il polo animale. Questo determina la formazione di una zona grigiastra chiamata \"semiluna grigia\"."}
{"id": "665240", "revid": "106456", "url": "https://it.wikipedia.org/wiki?curid=665240", "title": "Ernesto Lecuona", "text": "Biografia.\nA volte chiamato il \"Fryderyk Chopin di Cuba\" oppure il \"Liszt di Cuba,\" e anche Il \"Gershwin cubano\". Lecuona scrisse pi\u00f9 di seicento canzoni - la prima a 11 anni - amate nel mondo intero, come \"Malague\u00f1a \"(1927)\",\" \"Andaluc\u00eda (La Brisa y Yo) \"(1929), \"Siboney \"(1929) inserita evocativamente anche nel film di Fellini \"Amarcord\" ,\" Maria La O\" (1930) grande successo di Alberto Rabagliati che nel 1934 fece parte dell'orchestra \"Lecuona Cuban Boys Band\", \"Karabali \"(1933), \"Siempre en mi Corazon \"(1942), e moltissime altre.\nUna sua lontana cugina, Margarita Lecuona (1910-1981) fu cantante e compositrice di pi\u00f9 di trecento canzoni, tra le quali le famose \"Tabu\" e \"Babalu\", del 1941.\nCon l'ascesa al potere di Fidel Castro, Ernesto Lecuona lasci\u00f2 Cuba nel 1960 senza farvi mai pi\u00f9 ritorno. Si trasfer\u00ec a Tampa, Florida. Mentre era in visita alla tomba del padre, nelle Isole Canarie, mor\u00ec per un attacco di asma, malattia che l'aveva perseguitato tutta la vita. Lecuona \u00e8 sepolto nel Gate of Heaven Cemetery, Hawthorne, Westchester County, New York, USA.\nPremi e riconoscimenti.\nIl suo nome \u00e8 stato inserito nella Songwriters Hall of Fame"}
{"id": "665241", "revid": "1893", "url": "https://it.wikipedia.org/wiki?curid=665241", "title": "Blastomeri", "text": ""}
{"id": "665242", "revid": "767487", "url": "https://it.wikipedia.org/wiki?curid=665242", "title": "Balestriere", "text": "Il balestriere \u00e8 un tiratore di balestra, arma diffusasi in Europa durante il medioevo. Dapprima fu considerata un'arma ingiusta ed immorale, perch\u00e9 data la sua potenza di tiro anche un umile contadino poteva abbattere un nobile in armatura, e fu persino criticata per questo dalla Chiesa; successivamente la balestra divenne l'arma da lancio pi\u00f9 temuta del Medioevo, prima dell'arrivo dell'arco lungo inglese, durante la guerra dei cent'anni. Tutti gli eserciti cristiani si dotarono di corpi di balestrieri, equipaggiati con armature identiche a quelle della fanteria, e protetti durante le fasi di caricamento da un grande scudo chiamato pavese, retto da un portascudo chiamato pavesaro, in genere un giovane.\nEra importantissimo considerare il fattore terreno, prima di schierare un corpo di balestrieri: la balestra infatti pur avendo una invidiabile gittata, richiede tempo per essere caricata, ed inoltre il suo tiro \u00e8 di tipo lineare, e non parabolico, cosa che impediva ai balestrieri di tirare oltre degli ostacoli per colpire un nemico, a differenza dell'arco.\nOltre la celebre scuola francese, furono celebri in Italia i balestrieri genovesi, quelli pisani e quelli lucchesi soprattutto per il loro contributo alla prima crociata.\nNel corso del XV secolo, si afferm\u00f2 molto anche la scuola dei balestrieri di Gubbio e di Sansepolcro, che da allora celebrano il Palio della Balestra.\nSi ebbero corpi di balestrieri a piedi e a cavallo. Durante il Rinascimento, i balestrieri a cavallo venivano spesso usati come guardia personale dei Signori locali. Famosi furono i balestrieri a guardia di Federico da Montefeltro: \u00e9lite della Compagnia Feltria (l'esercito dei Montefeltro), erano cavalieri armati di balestra ed erano chiamati \"corazze del Duca\". Nelle antiche marine da guerra, i balestrieri formavano \"la guarnigione militare della galea\", e in caso di battaglia erano aiutati da tutti gli uomini liberi dai servizi essenziali della nave. In tempo di guerra, ogni galea genovese doveva imbarcarne almeno quattro, i quali erano esentati dai doveri di bordo."}
{"id": "665247", "revid": "1649409", "url": "https://it.wikipedia.org/wiki?curid=665247", "title": "Khalid dell'Arabia Saudita", "text": "Primi anni di vita.\nKhalid \u00e8 nato a Riad il 13 febbraio 1913, quinto figlio di re Abd al-Aziz. Sua madre era Al Jawhara bint Musaed Al Jiluwi, dell'importante clan Al Jiluwi, imparentati con gli Al Sa'ud.\nKhalid aveva un solo fratello germano, il principe Muhammad. Sua sorella, Al Anoud, ha sposato due figli di Sa'd bin Abdul Rahman. In primo luogo si \u00e8 maritata con Sa'ud bin Sa'd. Dopo la sua morte ha sposato il fratello Fahd.\nPrime esperienze.\nAll'et\u00e0 di 14 anni, Khalid \u00e8 stato inviato da re Abd al-Aziz come suo rappresentante nelle trib\u00f9 del deserto per ascoltare le loro preoccupazioni e i loro problemi. Nel 1932, \u00e8 stato nominato vicer\u00e9 del Hejaz al posto del principe Faysal, che era stato nominato ministro degli affari esteri. Il mandato del principe Khalid dur\u00f2 fino al 1934. In quell'anno infatti, il futuro sovrano si \u00e8 unito all'esercito saudita guidato dal fratello maggiore Faysal per combattere contro le forze yemenite. Nel 1934 al termine della guerra, il principe Khalid ha servito come presidente della delegazione saudita alla Conferenza di Ta'if. Questa si \u00e8 conclusa lo stesso anno con la firma di un trattato.\nNel 1934, \u00e8 stato nominato dal ministero dell'interno rappresentante saudita ai negoziati di pace. Nel 1939, ha partecipato alla Conferenza di San Giacomo sulla Palestina a Londra come assistente del principe Faysal, capo della delegazione saudita. La preparazione del principe Khalid nel governo dello stato moderno \u00e8 iniziata mediante visite e missioni all'estero con Faysal, in particolare nella rappresentazione dell'Arabia Saudita presso le Nazioni Unite. Ha poi servito in qualit\u00e0 di consigliere del principe ereditario. Il futuro re \u00e8 diventato una figura internazionale a seguito delle sue visite in qualit\u00e0 di rappresentante saudita. \u00c8 stato sempre libero nell'informare la stampa circa la logica di base delle decisioni di politica estera.\nNel settembre del 1943, il principe Faysal e il principe Khalid sono stati invitati negli Stati Uniti e l'allora vice presidente Harry Truman ha organizzato una cena per loro alla Casa Bianca. Essi hanno inoltre incontrato il presidente degli Stati Uniti Franklin D. Roosevelt. Durante la visita hanno soggiornato nella residenza ufficiale delle delegazioni estere, Blair House e hanno visitato la costa occidentale con un treno speciale che \u00e8 stato loro fornito dal governo degli Stati Uniti. Un diplomatico straniero ha descritto il principe Khalid durante questo periodo come \"probabilmente il bell'uomo dell'Arabia Saudita\".\nNel 1962, il principe Khalid \u00e8 stato nominato vice primo ministro, indicando la sua importanza nella linea di successione. Durante la lotta tra re Sa'ud e il principe Faysal, Khalid ha sostenuto quest'ultimo insieme ad altri principi che erano membri del ramo Al Jiluwi degli Al Sa'ud attraverso discendenza materna o per matrimonio. Il gruppo era guidato dai principi Mohammed, Khalid e Abd Allah, che aveva sposato una donna del clan Al Jiluwi.\nPrincipe ereditario.\nKhalid \u00e8 stato nominato principe ereditario nel 1965 per succedere a re Faysal dopo che il fratello Muhammad ha rifiutato il primo posto nella successione. Il principe Khalid \u00e8 stato anche nominato primo vice primo ministro. Il suo compito principale era quello di gestire tutti i poteri organizzativi ed esecutivi del Consiglio dei ministri. Era anche incaricato della cura degli affari del Governatorato della Mecca per conto del sovrano. Il principe ereditario non era attivo nelle questioni quotidiane ma agiva in qualit\u00e0 di rappresentante durante le assenze di re Faysal nelle riunioni e nelle cerimonie. Secondo documenti diplomatici degli Stati Uniti del 1971, godeva del sostegno dei capi trib\u00f9, delle autorit\u00e0 religiose e del principe Abd Allah, comandante della Guardia Nazionale.\nUna delle speculazioni sui motivi che hanno portato il principe Khalid ad essere selezionato come erede era la sua mancanza di predilezione per la politica. In breve, selezionandolo come erede la famiglia reale avrebbe potuto creare armonia intra-familiare.\nRegno.\nIl regno di re Khalid \u00e8 iniziato il 25 marzo 1975, quando il fratellastro Faysal \u00e8 stato assassinato da un nipote. Fu proclamato re dopo una riunione di sei membri di alto livello della famiglia Al Sa'ud ovvero suo zio Abd Allah bin Abdul Rahman, tre suoi fratelli maggiori Muhammad, Nasser, Sa'd e due suoi fratelli pi\u00f9 giovani Fahd e Abd Allah. L'incontro si \u00e8 tenuto poche ore dopo l'assassinio del sovrano. Dopo l'ascesa al trono, re Khalid \u00e8 diventato anche Primo ministro dell'Arabia Saudita.\nAnche se ci sono vari rapporti che affermano che il nuovo monarca \u00e8 stato solo un prestanome durante il suo regno e che le decisioni rilevanti venivano prese da altri, egli in realt\u00e0 non era un prestanome, ma il decisore finale di tutte le principali questioni di politica durante il suo regno. Questo perch\u00e9 il predecessore aveva istituito un sistema in cui il re era il mediatore finale dei problemi familiari.\nD'altra parte, re Khalid non \u00e8 stato un leader efficace soprattutto a causa dei problemi di salute che lo affliggevano. Anche se inizialmente sembrava essere riluttante a governare il paese, si \u00e8 poi adattato al nuovo ruolo e ha mostrato un interesse evidente nel migliorare l'istruzione, la sanit\u00e0 e le infrastrutture del paese durante i suoi sette anni di regno. Re Khalid veniva considerato come un custode geniale delle tradizioni. Tuttavia, il monarca non \u00e8 riuscito a monopolizzare il potere durante il suo regno portando alla responsabilizzazione dei principi che avevano ruoli rilevanti nel regno del defunto re Faysal. Le sue caratteristiche personali lo hanno reso un monarca rispettato. Anche se non aveva un interesse attivo per gli affari di stato e la sua salute non era buona, era ammirato come uomo onesto che \u00e8 riuscito ad avere buoni rapporti con la struttura tradizionale dell'Arabia Saudita. Era supportato anche da altri principi e forze potenti del paese.\nAffari interni.\nIl regno di re Khalid ha visto un massiccio sviluppo del paese. L'Arabia Saudita \u00e8 diventata uno dei paesi pi\u00f9 ricchi del mondo. In primo luogo ha affrontato gli affari interni, con particolare attenzione per lo sviluppo agricolo. Le citt\u00e0 industriali di Jubail e Yanbu (ora grandi complessi) sono state create durante il suo regno. Tuttavia, Simon Henderson sostiene che il suo periodo \u00e8 stato poco dinamico. D'altra parte, il numero di scuole \u00e8 aumentato durante il suo regno. Nel 1975, c'erano 3028 scuole elementari, 649 scuole secondarie e 182 scuole superiori. Nel 1980 c'erano 5373 scuole elementari, 1377 scuole secondarie e 456 scuole superiori. Un altro sviluppo significativo nel campo dell'istruzione durante il suo regno \u00e8 stata la creazione dell'Universit\u00e0 Re Faysal.\nLe rigorose politiche finanziarie del defunto re Faysal, unite alle conseguenze della crisi petrolifera del 1973, hanno creato una manna finanziaria che ha alimentato lo sviluppo e ha portato a un boom commerciale ed economico del paese. Risultati di rilievo si sono ottenuti dall'istituzione del secondo \"piano quinquennale\" nel 1975, che mirava in particolare a costruire infrastrutture sanitarie avanzate. Nel 1980, il sovrano anche lanciato il terzo piano di sviluppo del regno con un bilancio previsto di 250 miliardi di dollari.\nIl consolidamento del potere politico della famiglia regnante si \u00e8 stato intensificato durante il suo regno. In una riorganizzazione del consiglio dei ministri del marzo 1975, il monarca ha nominato l'allora principe ereditario Fahd vice primo ministro e il principe Abd Allah secondo vice primo ministro. La nomina di Fahd a principe ereditario e primo vice primo ministro lo ha reso una figura molto potente in contrasto con il ruolo marginale che Khalid aveva quando occupava quelle posizioni.\nNel 1975 sono stati istituiti il ministero degli affari municipali e rurali, con a capo il principe Majid, e il ministero dei lavori pubblici e degli alloggi, con a capo il principe Mut'ib. Queste due nomine erano una mossa volta a ridurre il potere della fazione Sudairi nell'esecutivo. Nel marzo 1975 ha nominato il principe Sa'ud bin Faysal ministro degli affari esteri. In seguito ha istituito il ministero dell'industria e dell'energia elettrica. Il fratello maggiore Muhammad \u00e8 stato uno dei suoi consiglieri chiave. In realt\u00e0, hanno agito insieme su quasi tutte le questioni politiche.\nLui e il principe ereditario Fahd hanno favorito una ricentralizzazione dello stato. Essi preferivano i tecnocrati originari del Najd, invertendo la tendenza inaugurata da re Faysal di favorimento degli abitanti dell'Hejaz. Tutto ci\u00f2 avveniva anche grazie alla pressione che gli \u02bfulam\u0101\u02be esercitavano sulla monarchia.\nAlcuni osservatori stranieri pensavano che il tradizionalismo non fosse pi\u00f9 una grande forza nel paese. Questa idea \u00e8 stata smentita quando almeno 500 dissidenti hanno invaso e sequestrato la Grande Moschea della Mecca, il 20 novembre 1979. Quando la prima notizia dell'attacco ha raggiunto Riyad, la reazione iniziale di re Khalid \u00e8 stata quella di consultare gli \u02bfulam\u0101\u02be per ottenere il permesso di usare la forza militare per espellere gli attaccanti. I dotti religiosi esitarono e si astennero dal dare una risposta definitiva. Solo in seguito gli \u02bfulam\u0101\u02be diedero il loro assenso. In occasione del sequestro, il principe ereditario Fahd era in Tunisia, ad una riunione del vertice arabo mentre il comandante della Guardia Nazionale Abd Allah era in Marocco per una visita ufficiale. Re Khalid, pertanto, ha assegnato la responsabilit\u00e0 di affrontare l'incidente al principe Sultan, allora ministro della difesa e al principe Nayef, allora ministro dell'interno.\nDopo aver recuperato la moschea, 63 ribelli sono stati giustiziati il 9 gennaio 1980 in otto citt\u00e0 diverse. Le esecuzioni sono state decretate dal sovrano dopo un editto emesso dagli \u02bfulam\u0101\u02be. Anche se \u00e8 stato il governo saudita a condannare a morte i ribelli in realt\u00e0 \u00e8 stato l'establishment religioso che ha ispirato i maggiori poteri.\nNel 1979, la minoranza sciita della Provincia Orientale ha organizzato alcune proteste e diversi manifestanti sono stati arrestati per poi essere liberati l'anno successivo. Dopo aver scarcerato i manifestanti, re Khalid e il principe ereditario Fahd hanno visitato la regione orientale di citt\u00e0 in citt\u00e0. Nel 1980, l'Arabia Saudita ha acquisito il pieno controllo della Aramco.\nRelazioni internazionali.\nAnche se re Khalid non aveva mai avuto un ampio interesse per la politica estera gi\u00e0 ai tempi del predecessore, il suo regno ha assistito a molte importanti manifestazioni internazionali, tra cui la rivoluzione iraniana, l'assassinio di Anwar Sadat e l'invasione sovietica dell'Afghanistan. Tutti questi fatti hanno avuto effetti significativi per l'Arabia Saudita. Il direttore generale dei servizi segreti Kamal Adham \u00e8 stato il suo consigliere chiave nella politica estera durante il suo regno.\nNel mese di aprile del 1975, il suo primo successo diplomatico \u00e8 stato la conclusione di un accordo di demarcazione relativo all'oasi di al-Buraymi, dove le frontiere di Emirati Arabi Uniti, Oman e Arabia Saudita si incontrano. Le rivendicazioni su queste confine avevano generato molte tensioni, pertanto, il sovrano voleva risolvere questa annosa disputa di confine. La conclusione favorevole dei negoziati ha aggiunto prestigio alla statura di statista del monarca.\nRe Khalid ha visitato Damasco nel dicembre 1975 e si \u00e8 incontrato con il presidente siriano Hafez al-Assad per discutere i modi per sostenere i musulmani in Libano, impegnati nella guerra civile. L'Arabia Saudita ha appoggiato la Siria negli sforzi militari.\nNel mese di aprile del 1976, re Khalid ha fatto visite di Stato in tutte le nazioni del Golfo, nella speranza di promuovere relazioni pi\u00f9 strette con i suoi vicini peninsulari. Inoltre ha convocato numerosi vertici e inaugurato il Consiglio di cooperazione del Golfo nel 1981. All'organizzazione hanno aderito Bahrain, Emirati Arabi Uniti, Kuwait, Oman e Qatar.\nDopo la rivoluzione islamica del 1979 in Iran, re Khalid ha inviato a Khomeini un messaggio di congratulazioni, affermando che \"la solidariet\u00e0 islamica\" potrebbe essere la base per l'approfondimento delle relazioni tra due paesi. Inoltre ha sostenuto che con la fondazione della Repubblica islamica in Iran vi erano meno ostacoli che inibivano la cooperazione tra i due paesi. La sua iniziativa non ebbe per\u00f2 successo, portando a supportare in modo non ufficiale l'Iraq impegnato nella guerra Iran-Iraq dal 1980.\nNel mese di aprile del 1980, re Khalid ha annullato una visita di Stato in Gran Bretagna come protesta per la diffusione del film \"Morte di una principessa\", che narra la vicenda e l'esecuzione di Misha'al bint Fahd, nipote del principe Muhammad. Re Khalid era stato invitato dalla regina Elisabetta II nel giugno 1979, dopo la visita della sovrana in Arabia Saudita fatta nel febbraio del 1979, durante la quale il monarca le regal\u00f2 una collana di diamanti. Il viaggio che era stato cancellato nel 1980 \u00e8 stato poi realizzato dal 9 giugno 1981 per quattro giorni. Dopo aver incontrato il primo ministro britannico Margaret Thatcher in Arabia Saudita nel mese di aprile del 1981, re Khalid ha affermato che sarebbe felice di discutere con lei, ma che per tutte le questioni amministrative avrebbe dovuto parlare con il principe ereditario Fahd.\nRe Khalid chiese all'allora presidente degli Stati Uniti Jimmy Carter di vendere aerei da combattimento avanzati al suo paese per contribuire a contrastare l'aggressione comunista nella zona. La consegna del primo di sessanta F-15 in base all'accordo approvato da Carter \u00e8 arrivato nel paese nel 1982. Ha inoltre acquistato un Boeing 747 munito di sala operatoria per svolgere le sue visite in sicurezza. Il monarca ha avviato una politica di introduzione di manodopera straniera per aiutare lo sviluppo del paese. Jimmy Carter nelle sue memorie ha dichiarato che sia re Khalid e che il principe ereditario Fahd gli avevano assicurato il loro inequivocabile sostegno a Sadat, anche se nessuna mossa concreta pubblica \u00e8 mai avvenuta in questa direzione.\nSalute.\nDal momento che re Khalid soffriva di malattie cardiache da lungo tempo, l'allora principe ereditario Fahd era incaricato del governo del paese. Il futuro sovrano ha avuto un attacco cardiaco nel 1970 e ha subito un intervento chirurgico al cuore nel 1972 alla Cleveland Clinic negli Stati Uniti. Il 3 ottobre 1978, ha subito un secondo intervento chirurgico al cuore di nuovo a Cleveland. Inoltre ha subito un'operazione all'anca a Londra nel 1976. Nel febbraio 1980, re Khalid ha avuto un attacco di cuore di minore gravit\u00e0.\nVita personale.\nIl sovrano si \u00e8 sposato quattro volte. La prima delle sue mogli, Latifa bint Ahmed Al Sudairi, era la sorella di Hassa, una delle mogli preferite dal padre. La sua seconda consorte \u00e8 stata Tarfa bint Abd Allah bin Abdul Rahman Al Sa'ud. La terza, Noura bint Turki bin Abd al-Aziz bin Abd Allah bin Turki Al Sa'ud \u00e8 stata la madre dei suoi figli maggiori, i principi Bandar e Abd Allah. Mor\u00ec all'et\u00e0 di 95 anni il 12 settembre 2011. La quarta, Sita bint Fahd Al Damir era madre di Moudi e del principe Faysal. Sita bint Fahd apparteneva alla trib\u00f9 Ujman di Al Badiyah ed era nipote di Wasmiyah Al Damir, moglie di Abd Allah bin Jiluwi. \u00c8 morta il 25 dicembre 2012 all'et\u00e0 di 90 anni.\nIl sovrano ha avuto quattro figli e sei figlie. Il suo figlio pi\u00f9 giovane, Faysal, \u00e8 il governatore della Provincia di Asir e membro del Consiglio di Fedelt\u00e0. Una delle sue figlie, Hussa, ha sposato Abd Allah bin Faysal bin Turki, pronipote di Turki I ed \u00e8 morta all'et\u00e0 di 59 anni nel novembre 2010. Un'altra, la principessa Moudi, \u00e8 segretaria generale della Fondazione Re Khalid e della Fondazione Al Nahda, e membro dell'Assemblea Consultiva.\nRe Khalid era caloroso, allegro e adorato dai suoi fratelli e sorelle. Era anche di carattere gentile, attento, devoto e raffinato. La falconeria e l'equitazione erano le sue attivit\u00e0 preferite, che favorivano la sua descrizione di uomo del deserto. Ha acquistato una prima Toyota Land Cruiser nel 1955 per praticare la falconeria. Nel dicembre del 1975, il sovrano ha comprato una Cadillac lunga 7,67 metri.\nMorte e funerale.\nIl regno di re Khalid si \u00e8 concluso il 13 giugno 1982 con la sua morte avvenuta a Ta'if, sede estiva della corte reale, a causa di un attacco di cuore. Lo stesso giorno il suo corpo \u00e8 stato portato da Ta'if a La Mecca. Dopo la preghiera funebre presso la Grande Moschea della citt\u00e0, il defunto sovrano \u00e8 stato sepolto nel cimitero al-'Ud di Riyad. Rappresentanze di Qatar, Kuwait, Gibuti, Emirati Arabi Uniti, Bahrain, e il presidente egiziano Hosni Mubarak, hanno partecipato alle esequie.\nEredit\u00e0.\nL'Aeroporto Internazionale di Riyad-Re Khalid, l'Ospedale Specialistico dell'Occhio Re Khalid, la King Khalid Military City e la Citt\u00e0 Medica Re Khalid nella Provincia Orientale sono state a lui intitolate. Inoltre, la sua famiglia ha istituito Fondazione Re Khalid, che viene guidata dal figlio Abd Allah.\nPremi.\nNel gennaio del 1981, il monarca \u00e8 stato premiato dalla Nazioni Unite (ONU) una medaglia d'oro. Questa medaglia \u00e8 la decorazione pi\u00f9 alta che l'organizzazione conferisce agli statisti che hanno contribuito significativamente alla pace e alla cooperazione in tutto il mondo. Nel 1981, re Khalid ha ricevuto anche il Premio Internazionale Re Faysal per il servizio all'Islam grazie ai suoi sforzi nel sostegno della solidariet\u00e0 islamica."}
{"id": "665251", "revid": "729019", "url": "https://it.wikipedia.org/wiki?curid=665251", "title": "Vitagraph", "text": "La United Vitagraph fu una casa cinematografica statunitense fondata da James Stuart Blackton e Albert E. Smith nel 1897 insieme a William T. Rock, che poi venne rilevata dai fratelli Warner nel 1925.\nNascita della casa.\nNel 1896 l'emigrato Blackton lavorava come reporter per il New York Evening World quando fu inviato a intervistare Thomas Edison sul suo nuovo proiettore cinematografico. Quando l'inventore parl\u00f2 all'intraprendente giornalista offrendogli di vendergli un gruppo di filmati ed un proiettore, quest'ultimo accett\u00f2 l'offerta. Un anno dopo, Blackton ed il suo socio in affari Smith fondarono l\"'American Vitagraph Company\", in diretta competizione con Edison stesso. Un terzo partner, il distributore William \"Pop\" Rock si aggiunse alla societ\u00e0 all'inizio del nuovo secolo.\nIl primo studio della compagnia venne allestito sul tetto di un palazzo a Nassau Street di Manhattan, ma venne presto trasferito a Brooklyn.\nIl primo successo della societ\u00e0 venne dai cinegiornali sulla guerra ispano-americana del 1898. Questi brevi filmati furono tra i primi esempi di propaganda cinematografica, e risentirono dei principali difetti del primo cinema propagandistico, legati al fatto che i fatti di cronaca non venivano girati in presa diretta ma rielaborati in un secondo tempo. Un esempio \u00e8 il filmato propagandistico sulla battaglia di Santiago Bay che venne girato in una piscina improvvisata con il \"fumo della battaglia\" provocato dal sigaro di Blackton.\nLa Vitagraph non fu l'unica compagnia cinematografica a cercare di sfruttare l'invenzione di Edison evitando i diritti sul brevetto. I legali di Edison ebbero molte citazioni da fare contro le societ\u00e0 competitrici del loro assistito, ma Blackton prefer\u00ec evitare noie legali acquistando una speciale licenza con la quale si impegnava a dare in distribuzione i suoi film alla societ\u00e0 di Edison.\nFu una delle dieci compagnie che Edison cerc\u00f2 di affiliare alla Motion Picture Patents Company (MPPC).\nFin dall'inizio del Novecento, la Vitagraph fu, negli Stati Uniti, la prima societ\u00e0 a dotarsi di un sistema produttivo di tipo industriale che le permise di primeggiare tra le altre compagnie, distinguendosi altres\u00ec per la variet\u00e0 dei generi affrontati, la naturalezza nella recitazione, la qualit\u00e0 delle scenografie e la sperimentazione di tecniche che sarebbero entrate nel repertorio classico del cinema americano.\nLa Vitagraph fu la compagnia statunitense che per circa dieci anni si impose sul mercato europeo arrivando a un certo punto a coprire l'ottanta per cento della distribuzione americana in Europa. Nel 1908, nacque la filiale parigina della casa che doveva provvedere alla stampa e alla distribuzione di film della Vitagraph nel continente. In Italia, a Milano, il concessionario era Mario Ferrari con la sede in via Padova 6, situata in un edificio chiamato Villino Vitagraph.\nLa Vitagraph fu l'unica compagnia cinematografica negli Stati Uniti ad attraversare con successo l'intero periodo del cinema muto.\nStar System della Vitagraph.\nL'American Vitagraph Company diede diversi contributi alla storia del cinema muto.\nFra le sue star sono da annoverare Florence Turner (conosciuta con il nome \"la ragazza Vitagraph\"), Maurice Costello, primo idolo dei matin\u00e9e, e Jean, il \"cane Vitagraph\", uno dei primi animali a diventare stella cinematografica nell'era del muto. Alla Vitagraph collabor\u00f2 anche uno dei pi\u00f9 noti registi di quel periodo, Larry Trimble. John Bunny gir\u00f2 molti film a fianco di Flora Finch, diventando il pi\u00f9 importante attore di commedie del muto prima dell'avvento di Charlie Chaplin. La morte di Bunny nel 1915 fu un evento celebrato a livello mondiale.\nNel dicembre 1912, la casa americana promosse un'iniziativa di grande impatto spettacolare, mandando in giro per il mondo una troupe formata dai suoi attori pi\u00f9 famosi che doveva realizzare dei film ambientati nei luoghi toccati dal tour facendo altres\u00ec pubblicit\u00e0 alla Vitagraph. Tra gli attori che parteciparono, vi furono Maurice Costello con la moglie Mae e le due figlie Dolores e Helen, il regista e attore James Young con la moglie, la famosa attrice Clara Kimball Young, lo sceneggiatore Eugene Mullin, l'operatore Harry Leslie Keepers, il regista William V. Ranous. Partiti da San Francisco via mare, toccarono e si fermarono alle Hawaii, a Yokohama, a Hong Kong, a Singapore, a Calcutta, a Bombay, in Egitto, a Venezia e a Roma. Durante tutto il viaggio, che si concluse con il rientro a New York il 2 giugno 1913, vennero girati una ventina di film e diversi documentari.\nFilmografia.\nSecondo IMDb, la Vitagraph produsse nei suoi anni di attivit\u00e0 tra il 1898 e il 1927, ben 3.136 film, gran parte dei quali erano cortometraggi a un rullo"}
{"id": "665252", "revid": "256896", "url": "https://it.wikipedia.org/wiki?curid=665252", "title": "Kongwa", "text": "Kongwa \u00e8 una cittadina della Tanzania centrale, capoluogo dell'omonimo distretto, nella regione di Dodoma.\nIl villaggio sorge su un altopiano, nella savana africana, a 800 m s.l.m. Il terreno, di origine vulcanica, mantiene in profondit\u00e0 delle polle di acqua salata.\nIl villaggio ha acquisito importanza in passato perch\u00e9 sorgeva sulla vecchia strada che collegava Morogoro con Dodoma. Vi passava inoltre la ferrovia che da Dar es Salaam arrivava fino a Songambele. Nel periodo della decolonizzazione la ferrovia venne smantellata dagli inglesi. Negli anni ottanta fu costruita l'attuale strada asfaltata, che per\u00f2 passa una ventina di km a nord del villaggio."}
{"id": "665253", "revid": "300067", "url": "https://it.wikipedia.org/wiki?curid=665253", "title": "Manifesta", "text": "Manifesta \u00e8 una mostra biennale europea itinerante di arte contemporanea.\nSi \u00e8 svolta in: Paesi Bassi, Lussemburgo, Slovenia, Germania, Spagna, Italia, Belgio, Russia e Svizzera. \nL'ultima edizione ha avuto luogo nel 2018 a Palermo. La prossima edizione si terr\u00e0 a Marsiglia dal 7 giugno al 1\u00ba novembre 2020.\nStoria.\nLa manifestazione nacque con il proposito di creare una piattaforma paneuropea per l'arte visuale contemporanea e favorire l'integrazione europea. Fu fondata dalla storica dell'arte olandese Hedwig Fijen, che ancora oggi la guida accanto a Peter Paul Kainrath.\nL'idea di un evento itinerante prese piede a Rotterdam nel 1996, in accordo con uno speciale organo consultivo internazionale (il predecessore dell'attuale Fondazione internazionale) e col sostegno di varie organizzazioni artistiche governative e alcuni ministeri della cultura europei, evolvendosi in una rete per giovani artisti del continente.\nCaratteristiche.\n\"Manifesta\" ha luogo ogni due anni, in una localit\u00e0 differente. \u00c8 co-organizzata da Manifesta Amsterdam, organizzazione indipendente e senza fini di lucro con sede nell'omonima capitale dei Paesi Bassi.\nOgni edizione viene solitamente realizzata in base a un tema principale e una serie di relativi eventi volti a indagare e riflettere su una pluralit\u00e0 di aspetti locali e nuove modalit\u00e0 espressive. \nLa sua vocazione paneuropea si riflette sia nella partecipazione di artisti di ogni genere, sia nel programma delle attivit\u00e0, al quale collaborano curatori esterni e rappresentanti di tutti i tipi delle istituzioni culturali, sociali e accademiche delle citt\u00e0 ospitanti.\nEdizioni.\n\"Manifesta 1\", 1996, Rotterdam (Paesi Bassi).\n\"Manifesta 1\" fu ospitata a Rotterdam, nei Paesi Bassi nel 1996 in 16 diversi musei e 36 spazi pubblici. Un team di cinque curatori da Barcellona, Budapest, Londra, Mosca, Parigi e Zurigo selezionarono 72 artisti da 30 diversi paesi europei e cinque da altri continenti.\nArtisti Manifesta 1:\nMartin Beck (Austria / USA)Mila Bredikhina (Russia)Patrick Van Caeckenbergh (Belgio)Entertainment &amp; Co(Portogallo)Mat Collishaw (Regno Unito)Maurice O\u2019Connell (Irlanda)Rogelio L\u00f3pez Cuenca (Spagna)Maria Eichhorn (Germania)Olafur Eliasson (Islanda)Ayse Erkmen (Turchia)Vadim Fishkin (Russia)Bernhard Fuchs (Austria)Tamara Grcic (Germania)Joseph Grigely (USA)Douglas Gordon (Scozia)Tommi Gr\u00f6nlund (Finlandia)Marie-Ange Guilleminot (Francia)Dmitri Gutov (Russia)Jitka Hanzlov\u00e1 (Germania)R\u00f3za El-Hassan (Hungary)Carl Michael von Hausswolff (Sweden)Christine Hill (Germania)Carsten H\u00f6ller (Germania)Fabrice Hybert (Francia)IRWIN (Slovenia)Siraj Izhar (Great Britain)Henrik Plenge Jacobsen (Denmark)Robert Jankuloski (Macedonia)Piotr Jaros (Poland)Koo Jeong-a (Francia)Ivana Keser (Croatia)Soo-Ja Kim (South-Korea)Suchan Kinoshita (Netherlands)Oleg Kulik (Russia)Ren\u00e9e Kool (Netherlands)Pavel Kopriva (Czech Republic)Yuri Leiderman (Russia)Tracy Mackenna (Scotland)Esko M\u00e4nnikk\u00f6 (Finlandia)Eva Marisaldi (Italy)Jenny Marketou (Greece)Roger Meintjes (Portogallo)Regina M\u00f6ller (Germania)NEsTWORK (Netherlands)Petteri Nisunen (Finlandia)Roman Ond\u00e1k (Slovakia)Huang Yong Ping (Francia)Valeri Podoroga (Russia)Tadej Pogacar (Slovenia)Mathias Poledna (Austria)Liza May Post (Netherlands)Luca Quartana (Italy)Tobias Rehberger (Germania)Gerwald Rockenschaub (Austria)Arsen Savadov (Ukraine)Pit Schulz (Germania)Georgy Senchenko (Ukraine)subREAL (Rumania)Nedko Solakov (Bulgaria)J\u00e1nos Sug\u00e1r (Hungary)Kathy Temin (Australia)Hale Tenger (Turkey)Jaan Toomik (Estonia)Rirkrit Tiravanija (USA)Didier Trenet (Francia)Rosemarie Trockel (Germania)Mette Tronvoll (Scandinavia)Uri Tzaig (Israel)Paco Vacas (Spain)Eul\u00e0lia Valldosera (Spain)Lydia Venieri (Greece)Susann Walder (Switzerland)Sam Taylor-Wood (Great Britain)Catherine Yass (Great Britain)\n\"Manifesta 2\", 1998, Lussemburgo.\nArtisti Manifesta 2: Eija-Liisa Ahtila (Finlandia)Kutlug Ataman (Turchia)Orla Barry (Gran Bretagna)Emese Bencz\u00far (Ungheria)Christine Borland (Scozia)Eriks Bozis (Lettonia)Maurizio Cattelan (Italia)Alicia Framis (Paesi Bassi)Dora Garcia (Paesi Bassi / Belgio)Dr. Galentin Gatev (Bulgaria)Dominique Gonzales-Foerster (Francia)Felix Gonzales-Torres (USA)Carsten H\u00f6ller (Germania)Pierre Huyghe (Francia)Sanja Ivekovic (Croazia)Inessa Josing (Estonia)Kristof Kintera (Repubblica Ceca)Elke Krystufek (Austria)Peter Land (Danimarca)Maria Lindberg (Svezia)Michel Majerus (Germania)Bjarne Melgaard (Norway / Australia)Deimantas Narkevicius (Lituania)Fanni Niemi-Junkola (Finlandia)Honor\u00e9 \u2019O (Belgio)Boris Ondreicka (Slovacchia)Tanja Ostojic (Jugoslavia)Marko Peljhan (Slovenia)Dan Perjovschi (Romania)Franz Pomassl (Austria)Antoine Prum (Lussemburgo)Tobias Rehberger (Germania)Jeroen de Rijke / Willem de Rooij (Paesi Bassi)Bojan \u0160ar\u010devi\u0107 (Francia)Eran Schaerf (Germania / Belgio)Tilo Schulz (Germania)Nebojsa Soba Seric (Bosnia)Ann-Sofi Sid\u00e9n (USA / Svezia)Andreas Slominski (Germania)Sean Snyder (Germania)Apolonija Sustersic (Slovenia / Paesi Bassi)Sarah Sze (USA)Bert Theis (Italia)Piotr Ukl\u00e1nskiGitte Villesen (Danimarca)Richard Wright (Scozia)\n\"Manifesta 5\", 2004, San Sebasti\u00e1n (Spagna).\nBas Jan Ader (Netherlands)Victor Alimpiev and Sergey Vishnevsky (Russia)Huseyin Alptekin (Turkey) Micol Assa\u00ebl (Italy)Sven Augustijnen (Belgium)Zbyn\u00fbk Baladr\u00e1n (Czech Republic)John Bock (Germania)Micha\u00ebl Borremans (Belgium)Sergey Bratkov (Russia) Carlos Bunga (Portogallo)Duncan Campbell (Great Britain)Cengis \u00c7ekil (Turkey)Illya Chichkan and Kyrill Protsenko (Ukraine)D.A.E. (Peio Aguirre and Leire Vergara)Jan de Cock (Belgium)Angela de la Cruz (Spain)Jeremy Deller (Great Britain)Andrea Faciu (Romania)I\u00f1aki Garmendia (Spain)Geert Goiris (Belgium)Kim Hiorth\u00f8y (Norway)Laura Horelli (Finlandia)K\u00fclli Kaats (Estonia)Johannes Kahrs (Germania)Leopold Kessler (Austria)Mark Leckey (Great Britain)Maria Lusitano (Portogallo)Mark Manders (Netherlands)Asier Mendizabal (Spain)Boris Mikhailov (Ukraine)Oksana PasaikoAnu Pennanen (Finlandia)Garrett Phelan (Ireland)Kirsten Pieroth (Germania)Paola Pivi (Italy)Office of Alternative Urban Planning (Ver\u00f3nica Arcos, Jos\u00e9 Arnaud, Sannah Belzer, Sebasti\u00e1n Khourian, Claudia Strahl, M\u00f3nica Villate, Constanze Zehi)Marc Quer (Francia)Daniel Roth (Germania)Michael Sailstorfer (Austria)Silke Schatz (Germania)Markus Schinwald (Austria)Conrad Shawcross (Great Britain)Eyal Sivan and Michel Khleifi (Israel/ Palestine)Hito Steyerl (Germania)Misha Stroj (Slovenia)Patrick Tuttofuoco (Italy)Vangelis Vlahos (Greece)Gillian Wearing (Great Britain)Amelie von Wulffen (Germania)Cathy Wilkes (Scotland)Yevgeniy Yufit (Russia)Olivier Zabat (Francia)David Zink Yi (Peru)Darius Ziura (Lithuania)\n\"Manifesta 6\", 2006, Nicosia (Cipro).\nL'edizione numero 6 avrebbe dovuto svolgersi nella citt\u00e0 etnicamente e politicamente divisa di Nicosia a Cipro nel 2006 ma \u00e8 stata cancellata tre mesi prima dell'avvio a causa delle complessit\u00e0 dovute alla divisione politica dell'isola.\n\"Manifesta 7\", 2008, Trentino-Alto Adige (Italia).\nNel 2008 per la prima volta Manifesta non \u00e8 stata ospitata da una citt\u00e0, ma da un'intera regione, il Trentino-Alto Adige.\n\"Manifesta 12\", 2018, Palermo (Italia).\nLa dodicesima edizione si \u00e8 svolta nel capoluogo siciliano dal 15 giugno al 4 novembre 2018, col tema: \"Il Giardino Planetario. Coltivare la coesistenza.\". Gli oltre quattro mesi palermitani, sullo sfondo di una citt\u00e0 capitale italiana della cultura, hanno rappresentato la rassegna pi\u00f9 lunga sin allora organizzata e di particolare successo con ben 483.712 visite. Il progetto curatoriale \u00e8 stato affidato ad OMA (\"Office for Metropolitan Architecture\"), fondato nel 1975 dagli architetti Rem Koolhaas ed Elia Zenghelis insieme a Madelon Vriesendorp e Zoe Zenghelis. Sotto il coordinamento dell'architetto siciliano Ippolito Pestellini Laparelli, gli altri \"Creative Mediators\" per \"Manifesta 12\" sono stati la svizzera Mirjam Varadinis, interna al Kunsthaus di Zurigo, l'architetto e artista spagnolo Andr\u00e9s Jaque, fondatore dell\u2019Office of Political Innovation, e la regista e giornalista olandese Bregtje van der Haak."}
{"id": "665256", "revid": "6066", "url": "https://it.wikipedia.org/wiki?curid=665256", "title": "Gerle", "text": ""}
{"id": "665259", "revid": "34222", "url": "https://it.wikipedia.org/wiki?curid=665259", "title": "Stain am rhein", "text": ""}
{"id": "665262", "revid": "1318658", "url": "https://it.wikipedia.org/wiki?curid=665262", "title": "Camice (paramento liturgico)", "text": "Il camice, o alba (che nell'Alto Medioevo indicava la tunica clericale), \u00e8 la veste bianca che indossano tutti coloro che officiano durante la liturgia cattolica. Essa \u00e8 indossata non solo dal sacerdote celebrante, ma anche dai ministri e dai ministranti.\nDescrizione.\nIl camice \u00e8 una veste lunga con maniche lunghe che copre tutto il corpo dalle spalle alle caviglie. \nNel rito romano, \"la veste sacra comune a tutti i ministri ordinati e istituiti di qualsiasi grado \u00e8 il camice stretto ai fianchi dal cingolo, a meno che non sia fatto in modo da aderire al corpo anche senza cingolo. Prima di indossare il camice, se questo non copre l\u2019abito comune attorno al collo, si usi l\u2019amitto. Il camice non pu\u00f2 essere sostituito dalla cotta, neppure sopra la veste talare, quando, secondo le norme, si indossano la casula o la dalmatica, oppure quando si deve indossare la stola, senza la casula o la dalmatica.\nNella celebrazione della messa, \"tutti coloro che indossano il camice, usino il cingolo e l\u2019amitto, a meno che per la forma stessa del camice non siano necessari\".\nTra le particolarit\u00e0, alle estremit\u00e0 del camice, all'altezza degli orli, possono essere applicati ricami di ogni genere, che rendono alcuni camici molto preziosi. Sotto questi ricami vengono talora applicate delle fodere colorate, a seconda del \"grado ecclesiastico\" di chi lo indossa. Il camice pu\u00f2 anche, pi\u00f9 semplicemente, essere provvisto di qualche simbolo religioso o decorazioni di vario tipo.\nI camici moderni, invece, sono provvisti di un colletto che aderisce al collo e sono muniti di cerniere sul petto o sulla spalla. Vi sono inoltre nuove tipologie di camice che richiamano le vesti monastiche con maniche larghe e cappucci.\nSimbologia.\nIndossando il camice si intende richiamare simbolicamente il battesimo, nel quale ogni cristiano riceve la nuova veste bianca, simbolo stesso della purezza di Cristo. \nInoltre si pu\u00f2 vedere in esso il richiamo a Ap 7, 14-15: \nSecondo il messale di San Pio V, il sacerdote, per richiamare tale simbologia, mentre lo indossa prima della Celebrazione eucaristica, recita la seguente preghiera (o la corrispettiva in latino): \"Purificami, Signore, e monda il mio cuore, perch\u00e9 per il Sangue dell'Agnello senza macchia io meriti le gioie eterne\"."}
{"id": "665263", "revid": "36426", "url": "https://it.wikipedia.org/wiki?curid=665263", "title": "Bactrocera oleae", "text": "La mosca dell'olivo, detta anche mosca delle olive o mosca olearia (Bactrocera oleae ()), \u00e8 un insetto appartenente alla sottofamiglia dei Dacinae . (Diptera Brachycera Schizophora Acalyptratae Tephritidae).\n\u00c8 una specie carpofaga, la cui larva \u00e8 una minatrice della drupa dell'olivo. \u00c8 considerata l'avversit\u00e0 pi\u00f9 grave a carico dell'olivo.\nDistribuzione ed importanza.\nQuesta specie \u00e8 associata alle piante del genere \"Olea\" e, in particolare, all'olivo. \u00c8 presente in tutto il bacino del Mediterraneo e in Sudafrica. Dalla fine degli anni novanta \u00e8 presente anche in California e, probabilmente, si \u00e8 diffusa in tutto l'areale di coltivazione dell'olivo nella regione neartica. Risultano avvistamenti in Africa, Isole Canarie, Cina, California, Messico e Centro America. (Daane and Johnson 2010; Nardi et al. 2005).\n\u00c8 considerata l'avversit\u00e0 pi\u00f9 importante a carico dell'olivo, nelle regioni in cui \u00e8 presente, arrivando a condizionare sensibilmente l'entit\u00e0 e la qualit\u00e0 della produzione nella maggior parte dell'areale di coltivazione.\nL'incidenza dei suoi attacchi tende ad accentuarsi nelle regioni pi\u00f9 umide e pi\u00f9 fresche dell'areale di coltivazione, con una notevole variabilit\u00e0 secondo la variet\u00e0 coltivata, mentre diventa meno marcata nelle zone a estati calde e siccitose e su cultivar da olio.\nMorfologia.\nL'uovo \u00e8 lungo 0,7-1,2\u00a0mm circa, \u00e8 allungato, leggermente appiattito al ventre, con un piccolo tubercolo micropilare biancastro, importante per la respirazione dell'embrione.\nLa larva \u00e8 apoda e di forma conico-cilindrica, ristretta anteriormente. Sviluppa attraverso tre stadi (larva di 1\u00aa, 2\u00aa e 3\u00aa et\u00e0). La larva matura \u00e8 lunga 6\u20137\u00a0mm, di colore bianco-giallastro, allungata, subconica. I sensori anteriori sono biarticolati e con il secondo articolo conico, il sensorio posteriore ha 8 sensilli. Lo scheletro cefalo-faringeo ha apodemi dorsali e ventrali molto brevi, lo sclerite ipostomale \u00e8 triangolare, manca quello subipostomale, le mandibole sono uncinate. I lobi orali sono percorsi da 10-12 solchi preceduti da ciascun lato da un sensillo placoideo simile a quello della larva di \"Ceratitis capitata\". Gli stigmi anteriori hanno 9-10 lobi. I tre stadi larvali si possono distinguere dal diverso profilo delle strutture cefalo-faringee. La diversa conformazione degli stigmi anteriori consente di discriminare le larve della 2\u00aa e 3\u00aa et\u00e0, mentre la larva di prima et\u00e0 \u00e8 metapneustica, cio\u00e8 provvista di un solo paio di stigmi posteriori.\nLo stadio di pupa si svolge all'interno del pupario, una capsula ellittica formata dalla trasformazione dell'exuvia dell'ultima muta larvale. Il pupario \u00e8 lungo 3,5-4,5\u00a0mm, di colore variabile dal bianco-crema al giallo-rossastro, quand'\u00e8 asciutto. Il cambiamento di colore del pupario consente di stabilire l'et\u00e0 delle pupe.\nGli adulti sono lunghi 4\u20135\u00a0mm. In Italia si riconoscono facilmente dagli altri Tefritidi per la caratteristica piccola macchia scura all'apice dell'ala e per l'estensione della cellula anale (cellula cup), stretta e allungata.\nL'adulto maschio presenta nell'ala un indurimento all'apice della cellula anale, il cui tratto ristretto \u00e8 pi\u00f9 lungo che nella femmina. Ai margini del III urite mostra i pettini.\nL'adulto femmina ha il capo giallastro con due nette macchie circolari sotto le antenne a poca distanza dall'occhio composto; gli occhi sono verde-bluastri. Il torace pu\u00f2 presentare macchiette variabili al posto delle tipiche fasce e linee. Il mesonoto \u00e8 grigio-bluastro con tre linee nerastre longitudinali. Il callo omerale, le aree mesopleurali e metapleurali e il mesoscutello sono di colore avorio. Le ali sono ialine, con parte dello pterostigma e la macchietta apicale brunastre. L'addome \u00e8 castano chiaro con macchiettatura variabile: tipicamente sono presenti coppie di macchie nerastre sugli urotergiti I-IV che per\u00f2 spesso si fondono in bande. L'ovopositore \u00e8 ben visibile, invaginato in parte dell'VII urite che \u00e8 sempre nerastro. La lunghezza \u00e8 di 4\u20135\u00a0mm.\nNella variet\u00e0 \"asiatica\" tutto il corpo \u00e8 giallastro e su di esso spiccano intensamente le fasce e le linee scure del mesonoto.\nCiclo.\nLe femmine depongono le uova a partire dall'estate inoltrata, quando l'oliva ha almeno un diametro di 7\u20138\u00a0mm. L'ovideposizione avviene praticando una puntura con l'ovopositore sulla buccia dell'oliva e lasciando un solo uovo nella cavit\u00e0 sottostante. La puntura ha una caratteristica forma triangolare dovuta ad un effetto ottico. Una puntura fresca ha un colore verde scuro, mentre le punture vecchie hanno un colore bruno-giallastro a seguito della cicatrizzazione della ferita.\nLa schiusura dell'uovo avviene dopo un periodo variabile secondo le condizioni climatiche: da 2-3 giorni nel periodo estivo ad una decina di giorni nel periodo autunnale. La larva neonata scava inizialmente una galleria superficiale, ma in seguito si sposta in profondit\u00e0 nella polpa fino ad arrivare al nocciolo, che in ogni modo non viene intaccato. Durante lo sviluppo larvale avvengono due mute con conseguente incremento delle dimensioni della larva.\nIn prossimit\u00e0 della terza muta la larva di III et\u00e0 si sposta verso la superficie e prepara il foro di uscita per l'adulto rodendo la polpa fino a lasciare un sottilissimo strato superficiale. In questa fase l'oliva mostra chiaramente i sintomi dell'attacco perch\u00e9 si presenta pi\u00f9 scura in corrispondenza della mina. Sulla superficie \u00e8 bene evidente un'area circolare traslucida dovuta alla pellicola residua lasciata. La pupa resta quiescente nella cavit\u00e0 sottostante, protetta all'interno del pupario formato dall'esuvia della larva matura.\nA maturit\u00e0 l'adulto rompe l'esuvia della pupa e fuoriesce dal pupario. Con una pressione rompe la pellicola superficiale lasciata dalla larva e sfarfalla lasciando il foro di uscita. Nel tardo autunno e in inverno il comportamento cambia: la larva matura fuoriesce dall'oliva e si lascia cadere nel terreno dove avviene l'impupamento.\nGli adulti sono glicifagi e si nutrono principalmente di melata. Essendo la loro dieta base povera di proteine, sono particolarmente attratti da materiali che emanano sostanze azotate volatili, come ad esempio gli escrementi degli uccelli, allo scopo d'integrare il fabbisogno proteico. Questo comportamento \u00e8 importante perch\u00e9 pu\u00f2 essere sfruttato nei programmi di lotta e di monitoraggio utilizzando come attrattivi le proteine idrolizzate e i sali d'ammonio.\nEsigenze ambientali.\nLo svolgimento del ciclo \u00e8 strettamente legato alle condizioni ambientali, in particolare l'andamento climatico e le caratteristiche delle olive. La conoscenza di questi parametri, congiuntamente al monitoraggio della popolazione, \u00e8 necessaria per attuare efficaci programmi di lotta integrata.\nIl clima influenza il ciclo soprattutto con la temperatura e in misura minore l'umidit\u00e0. La durata delle singole fasi biologiche \u00e8 riassunta nella seguente tabella:\nLa durata della fase giovanile varia perci\u00f2 da un minimo di circa 20 giorni ad un massimo di 5 mesi nella generazione svernante.\nLa temperatura ha un ruolo importante anche sulla vitalit\u00e0 e sui ritmi di riproduzione. Temperature superiori ai 30\u00a0\u00b0C provocano il riassorbimento dei follicoli ovarici riducendo la fecondit\u00e0 delle femmine: una femmina depone in media 2-4 uova al giorno in piena estate e 10-20 uova in autunno. Temperature persistenti sopra i 32\u00a0\u00b0C per diverse ore al giorno provocano anche mortalit\u00e0 superiori all'80% delle uova e delle larve di I et\u00e0.\nLe basse temperature hanno invece un'importanza decisamente limitata in quanto la vitalit\u00e0 \u00e8 compromessa dalle temperature inferiori ai 0\u00a0\u00b0C. Date le condizioni climatiche ordinarie nell'areale di vegetazione dell'olivo si deduce che le basse temperature interferiscono sulla dinamica di popolazione solo nelle zone pi\u00f9 settentrionali dell'areale dell'olivo e in inverni particolarmente rigidi.\nIn generale si pu\u00f2 dire che sono ottimali le temperature comprese fra i 20\u00a0\u00b0C e i 30\u00a0\u00b0C sia per le ovideposizioni sia per lo sviluppo larvale, unitamente ad un decorso climatico umido.\nIl secondo fattore ambientale di controllo \u00e8 rappresentato dalle caratteristiche intrinseche delle olive e dalla fase fenologica della pianta. Le femmine ricevono stimoli sensoriali che denotano il grado di recettivit\u00e0 dell'oliva, fenomeno che permette loro di scegliere le olive: prima dell'ovodeposizione la femmina \"saggia\" la dimensione, il colore e l'odore e, sembra, la presenza di determinate specie batteriche. Sono frequenti soprattutto in piena estate le punture sterili, provocate dalle femmine per saggiare la recettivit\u00e0 dell'oliva. L'etologia della mosca \u00e8 un aspetto al quale si sta rivolgendo una particolare attenzione negli ultimi anni per studiare metodi di lotta preventiva basati sull'impiego di prodotti repellenti (rame, caolino, ecc.).\nLo sviluppo larvale \u00e8 invece condizionato dalla consistenza della polpa e soprattutto dalle dimensioni della drupa. Nelle olive da mensa, infatti, la mortalit\u00e0 estiva \u00e8 pi\u00f9 contenuta in quanto la larva riesce a sfuggire agli effetti letali delle alte temperature migrando in profondit\u00e0. La consistenza della polpa \u00e8 invece un carattere intrinseco. Ne consegue che la suscettivit\u00e0 agli attacchi della mosca ha rilevanti differenze secondo la cultivar.\nDinamica di popolazione.\nA differenza di altre specie, la successione delle generazioni di \"Bactrocera oleae\" non \u00e8 marcatamente distinta per la scalarit\u00e0 delle ovideposizioni e la longevit\u00e0 degli adulti. Nell'arco di un anno si hanno in genere da 3 a 5 generazioni, ma in molte annate si pu\u00f2 avere anche una sesta generazione, che si sviluppa in primavera sulle olive non raccolte rimaste sull'albero.\nL'entit\u00e0 della popolazione varia nel corso dell'anno, ma si riscontrano due picchi: il primo in piena primavera, in corrispondenza degli sfarfallamenti degli adulti della generazione svernante, il secondo, pi\u00f9 intenso, all'inizio dell'autunno quando le olive presentano il massimo grado di recettivit\u00e0, le temperature si abbassano leggermente e il clima diventa pi\u00f9 piovoso. In Sardegna questi picchi di popolazione si verificano in genere nei mesi di aprile-maggio e di settembre-ottobre.\nFattori di predisposizione.\nLa predisposizione agli attacchi della mosca \u00e8 legata a diversi fattori, sia intrinseci sia estrinseci. I principali sono di natura climatica (temperatura e piovosit\u00e0), perci\u00f2 possono esserci marcate differenze di anno in anno. Tuttavia non vanno trascurati altri fattori di natura genetica o agronomica.\nIn definitiva le condizioni ambientali favorevoli agli attacchi della mosca sono le seguenti:\nIn ragione di questi fattori, l'incidenza della mosca dell'olivo aumenta passando dalle regioni meridionali a quelle settentrionali e dalle regioni costiere a quelle pi\u00f9 interne. Per quanto riguarda la stagione, in linea di massima le infestazioni estive sono generalmente contenute ad eccezione degli ambienti pi\u00f9 freschi e delle cultivar pi\u00f9 sensibili, mentre si hanno picchi d'infestazione a partire dal mese di settembre fino all'arrivo dei primi freddi, soprattutto con un decorso climatico piovoso.\nUn altro fattore, apparentemente singolare, \u00e8 il rapporto fra l'alternanza di produzione, fenomeno a cui l'olivo \u00e8 particolarmente predisposto, e l'intensit\u00e0 degli attacchi: in genere gli attacchi sono pi\u00f9 intensi nelle annate di scarica (bassa produzione) e pi\u00f9 contenuti in quelle di carica (alta produzione). Le cause di questo comportamento sono in parte biologiche e in parte agronomiche.\nNelle annate di scarica che seguono una di carica \u00e8 presente in genere una non trascurabile quantit\u00e0 di olive sulle piante residue dell'annata precedente, perci\u00f2 si ha un picco di popolazione pi\u00f9 elevato in corrispondenza degli sfarfallamenti primaverili e un potenziale riproduttivo pi\u00f9 alto che si manifesta con attacchi pi\u00f9 intensi e pi\u00f9 precoci. Le olive attaccate cadono precocemente in autunno e questo provoca una maggiore incidenza della mortalit\u00e0 durante la fase svernante.\nNella successiva annata di carica la popolazione della prima generazione \u00e8 alquanto contenuta e il potenziale riproduttivo modesto. Gli attacchi saranno pertanto pi\u00f9 tardivi e diluiti su una produzione di maggiore entit\u00e0.\nDanni.\nI danni causati dalla mosca dell'olivo sono congiuntamente di due tipi: quantitativo e qualitativo.\nSotto l'aspetto quantitativo il danno \u00e8 causato dalle larve di II et\u00e0 e, soprattutto, di III et\u00e0 e consiste nella sottrazione di una parte considerevole della polpa con conseguente riduzione della resa in olio. Una parte della produzione si perde anche a causa della cascola precoce dei frutti attaccati. Nelle olive da olio le punture e le mine scavate dalle larve di I et\u00e0 non hanno riflessi significativi sulla resa. Nelle olive da mensa, invece, il danno si estende anche alle punture sterili in quanto deprezzano la materia prima fino a causarne lo scarto dalla linea di produzione.\nSotto l'aspetto qualitativo va considerato il sensibile peggioramento della qualit\u00e0 dell'olio estratto da olive con un'elevata percentuale di attacchi da larve di III et\u00e0. L'olio ottenuto da olive bacate ha una spiccata acidit\u00e0 (espressa in acido oleico, dal 2% al 10% secondo la percentuale d'infestazione) e una minore conservabilit\u00e0 in quanto presenta un numero di perossidi pi\u00f9 elevato. Dagli attacchi di mosca derivano secondariamente deprezzamenti qualitativi pi\u00f9 o meno gravi dovuti all'insediamento di muffe attraverso i fori di sfarfallamento. Questo peggioramento qualitativo si evidenzia in modo notevole negli oli ottenuti da olive bacate raccolte da terra o stoccate per pi\u00f9 giorni prima della molitura.\nAusiliari antagonisti della mosca.\nSono pochi gli antagonisti naturali della mosca dell'olivo, tuttavia possono svolgere un ruolo non trascurabile nel contenere le popolazioni in programmi di lotta biologica e integrata. Si \u00e8 tuttavia constatato che questi fattori biologici, da soli, non riescono a contenere gli attacchi entro limiti economicamente sostenibili, in particolare a causa del differenziale riproduttivo fra mosca e antagonisti: questi riescono infatti a contenere gli attacchi della mosca quando la sua popolazione \u00e8 contenuta, mentre sono poco efficaci in caso di forti infestazioni. I nemici della mosca che hanno un ruolo significativo sono per lo pi\u00f9 parassitoidi.\nMetodi di lotta.\nStorici della lotta alla \"mosca olearia\".\nUno dei primi autori che fornisce metodi per la distruzione della \"musca oleae\" \u00e8 Giuseppe Maria Giovene (1792), nella sua opera \"Avviso per la distruzione dei vermi che attaccano la polpa delle olive\". Successivamente se ne occup\u00f2 anche Girolamo Caruso, che fu preside di facolt\u00e0 a Pisa dal 1872 al 1917, autore di una celebre \"Monografia dell'olivo\". Secondo l'uso ottocentesco (cap. XV paragrafo 14) chiama l'insetto \"Dacus olae\" (Fabr.), fornendo anche le altre denominazioni scientifiche proposte dai diversi autori e i nomi in vernacolo:\nSegue una accurata descrizione di tutti gli stadi del ciclo biologico, soffermandosi sulle larve e sui danni da loro provocati.\nI rimedi suggeriti sono empirici. Tra gli indubbi meriti di Caruso vi \u00e8 quello di aver suggerito agli agricoltori di una zona la lotta congiunta e coordinata.\nLotta chimica.\nLa lotta chimica alla mosca dell'olivo pu\u00f2 essere attuata con trattamenti curativi contro le larve oppure con trattamenti preventivi contro gli adulti.\nI trattamenti curativi si effettuano irrorando l'oliveto con insetticidi a base di Dimetoato (non pi\u00f9 ammesso), Deltametrina, Phosmet, Acetamiprid. Il dimetoato \u00e8 stato l'insetticida pi\u00f9 usato per la sua efficacia e per il costo relativamente contenuto. Inoltre si ritiene che questo principio attivo sia preferibile ad altri perch\u00e9 lascerebbe pochi residui nell'olio di oliva in quanto, essendo idrosolubile, passerebbe nelle acque di vegetazione. Tuttavia il prodotto risulta pericoloso per la salute umana ed \u00e8 stata quindi attuata la procedura di revoca delle autorizzazioni legislative relative all'impiego del dimetoato nell'anno 2020. Ad ora sono ammessi esclusivamente gli altri principi attivi che possono essere liposolubili, a differenza del dimetoato, ma che presentano una minore pericolosit\u00e0 per l'uomo e per l'ambiente. Fra i prodotti a basso impatto vanno citati quelli a base di azadiractina, un repellente naturale estratto dai frutti dell'albero di Neem. La sua efficacia nei confronti della mosca dell'olivo non \u00e8 stata ancora sufficientemente accertata. Fra gli insetticidi biologici la letteratura cita anche il rotenone, tuttavia l'uso di questo principio attivo, poco selettivo, \u00e8 sconsigliabile e in ogni modo deve essere autorizzato dagli organismi competenti dopo averne dimostrato l'effettiva necessit\u00e0.\nIl trattamento larvicida si effettua secondo i criteri della lotta a calendario, della lotta guidata e della lotta integrata.\nLotta a calendario. Si interviene generalmente con trattamenti preventivi periodici a partire dal periodo in cui compaiono in media le infestazioni (dalla piena estate nelle zone a maggiore incidenza o dal mese di settembre nelle zone a minore incidenza). Il trattamento viene ripetuto in media ogni 20 giorni (nel caso del dimetoato) o in base all'intervallo di carenza del principio attivo usato. L'aspetto negativo dei trattamenti a calendario \u00e8 il rischio di effettuare trattamenti inutili.\nLotta guidata e lotta integrata. S'interviene solo al superamento di una soglia di intervento. Questa pu\u00f2 essere stimata rilevando ogni settimana l'andamento della popolazione degli adulti con l'uso di trappole per monitoraggio oppure rilevando il numero di infestazioni attive (punture fertili e mine di larve di I e II et\u00e0). Affinch\u00e9 sia affidabile, il primo sistema richiede un adeguato riscontro nella sperimentazione in quanto le soglie d'intervento variano secondo il tipo di trappola e secondo l'ambiente. Nella Sardegna settentrionale \u00e8 stata valutata attendibile - per le cultivar da olio - una soglia d'intervento con la cattura settimanale di 10 adulti per trappola cromotropica in estate e 30 adulti per trappola in ottobre. Pi\u00f9 affidabile \u00e8 il campionamento delle olive per stimare l'entit\u00e0 dell'infestazione. In questo caso la soglia d'intervento consigliata \u00e8 il 10-15% di infestazioni attive per le cultivar da olio e il 5% per le cultivar da mensa. Il campionamento si effettua settimanalmente prelevando casualmente su un'ampia superficie un'oliva per pianta ad altezza d'uomo. Dal prelievo si separa un campione di 100-200 olive sulle quali va rilevata solo la presenza di uova e di larve di I e II et\u00e0 vive e non parassitizzate. L'eventuale presenza di fori di sfarfallamento, di larve di III et\u00e0 e di pupe non va computata in quanto il danno \u00e8 ormai verificato e il trattamento sarebbe inutile.\nI trattamenti preventivi si effettuano irrorando l'oliveto con esche proteiche avvelenate. Il principio di questo intervento risiede nel fatto che gli adulti, essendo glicifagi, sono attirati da sostanze azotate necessarie per integrare la loro dieta povera di proteine. Le sostanze utilizzate come esche per le mosche sono proteine idrolizzate e avvelenate con un insetticida fosforganico (in genere il dimetoato). Il trattamento va effettuato irrorando solo una parte della chioma degli alberi, preferibilmente quella pi\u00f9 alta ed esposta al sole. La soglia di intervento per i trattamenti adulticidi \u00e8 piuttosto bassa (2-3 adulti per trappola a settimana). Sono disponibili in commercio anche esche proteiche pronte all'uso a base di Spinosad, una miscela di metaboliti di origine batterica dotati di azione insetticida, il cui impiego \u00e8 autorizzato anche in agricoltura biologica.\nI trattamenti preventivi con le esche hanno il vantaggio di richiedere minori costi e di avere un minore impatto ambientale; inoltre, intervenendo sugli adulti, prevengono le ovodeposizioni e bloccano le infestazioni sul nascere. In generale si applicano sul 50% delle piante limitatamente ad un'area della chioma, preferibilmente esposta a sud, del diametro di 50\u201360\u00a0cm, con impieghi limitati di acqua. Il problema principale sta nel fatto che non sempre si rivelano efficaci. In linea di massima i trattamenti con le esche proteiche sono efficaci sulle generazioni estive in zone a bassa incidenza, mentre in settembre-ottobre \u00e8 in genere necessario ricorrere ai trattamenti larvicidi.\nFra gli interventi preventivi di recente acquisizione, compatibili con i principi di lotta biologica e integrata, va citato il trattamento con fungicidi rameici. \u00c8 stato riscontrato che il rame, pur essendo un anticrittogamico, esercita un'azione repellente nei confronti della mosca, le cui femmine rivolgono preferibilmente la loro attenzione, per le ovideposizioni, verso le olive non trattate. Alla base di questa azione preventiva ci sarebbe l'effetto biocida del rame nei confronti di batteri simbionti delle larve, interferendo con la fisiologia dell'apparato digerente della larva. Questi batteri, che allo stato libero si trovano sulla superficie dei vegetali e su altri materiali, sono assunti dalle femmine adulte e trasmessi alla discendenza attraverso l'uovo. Questa popolazione batterica avrebbe un effetto d'attrazione preferenziale nei confronti delle mosche, da cui si spiegherebbe l'azione repellente. Un'azione repellente sarebbe svolta anche dal caolino alterando la percezione del colore delle drupe da parte delle femmine. Nel complesso questi accorgimenti non vanno interpretati come metodi risolutivi, anche sulla base delle informazioni sulla casistica, ancora limitata. Sono tuttavia interessanti perch\u00e9 compatibili con la lotta biologica e la lotta integrata, perci\u00f2 possono svolgere un ruolo coadiuvante in una strategia di difesa integrata.\nLotta biologica ed integrata.\nLa lotta biologica, effettuata finora in ambito sperimentale con lanci di \"Opius concolor\", per il momento offre solo risultati parziali e in ogni modo si rivela particolarmente onerosa a causa degli elevati costi. Recentemente sono state effettuate prove di controllo biologico con il \"Bacillus thuringiensis\", ma anche in questo caso la lotta biologica ha mostrato una scarsa efficacia, principalmente a causa della difficolt\u00e0 di raggiungere la larva in profondit\u00e0.\nPi\u00f9 efficace \u00e8 l'adozione della lotta integrata in quanto sfrutta l'azione di controllo svolta in natura da parte degli agenti climatici (alte temperature estive) e degli antagonisti naturali. Eventualmente la lotta integrata pu\u00f2 essere coadiuvata con lanci del parassitoide in tarda estate. I criteri principali da adottare per la lotta integrata sono i seguenti:\nLotta biotecnica.\nAttualmente la lotta biotecnica \u00e8 praticata per lo pi\u00f9 a livello sperimentale o in aziende pilota o come coadiuvante della lotta integrata con l'uso delle trappole che, secondo la funzione, si distinguono in due tipi:\nLa cattura massale o \"mass trapping\" ha dato finora risultati paragonabili a quelli della lotta chimica attuata con le esche proteiche e solo se attuata su vasta scala. Si presta perci\u00f2 per programmi di lotta a livello comprensoriale, mentre offre risultati non eccellenti se attuata a livello aziendale, specie se su limitate estensioni. Negli anni settanta non essendo ancora scoperto il feromone della mosca, le prove di \"mass trapping\" sono state eseguite con trappole gialle, ma questa tecnica, richiedendo la collocazione di almeno 5 trappole per pianta, \u00e8 stata scartata perch\u00e9 antieconomica e di forte impatto negativo sull'entomofauna utile.\nFino agli anni novanta le trappole che hanno offerto i migliori risultati erano di fattura artigianale, realizzate in legno impregnato con un insetticida concentrato dotato di forte potere abbattente e di lunga durata. Fra i vari insetticidi i migliori risultati si ottengono con il deltametrina. Con queste trappole, in Sardegna, sono state condotte prove di cattura massale per oltre un decennio su circa 130.000 piante, con risultati che sono paragonabili a quelli ottenuti con i trattamenti adulticidi impiegando le esche proteiche. Dalla fine degli anni novanta sono disponibili in commercio anche trappole preparate su scala industriale (\"Ecotrap\") per il \"mass trapping\" della mosca dell'olivo. Le \"Ecotrap\" sono innescate con un doppio attrattivo, il feromone della mosca dell'olivo e il bicarbonato d'ammonio, con azione biocida svolta dal deltametrina. Nonostante la casistica limitata a pochi anni di prove, eseguite in alcune aree delle regioni mediterranee, i risultati sono giudicati positivi.\nGli attrattivi impiegati per le trappole sono di tre tipi:\nAllo stato attuale le trappole cromotropiche sono quelle pi\u00f9 affidabili per il monitoraggio: le soglie d'intervento calibrate su queste trappole sono state ampiamente collaudate, mentre \u00e8 ancora incerta la valutazione della soglia con le trappole chemiotropiche. Queste ultime si prestano meglio, invece, per il \"mass trapping\" combinando 2 o 3 attrattivi, preferibilmente uno sessuale e uno alimentare."}
{"id": "665265", "revid": "767487", "url": "https://it.wikipedia.org/wiki?curid=665265", "title": "Sequestro di persona a scopo di estorsione", "text": "Il sequestro a scopo di estorsione \u00e8 un delitto contro la libert\u00e0 personale e il patrimonio, previsto dal codice penale italiano all'art. 630.\nDisciplina normativa.\nIl testo dell'art. 630 recita:\nElementi.\nFatto ed elemento soggettivo.\nCondotta tipica del reato consiste nel privare taluno della libert\u00e0 personale per un fine estorsivo. Il reato si differenzia, perci\u00f2, dalla diversa figura delittuosa del sequestro di persona per il dolo specifico del voler \"conseguire, per s\u00e9 o per altri, un ingiusto profitto come prezzo della liberazione\".\nBene giuridico tutelato.\nAnche se il reato \u00e8 inserito (titolo XIII del libro II del codice penale) tra i reati contro il patrimonio, l'interesse tutelato \u00e8 primariamente, per unanime opinione, quello della libert\u00e0 personale ed eventualmente della vita dell'ostaggio.\nLa legislazione italiana prevede il sequestro dei beni su disposizione del magistrato. La legge Scotti, oggetto di varie polemiche, \u00e8 stata in seguito emendata e attualmente lo stesso magistrato pu\u00f2 disporre il dissequestro e autorizzare il pagamento del riscatto ai rapitori. \nFra le intenzioni dichiarate dalla legge vi era quello di impedire che il pagamento di un riscatto, pur potendo risolvere il singolo caso, incentivasse gli accadimenti delittuosi.\nIl sequestro non \u00e8 applicabile ai depositi o al possesso di azioni di istituzioni che godono dell'immunit\u00e0 di esecuzione.\nConsumazione.\nIl sequestro a scopo di estorsione \u00e8 un tipico reato permanente. Il momento consumativo si configura, secondo una parte della dottrina, quando la privazione della libert\u00e0 personale abbia assunto un grado minimo di apprezzabilit\u00e0. Secondo tale ricostruzione si avrebbe, perci\u00f2, soltanto delitto tentato nel caso in cui l'agente avesse privato della libert\u00e0 il soggetto passivo per pochissimi istanti e questi fosse subito riuscito a fuggire. La giurisprudenza ha, tuttavia, sostenuto spesso la tesi opposta, ritenendo consumata la fattispecie delittuosa non appena il sequestratore abbia privato taluno della libert\u00e0 personale, anche soltanto per un istante."}
{"id": "665266", "revid": "1305772", "url": "https://it.wikipedia.org/wiki?curid=665266", "title": "\u010cajkovskij (disambigua)", "text": "Il termine \u010cajkovskij indica un cognome russo di origine polacca.\nIl significato di tale cognome \u00e8 \"di gabbiani\" in quanto appartiene alla categoria dei cognomi russi che si formano aggiungendo la desinenza aggettivale \"skij\" alla radice di un nome, nel caso specifico \"\u010dajka\" (\"\u010dajkov\", genitivo plurale), che significa appunto gabbiano.\nSolitamente \u00e8 usato per riferirsi al musicista russo P\u00ebtr Il'i\u010d \u010cajkovskij.\nA questi sono poi stati dedicati:\nAltri personaggi sono "}
{"id": "665287", "revid": "1305772", "url": "https://it.wikipedia.org/wiki?curid=665287", "title": "Distress", "text": "Distress \u00e8 una forma ristretta specifica del termine stress, e spesso vengono usati come sinonimi. Pi\u00f9 in dettaglio, il termine \"distress\" rappresenta l'aspetto negativo dello stress, e viene contrapposto ad \"eustress\" che rappresenta l'aspetto positivo dello stress, quello di stimolazione fisiologica e mentale tesa ad adattarsi a un cambiamento nell'ambiente.\nDescrizione.\nIn medicina, \u00e8 uno stato avversivo in cui una persona non \u00e8 in grado di adattarsi completamente ai fattori stressogeni (che creano la condizione di attivazione), cio\u00e8 di modificare positivamente la situazione o risolvere il problema, e mostra comportamenti disadattivi.Pu\u00f2 evidenziarsi con fenomeni diversi, come l'inadeguata interazione sociale (ad esempio, aggressivit\u00e0, passivit\u00e0 o l'isolamento), iperattivazione, disturbi del sonno, difficolt\u00e0 di memoria.\nLe persone sotto stress costante hanno maggiori probabilit\u00e0 di ammalarsi, mentalmente (es. disturbo d\u2019ansia generalizzato o frequenti attacchi di panico, disturbi depressivi) o fisicamente in quanto lo stress acuto e prolungato incide sul sistema immunitario abbassando le difese dell'organismo e diminuendo le capacit\u00e0 di guarigione dei tessuti corporei, e limita il normale funzionamento degli organi (es. sindrome da fatica cronica).\nLe persone che non riescono o sono impossibilitate a risolvere il problema che causa il distress trovano altri modi di combatterlo, in modi sia negativi che positivi. Esempi di modi positivi sono l'ascolto della musica, esercizi di rilassamento, attivit\u00e0 sportiva, distrazioni di gioco, attivit\u00e0 sociali, immersione in un lavoro piacevole ecc. Modi negativi possono includere l'uso di droghe, l'uso di alcool o attivit\u00e0 che assorbono il loro tempo e impegno sottraendolo ad altri campi, e possono portare a complicate interazioni sociali, causando cos\u00ec un disagio ancora maggiore.\nLe ricerche in campo medico e psicologico distinguono le conseguenze negative dello stress in base al tipo di fattore scatenante, ad esempio condizioni di vita generalizzate (un matrimonio stressante, possibilit\u00e0 socioeconomiche inadeguate, difficolt\u00e0 di sopravvivenza costanti ecc.), singoli eventi traumatici (terremoti, atti di terrorismo ecc.), o traumi cumulati nel tempo (abusi fisici infantili, condizioni di maltrattamento psicologico e vessazione quotidiana ecc.)."}
{"id": "665289", "revid": "544909", "url": "https://it.wikipedia.org/wiki?curid=665289", "title": "Tortei de patate", "text": ""}
{"id": "665294", "revid": "1924342", "url": "https://it.wikipedia.org/wiki?curid=665294", "title": "LDN (singolo)", "text": "LDN (abbreviazione di \"London\", Londra) \u00e8 un singolo della cantante britannica Lily Allen, pubblicato il 25 settembre 2006 come secondo estratto dal primo album in studio \"Alright, Still\".\nDescrizione.\n\"LDN\" \u00e8 un pezzo pop con riferimenti ska, basato su un campionamento del brano \"Reggae Merengue\" di Tommy McCook e dei The Supersonics del 1970.\nPubblicazione.\nOriginariamente, furono stampate 500 copie del singolo su vinile il 24 aprile 2006, insieme al brano \"Knock 'Em Out\". \u00c8 stato poi ripubblicato il 25 settembre 2006, in seguito al successo ottenuto dal primo singolo, \"Smile\".\nVideo.\nSono stati girati due video per \"LDN\": il primo a basso costo, per promuovere la pubblicazione su vinile, e il secondo per la ripubblicazione a livello mondiale."}
{"id": "665298", "revid": "466539", "url": "https://it.wikipedia.org/wiki?curid=665298", "title": "Anastas Ivanovi\u010d Mikojan", "text": "Biografia.\nNacque Anastas Hovhannesi Mikojan nel villaggio di Sanahin, in Armenia; il patronimico fu russificato in Ivanovi\u010d dopo l'avvento dell'URSS. Suo padre, Hovannes, era un carpentiere mentre sua madre era una tessitrice. Suo fratello Art\u00ebm fu il cofondatore della famosa casa di progettazione MiG di aerei militari sovietici. Mikojan venne educato e ottenne il diploma presso il seminario teologico di Nerseesjan a Tbilisi, in Georgia. Egli avrebbe in seguito sottolineato che i suoi continui studi in teologia lo indussero sempre pi\u00f9 all'ateismo, \"Ho sempre avuto la chiara idea di non credere in Dio, pi\u00f9 studiavo argomenti religiosi meno credevo in Dio\". Durante gli studi ebbe qualche infarinatura di ideologia liberale e socialista.\nL'esordio in politica.\nAll'et\u00e0 di vent'anni egli form\u00f2 un Soviet di lavoratori a E\u010dmiadzin. Nel 1915, Mikojan si un\u00ec formalmente al Partito Operaio Socialdemocratico Russo (pi\u00f9 tardi noto con il nome di partito Bolscevico) e divenne leader del movimento rivoluzionario nel Caucaso. La sua interazione con i rivoluzionari sovietici lo port\u00f2 a Baku, in Azerbaigian dove divenne coeditore per la lingua armena del giornale \"Social-Democrat\" (\u054d\u0578\u0581\u056b\u0561\u056c-\u0534\u0565\u0574\u0578\u056f\u0580\u0561\u057f) e pi\u00f9 tardi del giornale in lingua russa \"Izvestija Bakinskogo Soveta\" (\u0418\u0437\u0432\u0435\u0441\u0442\u0438\u044f \u0411\u0430\u043a\u0438\u043d\u0441\u043a\u043e\u0433o \u0421o\u0432e\u0442a).\nCombatt\u00e9 in qualit\u00e0 di commissario politico nell'Armata Rossa appena costituita, e combatt\u00e9 a Baku contro le forze anti-bolsceviche, dove venne ferito e si distinse per aver salvato la vita al suo futuro compagno di partito, Sergo Ord\u017eonikidze. Nello stesso anno, venne arrestato dalle forze britanniche interventiste a Baku ma riusc\u00ec a fuggire. Dopo il suo rilascio continu\u00f2 la sua attivit\u00e0 all'interno del partito e fu uno dei fondatori del soviet di Baku nel 1919.\nLa scalata nel partito.\nDopo la lotta per l'ascesa al potere che segu\u00ec la morte di Lenin venne eletto nel Comitato Centrale nel 1923. Divenne \"Commissario del Popolo per il Commercio Interno ed Estero\" nel 1926, ed entr\u00f2 in contatto con la cultura industriale occidentale, dalla quale prese la produzione di beni in scatola. Nel 1935 venne eletto al Politburo, e fu uno dei primi leader sovietici a recarsi negli Stati Uniti per negoziare una cooperazione per lo sviluppo economico del suo paese. Fu responsabile dell'organizzazione per il trasporto di cibo e vettovagliamenti durante la seconda guerra mondiale. Suo figlio, pilota nell'Aeronautica, venne ucciso in combattimento da un caccia tedesco nella Battaglia di Stalingrado. Nel 1942 divenne membro del Comitato per la Difesa di Stato e per i suoi sforzi nel periodo bellico, venne decorato come Eroe del Lavoro Socialista nel 1943. Nel 1946, Mikojan divenne vice presidente del Consiglio dei ministri.\nMikojan fu anche un cuoco di talento e si dice che preparasse con grande zelo regali per i membri del partito da consegnare durante l'ultimo giorno dell'anno: per Iosif Stalin stivali fatti di cioccolato, per l'ex-premier sovietico Georgij Malenkov un tavolo fatto di cioccolato, per Nikita Chru\u0161\u010d\u0451v una bottiglia fatta di cioccolato e per Lavrentij Berija, una pistola di cioccolato. Invitato nella cucina di Mikojan, Berjia, mentre il padrone di casa stava cucinando dello \u0160i\u0161-Kebab, si rivolse a lui chiamandolo \"Compagno maestro di cucina\", al quale Mikojan replic\u00f2: \"Si, si, mio caro Lavrentij Pavlovi\u010d, nella mia cucina non troverai un solo dannato pezzo di carne umana\".\nSubito prima della morte di Stalin, Mikojan e Georgij Malenkov, insieme ad altri membri del partito, avrebbero dovuto essere vittima di una nuova purga stalinista che non venne attuata a causa della morte di Stalin nel 1953. Mikojan rimase al governo dopo la morte di Stalin, al posto di ministro del Commercio sotto Malenkov. Egli sostenne Chru\u0161\u010d\u00ebv e la sua lotta per l'ascesa al potere al posto di Stalin, e venne eletto Primo vice-premier dell'Unione Sovietica in riconoscimento dei suoi servigi.\nNel 1956 Mikojan fu uno degli organizzatori del Discorso segreto di Chru\u0161\u010d\u0451v tenuto al XX Congresso del PCUS, denunciando il culto della personalit\u00e0 di Stalin. Mikojan fu inviato in Ungheria nell'ottobre 1956 per risolvere la crisi causata dalla rivoluzione ungherese del 1956 contro il governo comunista locale. Egli si oppose strenuamente alla decisione di Chru\u0161\u010d\u0451v e del Politburo di usare le truppe sovietiche, convinto che questo avrebbe sgretolato la reputazione internazionale dell'Unione Sovietica e minacci\u00f2 di dare le dimissioni.\nPolitica estera.\nNel 1957, si rifiut\u00f2 di partecipare al tentativo di rimuovere Chru\u0161\u010d\u0451v guidata da Malenkov e Molotov e divenne il pi\u00f9 stretto alleato di Chru\u0161\u010d\u0451v. Il motivo della sua fedelt\u00e0 a Chru\u0161\u010d\u0451v era motivato alla promozione di quest'ultimo del processo di \"de-Stalinizzazione\" e alla sua convinzione che un trionfo dei complottatori avrebbe significato il ritorno delle mortali purghe degli anni trenta. Mikojan continu\u00f2 a presiedere molti uffici importanti nel campo del commercio, e comp\u00ec un certo numero di visite diplomatiche negli Stati Uniti, in Giappone, ed in Messico ed ottenne nuovamente il titolo di Vice-premier.\nMikojan continu\u00f2 a sostenere una posizione moderata nei confronti della Guerra fredda e dissent\u00ec con Chru\u0161\u010d\u0451v e con la sua politica del rischio calcolato nella crisi del 1961 a Berlino del \"Checkpoint Charlie\" e sulla crisi degli U-2 del 1960, che Mikojan era convinto avrebbe tenuto alti i tenori della Guerra fredda per altri quindici anni. Tuttavia, durante tutto questo periodo, egli rimase comunque un importante alleato di Chru\u0161\u010d\u0451v nei pi\u00f9 alti livelli della \u00e9lite politica Sovietica.\nRelazioni con Cuba.\nIl governo Sovietico accolse con gioia il rovesciamento del presidente cubano Fulgencio Batista nel 1959 da parte di Fidel Castro e dei suoi ribelli comunisti. Chru\u0161\u010d\u0451v comprese l'importanza di una potenziale alleanza con una nazione dei Caraibi e invi\u00f2 Mikojan in missione diplomatica sull'isola. Egli fu il primo leader sovietico a visitare ufficialmente l'isola dopo la rivoluzione, assicurandosi importanti accordi commerciali con il governo compresa l'esportazione di petrolio sovietico in cambio dello zucchero cubano.\nIl rapporto con gli Stati Uniti.\nL'\"ammorbidimento\" di Chru\u0161\u010d\u0451v sulla politica della \"linea dura\" port\u00f2 allo sviluppo di nuove relazioni diplomatiche con gli Stati Uniti alla fine degli anni cinquanta. In qualit\u00e0 di primo ambasciatore di Chru\u0161\u010d\u0451v, Mikojan fece visita negli Stati Uniti diverse volte, studiando il sistema economico a base capitalista e confrontandolo con il sistema dell'Unione Sovietica.\nA dispetto della ambigua linea della Guerra fredda tra le due superpotenze, Mikojan venne accolto con calore dagli americani, compreso il deputato democratico del Minnesota Hubert Humphrey, che lo defin\u00ec \u00abflessibile per attitudine\u00bb, mentre il governatore dello stato di New York Averell Harriman lo descrisse come \u00abil meno rigido\u00bb dei politici sovietici. Le sue visite negli Stati Uniti inclusero anche pranzi con senatori della Commissione relazioni estere, e con il presidente degli Stati Uniti d'America Dwight D. Eisenhower.\nLa sua importanza e statura politica furono attestate dalla sua presenza ai funerali di John F. Kennedy nel 1963, in rappresentanza dell'Unione Sovietica, in occasione dei quali assicur\u00f2 al presidente Lyndon Johnson che il suo Paese non aveva nulla a che fare con l'assassinio di Kennedy, nonostante il coinvolgimento di Lee Harvey Oswald, il quale aveva per un breve periodo riparato in Unione Sovietica, prima di essere coinvolto nell'assassinio di Kennedy.\nIl colpo di Stato.\nLa sua influenza rimase nel periodo Bre\u017enev; Mikojan serv\u00ec come Presidente del Praesidium del Soviet Supremo dell'Unione Sovietica dal 1964 al 1965, prima di ritirarsi. Scrisse le sue memorie nel 1970. Lui e il futuro premier Kosygin furono gli unici due ufficiali superiori del governo sovietico a lasciare il servizio volontariamente.\nMorte.\nMor\u00ec all'et\u00e0 di 82 anni per cause naturali il 21 ottobre 1978 e fu seppellito presso il cimitero di Novodevi\u010dij in Russia.\nOnorificenze.\nRicevette un totale di sei onorificenze dell'Ordine di Lenin."}
{"id": "665310", "revid": "15756", "url": "https://it.wikipedia.org/wiki?curid=665310", "title": "Filtro B\u00fcchner", "text": "Il filtro B\u00fcchner \u00e8 un comune attrezzo del laboratorio chimico utilizzato per effettuare filtrazioni sottovuoto. Prende il nome dal chimico industriale tedesco Ernst B\u00fcchner (1850\u20131924).\n\u00c8 fabbricato solitamente in porcellana, ma sono disponibili anche pezzi costituiti da vetro o plastica. La parte superiore \u00e8 di forma cilindrica e possiede una superficie piatta contenente diversi forellini; su questa superficie viene adagiata e fatta aderire fino a toccare i bordi la carta da filtro. La parte inferiore ha invece forma ad imbuto allungato: il filtro B\u00fcchner viene utilizzato inserendo questa parte su una beuta da vuoto con una opportuna guarnizione che assicuri la tenuta. Una pompa da vuoto, normalmente una pompa ad acqua, viene collegata tramite un tubo di gomma all'apposito attacco laterale sito sulla beuta.\nGeneralmente, gli imbuti realizzati in porcellana necessitano di carta da filtro, che deve essere di diametro leggermente inferiore al diametro interno dell'imbuto, mentre gli imbuti in vetro presentano un setto poroso, di diverso diametro dei pori a seconda del grado di filtrazione richiesto. La porosit\u00e0 di uso generale \u00e8 di grado P3. Ultimamente stanno entrando in circolazione imbuti con la forma classica degli imbuti in porcellana, ma realizzati in vetro.\nIn queste condizione \u00e8 possibile effettuare una filtrazione molto rapida sfruttando l'effetto di suzione, molto pi\u00f9 energico rispetto alla classica filtrazione per gravit\u00e0: il liquido passa attraverso il filtro e gocciola raccogliendosi all'interno della beuta, mentre sul filtro si deposita la fase solida contenuta. In tal modo, oltre all'evidente vantaggio relativo alla velocit\u00e0, risulta possibile filtrare liquidi altrimenti difficilmente o poco efficacemente separabili.\nQuesto sistema di filtrazione viene normalmente utilizzato per isolare composti puri dopo ricristallizzazione o nell'ambito delle determinazioni quantitative della chimica analitica."}
{"id": "665312", "revid": "113112335", "url": "https://it.wikipedia.org/wiki?curid=665312", "title": "Tunica (abbigliamento)", "text": "La tunica (latino \"tunica\") era l'abito maschile pi\u00f9 comune nelle terre appartenenti all'antica Roma. Veniva indossata sia da cittadini che da non-cittadini, ma i cittadini di solito la indossavano sotto la toga, soprattutto in occasioni formali. La presenza o assenza di strisce colorate, come pure lo spessore e gli ornamenti, permettevano di distinguere lo status nella societ\u00e0 romana di chi la indossava.\nIl nome deriva dal gr. \"caton\u00e1che\" (\"\u03f0\u03b1\u03c4\u03c9\u03bd\u03ac\u03f0\u03b7\"), veste di uso comune gi\u00e0 nell\u2019antica Grecia, ma che era portata allora ornata di vello di capra o di pecora nella parte bassa per evitare che si deteriorasse facilmente con lo star seduti su pietre o legni. Inoltre la tunica greca presentava talvolta una decorazione sul bordo che rappresentava la citt\u00e0 stato in cui abitava chi la indossava. Le tuniche venivano tinte di vari colori (mai di nero), oppure completamente sbiancate.\nUna tunica famosa era quella che indossava Cristo prima della sua crocifissione e che, secondo il Vangelo di San Giovanni, i soldati romani preposti alla sorveglianza del patibolo si disputarono tirandola a sorte.\nNella cultura occidentale contemporanea, la tunica viene tuttora usata soprattutto in ambito religioso.\nLa tunica dei legionari romani.\nSotto la corazza, il legionario romano indossava una tunica, di lana o lino. Diverse raffigurazioni artistiche e o testimonianze letterarie testimoniano l'uso di colorazioni diverse della tunica militare comprendendo anche il bianco, ma non ci sono elementi a sufficienza per pensare alla presenza di una regola o di una codifica.&lt;br&gt;\nIn origine, la tunica indossata dai legionari romani consisteva semplicemente in due lunghi pezzi di stoffa rettangolari cuciti tra loro, con i buchi per la testa e le braccia lasciati semplicemente privi di cucitura. In seguito, venne di moda per le tuniche essere prodotte con le maniche e indossate insieme alle braccae, primordiali calzoni d'origine gallica.\nLa tunica nella Chiesa Cattolica.\nPrima della soppressione degli ordini minori nella Chiesa cattolica dopo il Concilio Vaticano II, la tunica (o la tunicella) era il vestimento sacro dei suddiaconi. Essa era una veste che veniva indossata sopra il camice e l'amitto nella celebrazione della messa e di altre azioni liturgiche. Il Vescovo pu\u00f2 indossarne una sotto la casula durante una \"messa pontificale\". Cos\u00ec come la dalmatica e la casula, il colore della tunica varia in funzione del colore liturgico relativo al giorno in cui viene officiata la messa.\nEssa era, prima che il ruolo dei suddiaconi venisse soppresso, assolutamente indistinguibile rispetto alla dalmatica ad eccezione delle maniche e della banda singola orizzontale sia di fronte che sul retro, rispetto alla doppia banda della dalmatica.\nUso corrente.\nLa tunica pu\u00f2 essere ancora vista quando la messa solenne viene celebrata nello stile Tridentino. Viene anche usata dai crociferi o dagli accoliti in determinate occasioni.\nTunica molesta.\nUsata nella pratica della tortura, veniva impregnata di sostanze infiammabili e avvolta intorno al corpo del condannato."}
{"id": "665329", "revid": "103249", "url": "https://it.wikipedia.org/wiki?curid=665329", "title": "Mustazzueli", "text": ""}
{"id": "665331", "revid": "103249", "url": "https://it.wikipedia.org/wiki?curid=665331", "title": "Mustazzolo", "text": ""}
{"id": "665332", "revid": "115690256", "url": "https://it.wikipedia.org/wiki?curid=665332", "title": "Irisbus Cristalis", "text": "L'Irisbus Cristalis \u00e8 un modello di filobus urbano semplice o snodato realizzato in Europa dalla Irisbus a partire dal 2004 fino al 2011.\nCaratteristiche.\n\u00c8 un filobus di concezione moderna con guida a sinistra, che presenta il pianale totalmente ribassato ed uno spazio riservato ai disabili; una telecamera consente la retromarcia ed il controllo automatico delle aste di captazione (la telecamera non \u00e8 presente sugli esemplari in servizio a Milano). Il Cristalis non \u00e8 dotato del classico sistema di corde per manovrare le aste, le quali, in caso di scarrucolamento, nei mezzi in servizio in Italia vengono nuovamente posizionate a contatto della rete elettrica tramite una pertica telescopica in vetroresina; in Francia vengono invece riposizionate sulla rete in modo automatico premendo un pulsante a bordo, in quanto sulle linee elettriche sono presenti a intervalli regolari dei metallici che invitano le aste ad agganciarsi al bifilare. Curato anche nei particolari, il mezzo presenta le coperture per le ruote e le porte traslanti (anche anteriormente, seppur di larghezza minorata). La trazione del veicolo avviene tramite motori elettrici, inseriti nei mozzi delle ruote collegate al secondo e terzo asse; gli pneumatici di queste ruote sono di sezione maggiorata, cos\u00ec da permettere l'adozione di ruote singole, ossia non gemellate, che offrono il vantaggio di consentire una maggiore larghezza del corridoio interno al vano passeggeri.\nLa versione da 18 metri pu\u00f2 trasportare 140 passeggeri, di cui 30 seduti, 109 in piedi ed un disabile in carrozzella.\nCostruito solo in allestimento urbano, \u00e8 presente sul mercato nelle versioni di filobus semplice (12 metri, 3 porte, 2 assi) e di filosnodato (18 metri, 4 porte, 3 assi).\nDiffusione.\n\u00c8 presente in Italia (Milano: da 18 metri) e Francia (Lione: da 12 e 18 metri; Limoges: da 12 metri; Saint-\u00c9tienne: da 12 metri)."}
{"id": "665333", "revid": "287204", "url": "https://it.wikipedia.org/wiki?curid=665333", "title": "Breaking", "text": ""}
{"id": "665334", "revid": "37401", "url": "https://it.wikipedia.org/wiki?curid=665334", "title": "Sargon II", "text": "Egli prese il trono a Salmanassar V nel 721 a.C., non \u00e8 chiaro se egli fosse erede di Tiglat-Pileser III o se fosse un usurpatore che non aveva alcun legame parentale con la famiglia reale. Nelle sue iscrizioni egli si definisce un \"uomo nuovo\" e raramente fa riferimento ai suoi predecessori, e si fa chiamare con il titolo di Sharru-kinu, ovvero \"vero re\", come un tempo il mitico sovrano Sargon di Accad che la leggenda voleva trovato in una cesta di vimini e figlio di una prostituta del tempio e di uno sconosciuto. Il nome Sargon \u00e8 una identificazione fatta dalla Bibbia.\nRegno.\nA causa delle molte difficolt\u00e0 incontrate durante il primo periodo del suo regno, egli si alle\u00f2 con il caldeo Marduk-apla-iddin. In seguito esent\u00f2 tutti i templi e gli abitanti delle citt\u00e0 di Assur e Harran dal pagamento delle tasse. Mentre Sargon cercava cos\u00ec di trovare appoggio dall'Assiria, Marduk-apla-iddin conquist\u00f2 Babilonia con l'aiuto del nuovo sovrano elamita Ummanigash e venne incoronato re nel 721 a.C.\nNel 720 a.C. Sargon mosse contro Elam ma il suo esercito venne sconfitto a Der. Un anno dopo, Sargon sconfisse una coalizione siriana a Qarqar che gli permise di ottenere il controllo di Arpad, Simirra e Damasco. In seguito conquist\u00f2 Gaza e distrusse Rafia sconfiggendo un esercito egizio. Sulla via del ritorno fece ricostruire la citt\u00e0 di Samaria e la elesse capitale della provincia di Samerina, popolandola di originari dell'Arabia.\nNel 717 a.C. conquist\u00f2 parte dei monti Zagros e la citt\u00e0 ittita di Carchemish sul corso superiore dell'Eufrate. Nel 716 a.C. organizz\u00f2 una spedizione contro il regno dei Mannei dove regnava Aza, figlio di Iranzu, che era stato deposto da Ullusunu con l'aiuto degli urartiani. Dopo aver conquistato la capitale del regno Izirtu, insedi\u00f2 degli avamposti a Parsuash (l'originaria regione nat\u00eca dei Persiani, nei pressi del lago Urmia) e a Kar-Nergal.\nL'ottava campagna di Sargon contro il regno di Urartu nel 714 a.C. \u00e8 ben nota grazie ad una lettera di Sargon al dio Assur (trovata nella citt\u00e0 di Assur ed ora al Louvre), e dai bassorilievi trovati nel palazzo reale di Dur-Sharrukin. La campagna venne probabilmente organizzata approfittando dell'indebolimento del regno urarteo a causa delle scorribande dei Cimmeri, una popolazione nomade proveniente dalle steppe; l'esercito urartiano venne sconfitto ed il loro generale, Qaqqadanu, fatto prigioniero.\nI Cimmeri vengono citati spesso nelle lettere scritte dal principe ereditario Sennacherib che supervisionava le spie di suo padre; le lettere non sono suscettibili di datazione, ma dovrebbero con tutta probabilit\u00e0 risalire al 713 a.C. Esse ci raccontano di come Sargon abbia attraversato con il suo esercito i fiumi Grande Zab e Piccolo Zab ed abbia attraversato le montagne di Kullar diretto verso il lago Urmia. Le iscrizioni descrivono l'asperit\u00e0 del percorso, a tal punto che i carri dovettero essere smontati e trasportati dai guerrieri, mentre l'ultima di queste lettere racconta come la spedizione dovette farsi strada all'interno di una foresta impenetrabile.\nDopo aver raggiunto il lago Urmia, Sargon II ed il suo esercito si diressero verso est ed entrarono a Zikirtu ed Andia sul fianco del Caucaso rivolto verso il Mar Caspio. Quando al re giunse voce che l'esercito di Rusas I di Urartu era in avvicinamento, Sargon torn\u00f2 indietro sul lago Urmia con una marcia a tappe forzate e sconfisse l'esercito nemico nella valle di Uaush. La battaglia viene descritta come una autentica carneficina, e lo stesso re Rusas I dovette fuggire a cavallo di una puledra.\nSargon saccheggi\u00f2 allora le fertili pianure sulle sponde sud e ovest del lago Urmia, devastandone i ricchi frutteti e bruciando i raccolti. Nella residenza reale di Ulhu, le cantine piene di pregiato vino vennero completamente depredate, poi l'esercito assiro si rivolse verso Sangibuti e marci\u00f2 a nord del lago di Van senza incontrare resistenza, poich\u00e9 la popolazione locale si era rifugiata sulle montagne. Sargon nelle sue iscrizioni si vanta di avere distrutto 430 villaggi.\nDopo aver raggiunto il lago di Van, Sargon lasci\u00f2 il regno di Urartu e incontr\u00f2 una delegazione del popolo Nairi che gli offr\u00ec il suo tributo. Mentre gran parte dell'esercito fece ritorno in Assiria, Sargon guid\u00f2 il resto nel saccheggio del tempio urartiano del dio Haldi e della sua sposa Bagbartu a Musasir, ora Ardini. Secondo le cronache di Sargon il bottino fu davvero impressionante, pi\u00f9 di una tonnellata d'oro e cinque tonnellate d'argento caddero nelle mani di Sargon II. \nUn bassorilievo ritrovato nel palazzo di Dur-Sharrukin raffigura scene del saccheggio di Musasir, ma esso \u00e8 andato perso nelle acque del fiume Tigri nel 1846 durante il suo trasporto organizzato da Paul-\u00c9mile Botta per inviare i suoi ritrovamenti a Parigi.\nNel 713 a.C. Sargon fece ritorno in patria con il resto del suo esercito, e durante il tragitto saccheggiarono Karalla, Tabal e la Cilicia. Nel 711 a.C. venne sedata una sollevazione ad Ashdod sobillata dal regno di Giuda, dal regno di Mohab e dall'Egitto, e Asdod divenne una provincia assira.\nNel 710 a.C. sentendosi ormai abbastanza forte, Sargon II decise di sferrare un attacco finale al suo nemico di sempre, organizzando due armate, una diretta verso Elam, l'altra guidata da lui stesso contro Babilonia.\nLa citt\u00e0 venne messa sotto assedio ed il suo sovrano usurpatore fu costretto alla fuga, ma venne catturato nelle paludi dello Sha\u1e6d\u1e6d al-\u02bfArab. Dopo la conquista di Babilonia, i suoi territori meridionali, abitati da trib\u00f9 nomadi aramaiche, divennero la nuova provincia assira di \"Gambulu\". Sargon si fece incoronare re di Babilonia nello stesso anno, restaurando la doppia corona d'Assiria e Babilonia. Suo figlio Sennacherib si un\u00ec in matrimonio con una nobildonna di origini aramaiche, e rest\u00f2 nella regione con il compito di sedare le rivolte delle trib\u00f9 caldee ed aramaiche del sud e per eliminare la minaccia dei nomadi Suti.\nNel 710 a.C. il regno assiro era all'apice della sua potenza, persino Cipro riconobbe la sovranit\u00e0 assira, mentre nel 709 a.C., Mida re di Frigia si sottomise alla corona assira minacciato dalle trib\u00f9 cimmeriche, nel 708 a.C. fu la volta di Commagene che divenne una provincia assira.\nDopo aver preferito come capitale del suo impero Ninive rispetto alla tradizionale sede di Ashur, Sargon II ordin\u00f2 la costruzione del suo palazzo reale di Dur-Sharrukin, a 20\u00a0km a nord di Ninive, nel 713 a.C. Nel 706, sebbene il palazzo non fosse stato ancora terminato, la corte si trasfer\u00ec nella nuova sede del regno.\nNel 705 a.C. Sargon venne ucciso mentre guidava una campagna contro i Cimmeri, che avrebbero in seguito distrutto il regno di Urartu e invaso la Frigia prima di spostarsi a ovest. Nel 704 a.C. il principe Sennacherib eredit\u00f2 il trono di suo padre Sargon II.\nCollegamenti esterni.\n "}
{"id": "665337", "revid": "633110", "url": "https://it.wikipedia.org/wiki?curid=665337", "title": "Classe Matsushima", "text": "La classe Matsushima fu una classe navale di incrociatori protetti della Marina imperiale giapponese progettati dall'ingegnere francese Louis-\u00c9mile Bertin.\nProgetto.\nBasate sui principi della Jeune \u00c9cole, le navi di questa classe formarono l'ossatura della Marina imperiale giapponese durante la prima guerra sino-giapponese. Il governo giapponese non disponeva ancora delle risorse per dotare la sua marina di corazzate per contrastare la flotta cinese, invece adott\u00f2 la teoria radicale dell'uso di navi da guerra pi\u00f9 piccole e veloci, con una corazzatura leggera e cannoni di piccolo calibro e lunga gittata, accoppiati ad un massiccio, singolo cannone Canet da 320/38\u00a0mm. Il progetto si dimostr\u00f2 infine poco pratico, dato che il rinculo del grosso cannone stressava eccessivamente la struttura di un vascello dal dislocamento cos\u00ec basso e i tempi di ricarica erano troppo lunghi, comunque gli incrociatori di questa classe servirono bene al loro scopo contro la male equipaggiata e mal condotta flotta cinese. Inizialmente era stata pianificata la costruzione di un quarto vascello di questa classe, ma la cancellazione della sua costruzione a causa di dubbi sul progetto fu uno dei fattori che condusse alle dimissioni e al rimpatrio di Bertin.\nIl cannone principale Canet da 320/38\u00a0mm (12,6\"/38) della prima nave della classe, la \"Matsushima\" era montato in barbetta a poppa e l'armamento secondario a prua, mentre nelle sue due navi sorelle, la \"Itsukushima\" e la \"Hashidate\", la disposizione era inversa.\nIl peso del cannone da 320/38 era pari a 67 tonnellate, mentre i suoi proiettili in acciaio fucinato (lunghi un metro e pesanti 450\u00a0kg) potevano perforare 334 millimetri di corazza a 8\u00a0km di distanza, mentre la gittata massima raggiungibile era pari a 12.000 metri. Questi cannoni erano molto difficili per navi cos\u00ec piccole come i Matsushima, soggetti a frequenti avarie meccaniche e con un rateo di tiro sconsolante. Durante le cinque ore in cui dur\u00f2 la battaglia dello Yalu, i tre incrociatori spararono in tutto 14 colpi da 320\u00a0mm, una media di 0,93 colpi a testa all'ora.\n\"Dal momento che un colpo \u00e8 sparato, \u00e8 finita la giornata\", cos\u00ec usavano dire i cadetti imbarcati sul Matsushima quando questi fu trasformato in nave scuola.\nProprio il Matsushima affonder\u00e0 per l'esplosione della santabarbara con 207 dei 350 uomini dell'equipaggio, nel corso di una crociera addestrativa, il 30 aprile 1908. Un memoriale dedicato a questo incrociatore si trova nel tempio di Omido-Ji, a Mihama, dove viene anche conservato un proiettile da 320\u00a0mm."}
{"id": "665344", "revid": "1005847", "url": "https://it.wikipedia.org/wiki?curid=665344", "title": "Atto di liberalit\u00e0", "text": "In diritto civile, si definisce atto di liberalit\u00e0 o atto liberale l'atto con cui una parte arricchisce l'altra \"senza esservi tenuta\".\nIn altri termini, una parte effettua \"l'arricchimento\" dell'altra senza che ci\u00f2 configuri \"adempimento di una obbligazione\".\nLa nozione di \"liberalit\u00e0\" indica, quindi, una categoria di atti che comprende sia atti unilaterali (come la remissione del debito) sia contratti (come la donazione).\nPer tutti gli atti di liberalit\u00e0 \"diversi\" dalla donazione la causa liberale necessita di essere \"accertata in concreto\", mentre la donazione costituisce l'unico contratto tipico per il quale lo spirito di liberalit\u00e0 rappresenta un elemento causale \"intrinseco\": una donazione, pertanto, \u00e8 tale \"soltanto se compiuta per spirito di liberalit\u00e0\"; se si accerta il mancato rispetto di tale requisito, la donazione stessa \u00e8 nulla per mancanza di causa.\nPer quanto riguarda, invece, gli atti diversi dalla donazione, essi possono essere compiuti anche per soddisfare un interesse di natura \"patrimoniale\", andando cos\u00ec a configurare un \"atto meramente gratuito\".\nLa donazione.\nNella categoria delle liberalit\u00e0 \u00e8 solo il contratto di donazione a essere disciplinato compiutamente dal legislatore, nell'art. 769 del codice civile.\nLa donazione \u00e8, nel nostro ordinamento, un contratto, per cui essa non pu\u00f2 perfezionarsi in mancanza dell'accettazione del destinatario, espressa nelle forme previste dalla legge.\nLimiti alla capacit\u00e0 di disporre e di ricevere per donazione.\nLa donazione \u00e8 un contratto personale (dipende, cio\u00e8, da una decisione strettamente personale del donante) in cui ha rilevanza l\"'intuitus personae\" (sono importanti, quindi, l'identit\u00e0 e le qualit\u00e0 personali di chi deve ricevere per donazione).\nPerci\u00f2 il legislatore ha stabilito alcune specifiche norme riguardanti la capacit\u00e0 di disporre e di ricevere per donazione.\nPertanto, non possono fare donazioni:\nNon pu\u00f2 ricevere per donazione:\nPu\u00f2 ricevere donazioni il concepito e il figlio non ancora concepito di una determinata persona vivente (art. 784 c.c.). In tali ipotesi, l'accettazione della donazione deve essere formalizzata dai genitori.\nForma della donazione.\nLa stipulazione di una donazione richiede, sotto pena di nullit\u00e0, la forma dell'atto pubblico (art. 782 c.c.); inoltre \u00e8 necessaria la presenza di due testimoni. L'accettazione della stessa deve essere fatta nell'atto stesso o con atto pubblico posteriore (in questo caso la donazione non si perfeziona se non dal momento in cui l'atto di accettazione \u00e8 notificato al donante).\nSe la donazione ha a oggetto beni mobili occorre distinguere:\nOggetto della donazione.\nLa natura personale della donazione richiede che sia il donante a decidere l'oggetto della stessa. In connessione con questo carattere la legge stabilisce alcuni divieti:\nNullit\u00e0, adempimento e revocazione.\nLa nullit\u00e0 della donazione, da qualunque causa dipenda, pu\u00f2 essere fatta valere da chiunque ne abbia interesse, con l'esclusione degli eredi e degli aventi causa del donante i quali, pur conoscendo la causa di nullit\u00e0, abbiano, dopo la morte del donante, confermato la donazione o dato a essa volontaria esecuzione (art. 789 c.c.).\nPer quanto riguarda la responsabilit\u00e0 del donante nell'esecuzione del contratto, essa \u00e8 regolata da una serie di norme specifiche:\nL'unilateralit\u00e0 della donazione costituisce la giustificazione dell'istituto della \"revoca della donazione\", che conferisce al donante la facolt\u00e0 \"unilaterale\" di estinguere gli effetti dell'atto in presenza di determinati presupposti:\nLa retroattivit\u00e0 della revocazione ha natura obbligatoria (non pregiudica, cio\u00e8, i diritti acquisiti dai terzi; fatti salvi gli effetti della trascrizione della domanda di revocazione).\nLiberalit\u00e0 atipiche.\nLe liberalit\u00e0 diverse dalla donazione, dette \"liberalit\u00e0 atipiche\" comprendono due tipologie di atti:\nLa disciplina delle liberalit\u00e0 atipiche prevede:\nIl rapporto tra atto di liberalit\u00e0 e donazione.\nIl rapporto tra negozio gratuito di liberalit\u00e0 e contratto di donazione \u00e8 cos\u00ec delineato: il negozio gratuito \u00e8 il \"genus\", la liberalit\u00e0 \u00e8 la \"species\" del negozio gratuito, la donazione \u00e8 la principale liberalit\u00e0.\nIn generale, \u00e8 gratuito il negozio nel quale il vantaggio patrimoniale di una parte non viene compensato da un correlativo sacrificio: manca cio\u00e8 il corrispettivo.\nMa non tutti i negozi gratuiti sono liberalit\u00e0, perch\u00e9 la liberalit\u00e0 comporta l'impoverimento di chi la compie; sono pertanto atti gratuiti (ma non anche liberalit\u00e0) il comodato e il mutuo infruttifero, perch\u00e9 in essi non c'\u00e8 l'impoverimento del comodante e del mutuante ma solo una \"omissio adquirendi\".\nLa liberalit\u00e0 invece \u00e8 un atto che importa l'impoverimento di chi la compie e l'arricchimento del beneficiario: tuttavia, liberalit\u00e0 e donazione non coincidono, perch\u00e9 accanto alla liberalit\u00e0 donativa esistono liberalit\u00e0 non donative che comprendono una serie di atti i quali hanno la caratteristica comune di produrre gli effetti propri della donazione, pur non essendo donazioni sotto l'aspetto tecnico-giuridico (donazioni indirette e liberalit\u00e0 d'uso).\nIl concetto di liberalit\u00e0 poi non comprende le disposizioni testamentarie, perch\u00e9 queste non possono certo impoverire il testatore. Inoltre, le disposizioni testamentarie non sempre sono liberalit\u00e0: non sempre, infatti, istituzione di erede e legato sono diretti all'arricchimento di un soggetto (si pensi a un'eredit\u00e0 passiva o a un legato di debito).\nNella filosofia.\nAristotele.\nNell'Etica Nicomachea, Aristotele descrive la liberalit\u00e0 come una virt\u00f9 che riguarda i beni materiali, specie il dare ed il ricevere tali beni; l'uomo liberale, secondo il filosofo, \u00e8 colui che dona a chi si deve, quando si deve e quanto si deve. I due difetti che vi sono legati sono la prodigalit\u00e0, che \u00e8 un eccesso nel donare, e l'avarizia, che \u00e8 un difetto nel donare; Aristotele riconosce, inoltre, che l'uomo prodigo ha pi\u00f9 i tratti del liberale, ma gli rimprovera che non dona come si deve e che, pur di avere qualcosa da donare, prende da dove non si deve prendere; egli accusa il prodigo pi\u00f9 di stupidit\u00e0 che di immoralit\u00e0. L'avarizia \u00e8 un male maggiore rispetto alla prodigalit\u00e0, in quanto \u00e8 \"un difetto nel dare ed un eccesso nel prendere\"; essa va a costituire il vero e proprio contrario della liberalit\u00e0 ed \u00e8 il male pi\u00f9 grande."}
{"id": "665345", "revid": "287204", "url": "https://it.wikipedia.org/wiki?curid=665345", "title": "Capac Yupanqui", "text": "Capac Yupanqui \u00e8 il quinto sovrano della dinastia dei signori del Cusco ed \u00e8 l'ultimo monarca della casata degli \"Hurin-Cuzo\". Dopo di lui, i suoi successori apparterranno, infatti, ininterrottamente al lignaggio concorrente degli \"Hanan-Cuzco\", fino alla fine della dinastia.\nQuesto aspetto del passaggio di potere da uno all'altro lignaggio fa presupporre una lotta intestina, tra le diverse fazioni del Cuzco, in cui sarebbe stato coinvolto lo stesso sovrano o il suo legittimo erede.\nIn effetti la vita di Capac Yupanqui fu costellata da episodi violenti che lo videro protagonista di lotte, anche accanite, da cui, peraltro, seppe sempre uscire vincitore.\nLotte per la successione.\nTutti gli autori che hanno esaminato la vita di questo sovrano sono concordi nel ritenerlo figlio legittimo di Mayta Capac, ma, in quanto a considerarlo l'erede designato, i pareri sono discordi.\nInnanzitutto occorre osservare che i figli di Mayta Capac erano numerosi e, considerato che secondo le istituzioni incaiche il maggiorascato non attribuiva se non una tiepida preferenza, il diritto alla successione da parte di Capac Yupanqui non poggiava su basi particolarmente solide.\nTra l'altro Sarmiento de Gamboa sostiene che il figlio maggiore di Mayta Capac era un altro, cio\u00e8 quel \"Conde Mayta\" che sarebbe stato scartato dalla successione perch\u00e9 i suoi lineamenti, ritenuti sgraziati, mal si addicevano alla maest\u00e0 imperiale. In compenso per la sua rinuncia, questo principe sarebbe stato nominato sommo sacerdote, carica questa che non richiedeva una prestanza particolare.\nCapac Yupanqui venne cos\u00ec eletto quale Inca supremo, ma la sua investitura incontr\u00f2 l'opposizione dei suoi numerosi fratelli che si coalizzarono intorno a \"Tarco Huaman\", il pi\u00f9 prestigioso di tutti, richiedendone la nomina in sua vece.\nLa postura era particolarmente pericolosa per il nuovo Inca e, secondo le usanze dell'epoca, la situazione poteva assumere connotati traumatici, significando, al limite, l'inizio di una guerra civile.\nCapac Yupanqui si comport\u00f2 per\u00f2 con consumata saggezza.\nSecondo Bernab\u00e9 Cobo, in luogo di assalire i suoi fratelli, li convoc\u00f2 per esaminare le loro richieste dichiarandosi pronto a confrontarsi con loro e, approfittando della loro costernazione, per questo inusitato modo di agire, li convinse ad accettarlo come sovrano. Da quel momento essi sarebbero diventati i suoi pi\u00f9 sicuri alleati.\nNon mancano, per la verit\u00e0, versioni meno idilliache su questo assunto e alcune di esse sostengono che, l'incondizionata fedelt\u00e0 di questi fratelli, sarebbe stata ottenuta solo grazie all'eliminazione dei pi\u00f9 accaniti tra loro, fatto questo considerato abbastanza normale per l'epoca di cui trattiamo.\nOpere di conquista.\nTerminata ogni apprensione per le insidie rivolte alla propria sovranit\u00e0 Capac Yupanqui si dedic\u00f2 al consolidamento del proprio stato e all'espansione dei confini che il suo predecessore e padre gli aveva lasciato.\nSotto di lui inizi\u00f2 una politica di aggressione alle etnie vicine allo scopo di assoggettarle al potere degli Inca.\nLe prime trib\u00f9 ad essere conquistate furono quelle dei \"Quechua\" e degli \"Aymar\u00e0\" che vennero formalmente inserite in una confederazione che vedeva, per\u00f2, i signori del Cuzco \"domini\" incontrastati della situazione. \nGrazie a questa spinta espansionistica, gli Inca sarebbero arrivati a controllare i luoghi, per loro sacri, delle rive del Titicaca, da cui ritenevano che avesse avuto origine la loro stirpe.\nAl di l\u00e0 del semplice ampliamento territoriale, questa felice congiuntura era destinata ad accrescere, con le sue implicazioni psicologiche, il gi\u00e0 vasto consenso nei confronti di Capac Yupanqui che, per meglio ribadire il possesso delle acque del grande lago, fece costruire il primo ponte solido sulle rive del suo emissario.\nConcezioni religiose di Capac Yupanqui.\nL'aspetto magico religioso, di cui la sua epoca era compenetrata, fu particolarmente sentito da Capac Yupanqui.\nUna delle leggende che lo riguardano, riportata da Juan Santa Cruz Pachacuti, lo vede impegnato in una lotta mortale con un demonio spaventoso, \"Ca\u00f1acguay Yauurirca\", che terrorizzava la regione. L'Inca non avrebbe esitato ad affrontarlo entrando, da solo, in una casa in cui si era rifugiato.\nDopo uno scontro verbale, con evidenti connotati magici, il demone sarebbe stato costretto alla fuga lasciando dietro di s\u00e9 una scia pestilenziale.\nLa pi\u00f9 grande astrazione religiosa, Capac Yupanqui l'avrebbe per\u00f2 compiuta istituendo il culto di \"Tonapa\", una divinit\u00e0 assoluta, sorta dalle acque del sacro Titicaca e nemica di tutte le huaca che riteneva manifestazioni demoniache da combattere.\nL'Inca avrebbe consacrato a questa entit\u00e0 il proprio figlio medesimo e avrebbe, in suo nome, combattuto la devozione che i suoi sudditi continuavano a portare alle indistruttibili \"huaca\".\nQuest'ultima affermazione \u00e8 peraltro contraddetta da Guaman Poma de Ayala che, sia pur isolatamente, afferma che l'Inca in questione avrebbe, invece, ampliato il loro culto.\nMart\u00edn de Mur\u00faa invece non riconosce il culto di \"Tonapa\", ma sostiene, per contro, che a Tupac Yupanqui si dovrebbe l'introduzione di quello di Pachacamac o \"Pacha Yachachic\".\nTutti i cronisti concordano, comunque, sull'importanza che il fattore religioso avrebbe assunto sotto il suo regno.\nConflitti di religione.\nQuel che \u00e8 certo \u00e8 che l'aspetto religioso, durante il regno di Capac Yupanqui, assunse una importanza preponderante giungendo al limite di una contrapposizione conflittuale.\nNon siamo in grado di determinare se la situazione di rottura sia stata provocata dalla posizione innovativa, assunta dal sovrano, ma sicuramente gli ultimi anni del suo regno furono angustiati da scontri originati da concezioni di ordine religioso.\nL'atteggiamento di Capac Yupanqui ci appare distinto da quello del culto ufficiale e sicuramente questo suo aspetto non pot\u00e9 che essere inviso alla potente classe sacerdotale, comandata, se dobbiamo dare credito a \"Sarmiento\", proprio da quel \"Conde Mayta\" che altri non era se non il fratello estromesso dal trono.\nDobbiamo tenere conto anche di questi presupposti per poter spiegare il passaggio di potere dagli \"Hurin-Cuzco\" agli \"Hanan-Cuzco\"\nFine di Capac Yupanqui.\nSecondo \"Murua\", Capac Yupanqui mor\u00ec avvelenato. Siamo soliti valutare con cautela le affermazioni del frate mercedario, troppo incline a vedere ovunque complotti e congiure, ma questa volta, molti elementi ci inducono a considerare attendibili le sue affermazioni. \nSecondo lui l'avvelenatrice sarebbe stata la sorella \"Chompo Ocllo\" che avrebbe agito su istigazione della moglie stessa del sovrano, \"Cusi Chimo (Chimbo)\".\nQuesta \"Cusi Chimo\" \u00e8, in realt\u00e0 conosciuta piuttosto come \"Mama Micay\", anche per evitare confusioni in quanto un'altra \"Cusi Chimo\" viene indicata come figlia di Capac Yupanqui.\nFin qui non vi sarebbe nulla di singolare, ma \u00e8 strano, invece, che il successore di Capac Yupanqui prender\u00e0 come moglie legittima, all'atto della successione, proprio una principessa di nome \"Mama Micay\". Considerate le difficolt\u00e0 religiose del sovrano e il suo antagonismo con la classe sacerdotale, non possiamo escludere una sorta di congiura scatenatasi all'interno della stessa famiglia reale per addivenire alla eliminazione del monarca per sostituirlo con qualcuno pi\u00f9 vicino alle posizioni ufficiali del culto imperiale.\nNon a caso il suo successore sar\u00e0 Inca Roca, un \"Hanan Cuzco\" che per prima cosa sposer\u00e0 l'avvelenatrice del defunto sovrano e, subito dopo, far\u00e0 costruire la sua reggia fuori dal recinto dell\"Indicancha\" che rester\u00e0 sotto il completo dominio dei sacerdoti.\nIn realt\u00e0 le cronache indicano un \"Inca Roca\" tra i figli di Capac Yupanqui, ma non crediamo che si tratti del futuro regnante.\nIn questo caso il nuovo sovrano sarebbe appartenuto, lui pure, agli \"Hurin-Cuzco\" e non si potrebbe spiegare il passaggio di potere al lignaggio concorrente.\nCon ogni probabilit\u00e0 l\"Inca Roca\", destinato a diventare il sesto sovrano della dinastia, era l'esponente pi\u00f9 autorevole degli \"Hanan-Cuzco\" che, raggiunto un accordo con la classe sacerdotale, aveva abilmente ordito un complotto all'interno stesso della famiglia del sovrano regnante.\nDel resto, questo era l'unico modo per eliminare Capac Yupanqui, visto il credito che il sovrano godeva presso la popolazione.\nCapac Yupanqui lasci\u00f2, una propria panaca, chiamata Apo Mayta Panaca Ayllo, ancora rappresentata, autorevolmente, all'epoca dell'ingresso degli Spagnoli nell'impero inca."}
{"id": "665346", "revid": "14806", "url": "https://it.wikipedia.org/wiki?curid=665346", "title": "Danza Hip Hop", "text": ""}
{"id": "665347", "revid": "599013", "url": "https://it.wikipedia.org/wiki?curid=665347", "title": "C\u00e1pac Yupanqui", "text": ""}
{"id": "665348", "revid": "729019", "url": "https://it.wikipedia.org/wiki?curid=665348", "title": "Taha Yassin Ramadan", "text": "Biografia.\nOriginariamente impiegato in una banca, si arruol\u00f2 poi nell'esercito e, nel 1956, entr\u00f2 a far parte dell'allora illegale Partito Ba'th, all'interno del quale entr\u00f2 in contatto con Saddam Hussein. Le vite dei due furono strettamente correlate, e nel 1991, Saddam fece di lui il vice presidente dell'Iraq.\nIl 19 agosto del 2003, sei mesi dopo lo scoppio della guerra in Iraq, Taha Yassin Ramadan fu catturato nella sua citt\u00e0 natale da combattenti dell'Unione Patriottica del Kurdistan (PUK) e fu trasferito in una base delle forze alleate.\n\u00c8 uno dei personaggi coinvolti nel processo a Saddam Hussein presso il Tribunale Speciale Iracheno. L'8 novembre 2005 uno degli avvocati difensori di Ramadan, Adel al-Zubeidi, fu trovato morto nella sua auto. Il 5 novembre 2006 \u00e8 stato condannato in primo grado all'ergastolo per la strage sciiti avvenuta a Dujail nel 1982. Il 12 febbraio 2007 l'Alta Corte Irachena lo ha poi condannato all'impiccagione.\nLa sentenza \u00e8 stata eseguita nella capitale irachena il 20 marzo del 2007: suo figlio Ahmad Ramadan ha voluto che il suo corpo fosse sepolto a Tikrit, vicino alla tomba di Saddam Hussein, aggiungendo anche che \"questa non \u00e8 stata un'esecuzione: si tratta di un assassinio politico\"."}
{"id": "665349", "revid": "181699", "url": "https://it.wikipedia.org/wiki?curid=665349", "title": "Liberalit\u00e0", "text": ""}
{"id": "665350", "revid": "46931", "url": "https://it.wikipedia.org/wiki?curid=665350", "title": "Taha Yasin Ramadan Al-Jizrawi", "text": ""}
{"id": "665358", "revid": "767487", "url": "https://it.wikipedia.org/wiki?curid=665358", "title": "Andreas Heinrich Bucholtz", "text": "Si form\u00f2 prima alla scuola di Georg B\u00fcchner, per poi studiare teologia a Rostock. Dal 1641 insegn\u00f2 a Rinteln filosofia pratica e arte poetica; dal 1645 teologia.\nTraduttore di Orazio, la sua fama \u00e8 per\u00f2 legata alla fortunatissima produzione in prosa."}
{"id": "665364", "revid": "135224", "url": "https://it.wikipedia.org/wiki?curid=665364", "title": "L Word", "text": ""}
{"id": "665367", "revid": "106878285", "url": "https://it.wikipedia.org/wiki?curid=665367", "title": "Abraham Gottlob Werner", "text": "Biografia.\nNato a Wehrau, piccolo villaggio della Slesia appartenente allora alla Prussia e attualmente alla Polonia col nome di \"Osiecznica\". La sua famiglia lavorava nell'industria mineraria; suo padre, \"Abraham David Werner\" era caposquadra in una fonderia di Wehrau. \nWerner comp\u00ec i suoi studi a Freiberg (Sassonia), nella piccola ma prestigiosa, \"Technische Universit\u00e4t Bergakademie Freiberg\" (Accademia Mineraria di Freiberg) e ottenne un dottorato in paleontologia all'Universit\u00e0 di Lipsia (1771). Gi\u00e0 a Lipsia aveva cominciato a interessarsi al problema della classificazione sistematica dei minerali e nel 1774 aveva pubblicato il primo manuale moderno di mineralogia descrittiva. Nel 1775 fu nominato ispettore e docente di Mineralogia \"Technische Universit\u00e4t Bergakademie Freiberg\". \nDurante la sua carriera, Werner pubblic\u00f2 molto poco, ma la sua fama di docente si diffuse in tutta l'Europa, attirando studenti che, a loro volta, ne diffusero le teorie nella terra d'origine; \u00e8 stato il caso, per es., dello scozzese Robert Jameson, che divenne professore a Edimburgo, e dello spagnolo Andr\u00e9s Manuel del R\u00edo futuro scopritore del vanadio. Divenne inoltre membro di alcune delle istituzioni scientifiche pi\u00f9 importanti d'Europa.\nSfortunatamente, la salute di Werner fu sempre precaria: sembra che non abbia mai fatto viaggi oltre la Sassonia e abbandon\u00f2 ben presto perfino la ricerca sul campo. Mor\u00ec a Dresda per il dolore, si disse, derivatogli dalla situazione politica in Sassonia al termine delle Guerre napoleoniche.\nTeorie di Werner.\nGeognosia.\nWerner \u00e8 ritenuto il padre della geologia storica: ide\u00f2 infatti la prima classificazione dei minerali basata sulla composizione chimica anzich\u00e9 sugli aspetti morfologici) e, di conseguenza, giunse a distinguere la mineralogia dalla \"Geognosia\" (un termine da lui creato che significa \"conoscenza della terra\", per indicare una scienza basata sul riconoscimento dell'ordine, della posizione e della relazione degli strati che formano la terra). \nNettunismo.\nFu inoltre il fondatore della \"teoria nettunista\" secondo la quale tutti i materiali presenti sulla crosta terrestre vi sarebbero stati depositati in seguito al ritirarsi di un grande mare che originariamente ricopriva tutta la Terra. Secondo Werner la Terra in origine era tutta coperta da un oceano primordiale. La materia, che si sarebbe poi trasformata nella crosta terrestre, stava in sospensione nelle acque torbide e melmose dell'oceano primordiale. Col passare del tempo i componenti di questa materia si sarebbero depositati l'uno dopo l'altro, formando le rocce e i sedimenti, con qualche fossile isolato. Infine tutto sarebbe stato coperto da depositi alluvionali locali.\nClassificazione delle rocce.\nLa classificazione delle \"rocce\" di Werner era simile a quella del suo conterraneo Johann Gottlob Lehmann, di tipo genetico-storica. In funzione cio\u00e8 di quella che lui riteneva esserne l\"'et\u00e0,\" distingueva le rocce in:"}
{"id": "665368", "revid": "287204", "url": "https://it.wikipedia.org/wiki?curid=665368", "title": "Bosin", "text": ""}
{"id": "665371", "revid": "830939", "url": "https://it.wikipedia.org/wiki?curid=665371", "title": "Abraham Trembley", "text": "Biografia.\nNaturalista ginevrino, effettu\u00f2 una serie di studi sul polipo d'acqua dolce (o idra) che egli considerava come nuova specie zoologica, essendogli sconosciuto un testo del 1702 nella quale il grande naturalista olandese Antoni van Leewenhoek (1632-1723) ne aveva annunciato la scoperta. Grazie alla sua eccezionale abilit\u00e0 manuale, Trembley riusc\u00ec a tagliare sia in senso orizzontale sia verticale l'idra, dimostrando sperimentalmente come da ciascuna met\u00e0 potesse rigenerarsi la parte mancante. Fu in contatto con importanti scienziati come Ren\u00e9-Antoine Ferchault de R\u00e9aumur (1683-1757), Charles Bonnet (1720-1793) e Lazzaro Spallanzani (1729-1799).\nNel 1743 fu nominato membro della Royal Society di Londra e l'anno seguente pubblic\u00f2 le proprie osservazioni nelle \"M\u00e9moires pour servir \u00e0 l'histoire d'un genre de polypes d'eau douce\" (Leida, 1744), un testo fondamentale per lo sviluppo della zoologia sperimentale. Studi\u00f2 anche altri animali d'acqua dolce e la sua scoperta della riproduzione per gemmazione di alcuni polipi suscit\u00f2 grande eco tra i contemporanei. Ottenne per la prima volta l'innesto di due diversi animali."}
{"id": "665372", "revid": "287204", "url": "https://it.wikipedia.org/wiki?curid=665372", "title": "Filtro Buchner", "text": ""}
{"id": "665377", "revid": "57342", "url": "https://it.wikipedia.org/wiki?curid=665377", "title": "Roberto Herlitzka", "text": "Biografia.\nNato e cresciuto a Torino da padre ceco d'origine ebraica e da madre italiana di religione cattolica, Herlitzka \u00e8 stato allievo di Orazio Costa presso l'Accademia nazionale d'arte drammatica. Nelle stagioni teatrali 2002-2003 e 2003-2004 ha vinto il Premio Ubu come miglior attore italiano.\nNel 2004 si \u00e8 aggiudicato un Nastro d'argento come migliore attore e un David di Donatello come miglior attore non protagonista per la sua interpretazione di Aldo Moro nel film di Marco Bellocchio \"Buongiorno, notte\" (che gli \u00e8 valso anche il Premio Horcynus Orca quattro anni dopo), e ha ricevuto un Premio Gassman come miglior attore per gli spettacoli teatrali \"Lasciami andare madre\" e \"Lighea\".\nNel 2013 al Bari International Film Festival ha ottenuto il \"Premio Vittorio Gassman\" come miglior attore protagonista per il film \"Il rosso e il blu\"."}
{"id": "665381", "revid": "125666471", "url": "https://it.wikipedia.org/wiki?curid=665381", "title": "Ace Frehley (album)", "text": "Ace Frehley \u00e8 un album registrato da Ace Frehley come solista. \u00c8 stato pubblicato il 18 settembre 1978 in contemporanea con gli altri album solisti registrati dagli altri tre componenti della band dei Kiss, di cui Frehley era il chitarrista solista.\nL'album.\nFacente parte del progetto commerciale dei Kiss che consisteva nel pubblicare un album solista in contemporanea per ciascun membro, l'album di Ace Frehley si rivela essere quello che ha riscosso un maggior numero di vendite, grazie soprattutto al brano \"New York Groove\", che raggiunger\u00e0 la tredicesima posizione nella classifica statunitense. L'album si rivela inoltre essere anche il meno costoso per quanto riguarda i mezzi con cui \u00e8 stato registrato.\nTracce.\nTutti i brani sono stati composti da Ace Frehley, eccetto dove indicato."}
{"id": "665383", "revid": "125765731", "url": "https://it.wikipedia.org/wiki?curid=665383", "title": "Paul Stanley (album)", "text": "Paul Stanley \u00e8 il primo album solista di Paul Stanley, chitarrista e cantante del gruppo hard rock Kiss. \u00c8 stato pubblicato il 18 settembre del 1978 in simultanea con gli altri tre album solisti dei suoi compagni di gruppo.\nTerzo album per vendite dietro a quelli di Gene Simmons e Ace Frehley (raggiunger\u00e0 la quarantesima posizione nella classifica statunitense secondo Billboard), ha la caratteristica di non contenere nessuna cover di altre canzoni, come invece accade negli altri tre album.\nTracce.\nTutti i brani sono stati composti da Paul Stanley, eccetto dove indicato:"}
{"id": "665384", "revid": "2132899", "url": "https://it.wikipedia.org/wiki?curid=665384", "title": "Iveco Bus", "text": "Iveco Bus (precedentemente Irisbus) \u00e8 un'azienda di diritto italiano, divisione aziendale di Iveco, che produce autobus e filobus. Nata nel 1999 dalla fusione delle divisioni autobus di Renault e Iveco come Irisbus, la societ\u00e0 divenne prima parte del gruppo Iveco e, nel 2013, parte del gruppo CNH Industrial, che ne predispose la denominazione in Iveco Bus e la trasform\u00f2 in divisione aziendale della stessa Iveco.\nHa sede legale a Torino e sede operativa a Lione, mentre i principali impianti si trovano ad: Annonay, Suzzara, Vysok\u00e9 M\u00fdto e Rorthais, frazione del comune di Maul\u00e9on.\nStoria.\nLa societ\u00e0 nacque nel 1999 come Irisbus dalla fusione tra la divisione autobus di Renault e quella di Iveco, a cui si aggiunse la Ikarus, azienda ungherese acquisita nello stesso anno. Inizialmente la societ\u00e0 fu controllata pariteticamente da Renault V\u00e9hicules Industriels e Iveco. La produzione consistette principalmente in vecchi modelli sviluppati da Iveco, tra cui l'EuroClass e il CityClass, e Renault, come ad esempio l'Agora e l'Ares a cui si aggiunse l'Europolis, sviluppato dalla Cacciamali.\nNel 2001 la societ\u00e0 pass\u00f2 interamente ad Iveco che nel 2006 cedette i diritti di produzione della Ikarus, dissoltasi nel 2003, alla M\u0171szertechnika, acquisendo la propriet\u00e0 di Heuliez e Karosa, che nel 2007 fu trasformata in Iveco Czech Republic.\nIl 14 settembre 2011 Fiat Industrial annuncia la chiusura dello stabilimento italiano di Valle dell'Ufita in Campania a causa di una drastica riduzione nella produzione, predisponendo lo spostamento delle attivit\u00e0 nel sito francese di Annonay.\nLogo.\nIl logo originale dell'azienda raffigurava un delfino blu e grigio che sormontava la scritta Irisbus.\nCon la ridenominazione dell'azienda nel 2013 il logo \u00e8 composto dalla scritta Iveco Bus in blu.\nPrincipali stabilimenti.\nLista dei soli principali stabilimenti di allestimento (esclusa produzione di componentistica, motori e parti meccaniche e di telaio: prodotti negli altri stabilimenti del gruppo Iveco)."}
{"id": "665385", "revid": "125666719", "url": "https://it.wikipedia.org/wiki?curid=665385", "title": "Peter Criss (album)", "text": "Peter Criss \u00e8 il primo album solista di Peter Criss, batterista del gruppo hard rock statunitense Kiss. Questo album, pubblicato il 18 settembre del 1978 per l'etichetta discografica Casablanca Records, faceva parte del progetto commerciale in cui i membri del gruppo avrebbero pubblicato in contemporanea un album solista.\nL'album.\nNel suo album Peter Criss ha introdotto molte canzoni che aveva scritto nel 1971 per i Lips, il gruppo in cui il batterista militava prima di entrare nei Kiss, nonch\u00e9 una cover del brano del 1961 di Bobby Lewis \"Tossin' and Turnin\"'. Tuttavia l'album risulta essere il meno venduto di tutti i quattro album solisti pubblicati dal gruppo. L'album di Peter Criss \u00e8 inoltre l'unico dal quale sono stati estratti due singoli (\"You Matter to Me\" e \"Don't You Let Me Down\"): in Italia, Francia e Giappone fu infatti preferito a \"You Matter to Me\" il pezzo \"Don't You Let Me Down\" ma sempre con \"Hooked on Rock 'n' Roll\" sul lato B ."}
{"id": "665386", "revid": "125768629", "url": "https://it.wikipedia.org/wiki?curid=665386", "title": "Gene Simmons (album)", "text": "Gene Simmons \u00e8 un album solista pubblicato il 18 settembre 1978 da Gene Simmons, bassista del gruppo hard rock statunitense Kiss. L'album faceva parte di un progetto commerciale intrapreso dai Kiss in cui ogni membro del gruppo avrebbe pubblicato simultaneamente un album solista.\nIl disco.\nIn questo album Gene Simmons si cimenta con alcuni tipi di musica che non suona abitualmente con il gruppo. L'album contiene inoltre una riregistrazione della canzone \"See You in Your Dreams\" (presente nell'album \"Rock and Roll Over\"), e una cover della canzone \"When You Wish Upon a Star\", presente nella colonna sonora del film Disney Pinocchio.\nAlle registrazioni dell'album hanno collaborato diversi musicisti noti nel panorama musicale o che all'epoca erano all'apice del loro successo commerciale: \u00e8 il caso di Donna Summer, Cher (allora fidanzata di Simmons) e Bob Seger, impiegati in alcuni brani come coristi, o di Joe Perry e Rick Nielsen. Joe e Rick erano chitarristi rispettivamente degli Aerosmith e dei Cheap Trick. L'album fu il pi\u00f9 venduto dei quattro album solisti, assieme a quello di Ace Frehley: raggiunse infatti la ventiduesima posizione nella classifica statunitense secondo Billboard, e fu premiato con il disco di platino.\nGiuliano Palma ha reinterpretato due canzoni di questo album, \"See You Tonite\" (inclusa nel suo primo cd \"The Album\" del 1999) e \"Mr. Make Believe\" (inclusa in \"Boogaloo\" del 2007).\nTracce.\nTutti i brani sono stati composti da Gene Simmons, eccetto dove indicato:"}
{"id": "665388", "revid": "767487", "url": "https://it.wikipedia.org/wiki?curid=665388", "title": "Narrowcasting", "text": "Il narrowcasting, letteralmente \u201ctrasmissione ristretta\u201d, \u00e8 il modello di comunicazione di internet, basato su un meccanismo di divulgazione e fruizione \"frammentata\" dei contenuti.\nA differenza del pi\u00f9 antico e conosciuto broadcasting, in cui le notizie vengono divulgate senza alcuna differenziazione in base alla tipologia di utenti alla quale si rivolgono, il narrowcasting \u00e8 dunque una diffusione mirata di informazioni e contenuti, trasmessa ad un pubblico interessato ed interagente. \nL'utente accede alle informazione sul web, partecipa per sottoscrizione alle mailing list, sceglie e riceve trasmissioni audio e video anche attraverso aggregatori di media (podcasting).\nIl narrowcasting permette dunque a chi utilizzi la rete di ottenere notizie e contenuti sia audio che video, in tempo reale da tutto il mondo su qualsiasi tema usando gli strumenti che internet mette a disposizione.\nStrumenti.\nIl narrowcasting a differenza di qualsiasi tipologia di informazione \u00e8 un metodo che permette a chi usa la rete di avere notizie e commenti in tempo reale da tutto il mondo su qualsiasi tema usando gli strumenti che mette a disposizione internet.\nQuesti strumenti sono: forum, blog, mailing list, newsletter, wiki, space, user generated content.\nGrazie al narrowcasting tutti questi strumenti possono fornire la possibilit\u00e0 di scegliere autonomamente su cosa ricevere informazioni; se ad esempio a una persona interessa la lirica e lo spettacolo potr\u00e0 tranquillamente escludere tutto il resto e ricevere solo le informazioni che desidera.\nQuesta possibilit\u00e0 di scelta porta due cambiamenti inevitabili:"}
{"id": "665397", "revid": "123395363", "url": "https://it.wikipedia.org/wiki?curid=665397", "title": "Clitocybe gibba", "text": "\"Clitocybe gibba\" (Pers.: Fr.) Kummer\nLa \"Clitocybe gibba\", volgarmente nota come imbutino o cimballina, \u00e8 un noto fungo commestibile.&lt;br&gt;\n\u00c8 conosciuta anche con l'appellativo di \"Clitocybe infundibuliformis\" ed \u00e8 molto apprezzato dai cercatori, frammisto ad altri funghi, in quanto trattasi di specie abbastanza comune, di facile reperibilit\u00e0, classificazione superiore ed attuale - Infundibulicybe gibba .\nDescrizione della specie.\nCappello.\n3-10 cm, da bruno pallido (talvolta, con clima asciutto, quasi bianco) a nocciola chiaro, a volte con sfumature rossastre. Cuticola finemente vellutata, specie negli esemplari giovani. Imbutiforme a piena maturazione; prima piatto o umbonato al centro, con margine fortemente involuto. Forma per lo pi\u00f9 perfettamente circolare (margine talvolta ondulato).\nLamelle.\nBianche o biancastre. Molto decorrenti, fitte, strette, intercalate da lamellule.\nGambo.\n4-8 x 0,5-1 cm, fibroso, concolore al cappello. Clavato, cilindrico, slanciato. Stopposo e cotonoso in basso.\nCarne.\nBianca, fibrosa nel gambo, elastica nel cappello.\nSpore.\n5-7 x 4-5 \u00b5m, ellittiche, lisce. Bianche in massa.\nHabitat.\nComunissimo nei boschi, sia di conifere che di latifoglie, in ambienti ricchi di \"humus\". Gregario. A gruppi talvolta numerosissimi quando cresce intorno o dentro a fascine. Dalla tarda primavera al primo autunno.\nCommestibilit\u00e0.\nBuona, aromatico il cappello (stopposo il gambo). Per la sua forma sottile ma carnosa si presta ad essere fritto. \u00c8 adatto anche all'essiccamento e alla conservazione sott'olio.\nEtimologia.\nDal latino \"Gibba\" = gobba, per la forma del cappello."}
{"id": "665398", "revid": "17654", "url": "https://it.wikipedia.org/wiki?curid=665398", "title": "Clitocybe infundibuliformis", "text": ""}
{"id": "665400", "revid": "17654", "url": "https://it.wikipedia.org/wiki?curid=665400", "title": "Imbutino", "text": ""}
{"id": "665401", "revid": "17654", "url": "https://it.wikipedia.org/wiki?curid=665401", "title": "Cimballina", "text": ""}
{"id": "665402", "revid": "67875", "url": "https://it.wikipedia.org/wiki?curid=665402", "title": "Narrowcast", "text": ""}
{"id": "665405", "revid": "933835", "url": "https://it.wikipedia.org/wiki?curid=665405", "title": "Berardo dei Marsi", "text": "Biografia.\nNato a Colli di Monte Bove nel 1079 da Berardo Berardi, conte dei Marsi, e da sua moglie Teodosia, venne avviato sin dall'infanzia alla carriera ecclesiastica ed all'et\u00e0 di sette anni fu affidato ai canonici della Cattedrale di Santa Sabina che ne curarono l'educazione. Dal vescovo dei Marsi Pandolfo ricevette gli ordini minori fino all'accolitato.\nComplet\u00f2 la sua formazione presso l'Abbazia di Montecassino, dove soggiorn\u00f2 tra il 1095 circa e il 1102. Papa Pasquale II lo ordin\u00f2 suddiacono e lo scelse quale governatore della provincia pontificia di Campagna. A causa di contrasti con l'aristocrazia locale, e particolarmente con Pietro Colonna (signore di Cave, Preneste e Zagarolo ed acerrimo nemico del Papato) che giunse addirittura ad imprigionarlo, poco tempo dopo il pontefice lo richiam\u00f2 a Roma e nel 1099 lo innalz\u00f2 alla dignit\u00e0 cardinalizia, assegnandolo prima alla diaconia di Sant'Angelo in Pescheria e circa un anno dopo, promossolo all'ordine dei Cardinali Presbiteri, al titolo di San Crisogono.\nNel 1109 venne eletto vescovo dei Marsi e torn\u00f2 nella sua terra: il suo episcopato fu segnato dall'impegno nella moralizzazione del clero (lott\u00f2 contro la pratica della simonia e del nicolaismo concubinato dei chierici) e dalla sollecitudine verso i poveri. Nel 1115 grazie a Papa Pasquale II riun\u00ec i confini della diocesi dei Marsi mettendo fine ai tentativi di divisione del clero locale.\nResse la diocesi fino alla morte, che lo colse il 3 novembre 1130: venne sepolto nel chiostro della Chiesa di Santa Sabina della \"Civitas Marsorum\" (l'odierna San Benedetto dei Marsi) e, in data incerta, la salma fu traslata dentro le mura del vescovado. Poi nel 1361 la salma del santo fu trasferita presso la Chiesa di Santa Maria del Popolo a Pescina, ribattezzata da questo momento Chiesa di San Berardo. Infine nel 1631 fu trasferita definitivamente presso la Basilica di Santa Maria delle Grazie.\nLa venerazione popolare del vescovo Berardo cominci\u00f2 subito dopo la sua morte: il suo culto fu approvato e confermato da Papa Pio VII il 10 maggio 1802.\nLa parentela con Santa Rosalia.\nIn base alle ricerche condotte verso la met\u00e0 del XVII secolo dallo storico Pietro Antonio Tornamira, pubblicate nel 1674, e ad un albero genealogico conservato presso la biblioteca della Basilica abbaziale di San Martino delle Scale di Monreale, Berardo sarebbe stato il prozio di Santa Rosalia, patrona di Palermo e della Sicilia: la santa era la figlia del conte Sinibaldo Sinibaldi, figlio di Teodino Berardi, fratello di Berardo.\nL'interessante scoperta venne confermata anche da Franco Francesco Zazzara di Pescina, noto chirurgo oltre che storico, studioso e scrittore, con una forte passione volta alla ricerca delle origini della Cristianit\u00e0 e del legame conflittuale tra Stato e Chiesa.\nPer sottolineare il particolare legame che unisce le chiese dei Marsi e di Palermo, fu chiamato il cardinale Salvatore De Giorgi (arcivescovo di Palermo) a celebrare la messa che il 1\u00ba maggio 2004 segn\u00f2 l'apertura dell'Anno Giubilare indetto in occasione della ricorrenza del 925\u00ba anno della nascita di San Berardo.\nCulto.\nSan Berardo \u00e8 il patrono della Marsica.\nLe sue reliquie sono conservate a Pescina nella Basilica di Santa Maria delle Grazie, comune molto legato al culto del santo unitamente a Colli di Monte Bove, borgo del comune di Carsoli, dove nacque. Il santo viene ufficialmente celebrato il 2 maggio e il 3 novembre dalla diocesi marsicana.\nA Pescina fino al 1954 era in piedi la Chiesa di San Berardo. Gravemente danneggiata dal terremoto di Avezzano e frettolosamente ristrutturata, ebbe gravi problemi di staticit\u00e0, tant'\u00e8 che fu abbattuta. Di essa rimase in piedi solo il campanile.\nLo scrittore Ignazio Silone, originario di Pescina, fu molto legato alla figura di San Berardo tanto da citarlo nei suoi romanzi \"Fontamara\" e \"Vino e pane\". Poco prima della sua morte avvenuta a Ginevra nel 1978, lo scrittore chiese attraverso un testamento di poter essere sepolto sotto il vecchio campanile della Chiesa di San Berardo. La sua lapide \u00e8 oggi meta di pellegrinaggi letterari e spirituali."}
{"id": "665408", "revid": "14691", "url": "https://it.wikipedia.org/wiki?curid=665408", "title": "Pedetes caffer", "text": ""}
{"id": "665409", "revid": "14691", "url": "https://it.wikipedia.org/wiki?curid=665409", "title": "Pedetes cafer", "text": ""}
{"id": "665410", "revid": "1573940", "url": "https://it.wikipedia.org/wiki?curid=665410", "title": "Pedetes", "text": "I Pedetidi (famiglia Pedetidae , genere Pedetes ), noti anche come lepri saltatrici, sono roditori simili a lepri, o pi\u00f9 ancora a piccoli canguri, originari delle zone aride dell'Africa sub-sahariana.\nTassonomia.\nIl genere \"Pedetes\" venne istituito da Johann Karl Wilhelm Illiger nel 1811, mentre la classificazione all'interno di una famiglia a s\u00e9 stante, i Pedetidi, appunto, si deve a John Edward Gray, che istitu\u00ec questa famiglia nel 1825. Assieme agli anomaluri, morfologicamente molto diversi, vengono assegnati al sottordine degli Anomaluromorfi, ma a causa del loro aspetto particolare la loro posizione tassonomica \u00e8 sempre stata piuttosto confusa. Le lepri saltatrici presentano caratteristiche proprie sia degli Istricomorfi che degli Sciuromorfi, e per un certo periodo di tempo furono considerati come una superfamiglia indipendente in seno a questi ultimi, quella dei Pedetoidei (Pedetoidea). I dati molecolari e le caratteristiche dello sviluppo embrionale, tuttavia, suggeriscono che questi animali non sono imparentati n\u00e9 con gli Sciuromorfi n\u00e9 con gli Istricomorfi; le somiglianze con questi animali sono pertanto dovute ad una convergenza evolutiva.\nIl genere comprende due specie:\nPer molto tempo, tutte le lepri saltatrici venivano assegnate ad una sola specie, \"Pedetes capensis\", a causa della loro bassa variabilit\u00e0 morfologica, ma sulla base di dati biomolecolari e di alcune caratteristiche del cranio, nonch\u00e9 di differenze fisiologiche, le popolazioni dell'Africa orientale sono state recentemente assegnate ad una specie a parte.\nEvoluzione.\nI resti fossili pi\u00f9 antichi ascrivibili alla famiglia dei Pedetidi risalgono al Miocene inferiore, circa 20 milioni di anni fa. Questi sono \"Megapedetes pentadactylus\" del Kenya e \"Pedetes namaquensis\" della Namibia. I due generi si differenziano principalmente per le dimensioni: \"Megapedetes\" \u00e8 pi\u00f9 grande, ma molto simile nell'aspetto a \"Pedetes\". Le altre uniche specie fossili conosciute sono \"Pedetes gracilis\" e \"Pedetes hagenstadi\", entrambe provenienti dal Sudafrica. I pi\u00f9 antichi fossili assegnati alla lepre saltatrice cafra risalgono al Pleistocene e sono stati rinvenuti nello Zimbabwe.\nLe origini e la genealogia delle lepri saltatrici prima del Miocene non sono note, ma si ritiene che i Pedetidi abbiano avuto origine all'inizio del Cenozoico in Asia o in Africa.\nDescrizione.\nLe lepri saltatrici presentano una lunghezza testa-tronco di 36\u201343\u00a0cm e una coda lunga e arruffata che misura 40\u201348\u00a0cm; pesano 3\u20134\u00a0kg. Il capo \u00e8 tozzo; le orecchie sono lunghe (7\u00a0cm), con una sorta di trago rivestito esternamente da una sottile peluria, e glabro all'interno; l'orecchio esterno, inoltre, pu\u00f2 essere chiuso facendo combaciare i bordi del padiglione auricolare (in tal modo gli animali evitano che durante lo scavo delle gallerie sotterranee la sabbia penetri nell'orecchio). Gli arti anteriori hanno cinque dita corte e munite di artigli ricurvi e aguzzi, e due callosit\u00e0 plantari, una piccola e l'altra pi\u00f9 sviluppata. Le zampe posteriori sono lunghe 15\u00a0cm, con quattro dita dotate di artigli; la pianta dei piedi presenta delle zone glabre. La colorazione della parte superiore del corpo varia nelle diverse specie, e va dal bruno al tan\u00e9 al cuoio o al rossiccio, mentre \u00e8 bianca nella parte inferiore; anche la parte superiore degli arti \u00e8 in genere bianca, la coda \u00e8 invece bruniccia nella pagina superiore, bianca nell'inferiore, e ornata all'estremit\u00e0 da un ciuffo nero. Le ossa nasali e la fronte sono larghe. Vi sono 20 denti: I 1/1, C 0/0, P 1/1, M 3/3; i molari sono solcati da rigature situate sulla faccia esterna in quelli dell'arcata mascellare, nell'interna in quelli dell'arcata mandibolare; la superficie triturante ha un rilievo molto semplice.\nBiologia.\nAlimentazione.\nAnche se le lepri saltatrici sono erbivore, occasionalmente, esse ingeriscono terreno ricco di minerali e, incidentalmente, persino insetti. Esse sono molto selettive al pascolo, e preferiscono le erbe verdi ricche di proteine e di acqua.\nLe lepri saltatrici sono attive sulla superficie del suolo per tutta la notte. Normalmente esse si nutrono in un raggio di 250 m dalle loro tane, ma a volte si spostano fino a 400 m. Mentre mangiano sono altamente vulnerabili ai predatori, essendo completamente esposte all'individuazione e lontane dalle loro tane, che rappresentano rifugi sicuri.\nComportamento.\nLe lepri saltatrici passano le ore diurne in tane poste in suoli ben drenati e sabbiosi. Le tane si trovano a circa 80\u00a0cm di profondit\u00e0, hanno da 2 a 11 entrate e una lunghezza da 10 a 46 m. Ogni tana \u00e8 occupata da una lepre saltatrice o da una madre e un piccolo. Le tane forniscono una notevole protezione dall'ambiente arido e dai predatori. Alcuni predatori, come i serpenti e le manguste, possono tuttavia entrare nelle tane, per cui le lepri saltatrici una volta entrate, spesso chiudono gli ingressi e i passaggi con mucchi di terreno.\nLe gallerie e le aperture nel sistema di tane sono provviste di molte vie di fuga, utili quando qualche predatore riesce a entrare. L'assenza di camere e di nidi all'interno delle tane suggerisce che le lepri saltatrici non si fermino a lungo in qualche punto della tana, un'ulteriore precauzione contro i predatori.\nRiproduzione.\nNelle popolazioni di lepre saltatrice, il numero dei maschi \u00e8 uguale al numero delle femmine. Non esiste una stagione riproduttiva, e circa il 76% delle femmine adulte possono essere gravide contemporaneamente. Le femmine adulte portano a termine circa tre gravidanze ogni anno, ognuna delle quali comporta la nascita di un unico piccolo, grande e ben sviluppato.\nI nuovi nati sono ben forniti di peli e sono capaci di vedere e di spostarsi quasi subito, per\u00f2 sono confinati nella tana e rimangono completamente dipendenti dall'allattamento fino a met\u00e0 crescita, quando possono diventare attivi in superficie.\nBench\u00e9 il tasso riproduttivo delle lepri saltatrici risulti sorprendentemente basso, vi sono due precisi vantaggi riscontrabili nella loro strategia riproduttiva. Primo, il tempo e l'energia della femmina vengono concentrati su di un unico piccolo, il che pare determinare una bassa mortalit\u00e0 infantile e giovanile. Alla prima uscita dalla tana la giovane lepre saltatrice \u00e8 altrettanto capace di un adulto di affrontare i predatori e altri pericoli ambientali. Secondo, la madre \u00e8 soggetta a uno sforzo minimo, dovendo provvedere cure e cibo per un solo piccolo. Le femmine che riescono a rimanere in buone condizioni fisiche e a evitare i predatori e le malattie durante l'allevamento dei piccoli, probabilmente sopravviveranno per riprodursi nuovamente.\nDistribuzione e habitat.\nLe due specie di lepri saltatrici occupano areali disgiunti nell'Africa sub-sahariana. La lepre saltatrice dell'Africa orientale vive solamente in Kenya e Tanzania, mentre la lepre saltatrice cafra, maggiormente diffusa, \u00e8 presente in Angola, Zimbabwe, Botswana, Namibia e Sudafrica. Dal punto di vista degli \"habitat\", entrambe le specie prediligono piane alluvionali, conche di laghi fossili, savane e altri \"habitat\" aridi e semiaridi con scarsa vegetazione o suoli sabbiosi vicini.\nConservazione.\nLaddove si trovano, le lepri saltatrici sono generalmente comuni, anche quando sono intensamente cacciate dall'uomo. Negli \"habitat\" migliori, vi possono essere oltre 10 lepri saltatrici per ettaro. Tuttavia, quando aree aride ed ecologicamente sensibili vengono pascolate dal bestiame domestico, come avviene nel deserto del Kalahari, la densit\u00e0 delle lepri saltatrici diminuisce data la minore disponibilit\u00e0 di cibo.\nLe lepri saltatrici sono molto importanti per l'uomo in quanto fonte di cibo e di pelli, tuttavia possono anche rappresentare un elemento significativamente nocivo per l'agricoltura, alimentandosi di una grande variet\u00e0 di colture, tra cui granturco, frumento, patate dolci e arachidi."}
{"id": "665411", "revid": "879070", "url": "https://it.wikipedia.org/wiki?curid=665411", "title": "Pedetidae", "text": ""}
{"id": "665412", "revid": "1610933", "url": "https://it.wikipedia.org/wiki?curid=665412", "title": "Lepre saltatrice del Capo", "text": ""}
{"id": "665413", "revid": "14691", "url": "https://it.wikipedia.org/wiki?curid=665413", "title": "Spring hare", "text": ""}
{"id": "665414", "revid": "14691", "url": "https://it.wikipedia.org/wiki?curid=665414", "title": "Springhare", "text": ""}
{"id": "665415", "revid": "1573940", "url": "https://it.wikipedia.org/wiki?curid=665415", "title": "Thryonomys", "text": "Thryonomys () \u00e8 un genere di roditori, unico della famiglia dei Trionomidi (), comunemente noti come \"ratti dei bamb\u00f9 africani\".\nDescrizione.\nDimensioni.\nAl genere Thryonomys appartengono roditori di grandi dimensioni, con lunghezza della testa e del corpo tra 350 e 610\u00a0mm, la lunghezza della coda tra 65 e 260\u00a0mm e un peso fino a 9\u00a0kg.\nCaratteristiche craniche e dentarie.\nIl cranio \u00e8 massiccio e presenta un rostro corto e largo, creste sopra-occipitali ben sviluppate, un processo para-occipitale allungato e una bolla timpanica ridotta. La mandibola \u00e8 di tipo istricognato (\"Fig.1\"), il foro infra-orbitale \u00e8 grande e la disposizione del muscolo massetere \u00e8 di tipo istricomorfo (\"Fig.2\"). Sono presenti quattro denti masticatori su ogni semi-arcata. Gli incisivi superiori sono larghi, robusti, arancioni ed attraversati longitudinalmente da tre profondi solchi, caratteristica unica tra tutti i roditori africani. I molari hanno le radici e la corona moderatamente elevata, la loro superficie occlusale \u00e8 abbastanza complessa, con almeno tre creste trasversali, due rientranze sul lato esterno e una su quello interno, invertite nei molari inferiori.\nSono caratterizzati dalla seguente formula dentaria:\nAspetto.\nIl corpo \u00e8 robusto, con la testa massiccia e ottusa, gli occhi relativamente piccoli, le narici disposte in alto e gli arti brevi. La pelliccia \u00e8 lunga, densa e ruvida, priva di sotto-pelliccia e composta da setole appiattite, attraversate longitudinalmente da solchi e disposte in gruppi di cinque o sei. Le parti dorsali sono bruno-giallastre o bruno-grigiastre brizzolate, mentre le parti ventrali sono grigiastre o biancastre. Le orecchie sono corte ed arrotondate. Le zampe hanno le tre dita centrali ben sviluppate fornite di artigli robusti, le due dita pi\u00f9 esterne sono corte o rudimentali e prive di artigli. Il palmo e le piante sono prive di peli. La coda \u00e8 alquanto corta, cosparsa di peli e rivestita di scaglie. Le femmine hanno due o tre paia di mammelle laterali.\nDistribuzione.\nSi tratta di roditori terricoli diffusi in tutta l'Africa subsahariana.\nTassonomia.\nIl genere comprende 2 specie."}
{"id": "665416", "revid": "1610933", "url": "https://it.wikipedia.org/wiki?curid=665416", "title": "Topo del bamb\u00f9", "text": ""}
{"id": "665418", "revid": "1005847", "url": "https://it.wikipedia.org/wiki?curid=665418", "title": "Elezioni presidenziali negli Stati Uniti d'America del 1896", "text": "Le elezioni presidenziali statunitensi del 1896 si svolsero il 3 novembre. La sfida oppose il candidato repubblicano William McKinley e il democratico William Jennings Bryan, appoggiato anche dal Partito Populista. McKinley fu eletto presidente.\nIl presidente in carica, il democratico Grover Cleveland, non si ricandid\u00f2 per un altro mandato, il secondo consecutivo ma terzo in totale, lasciando il Partito Democratico alla ricerca di un candidato. Bryan, un avvocato ed ex deputato al Congresso, suscit\u00f2 entusiasmo con il suo \"discorso della Croce d'oro\", in cui reclamava una riforma del sistema monetario e attaccava gli uomini d'affari, indicandoli come la causa della depressione economica in corso. La Convention nazionale dei Democratici rinneg\u00f2 la politica di Cleveland e nomin\u00f2 Bryan alla quinta votazione. Bryan ottenne anche l'appoggio del Partito Populista, che aveva vinto alcuni Stati nelle elezioni del 1892 e condivideva molti punti programmatici di Bryan. Non volendo seguire Bryan, alcuni Democratici conservatori crearono l'effimero Partito Nazionale Democratico e nominarono candidato il senatore John M. Palmer. McKinley invece fu nominato a grande maggioranza gi\u00e0 alla prima votazione nella Convention del Partito Repubblicano.\nCon lo scoppio del panico del 1893, gli Stati Uniti erano entrati una profonda depressione economica, segnata da bassi prezzi, bassi profitti, molta disoccupazione e scioperi violenti. Le questioni economiche erano al centro del dibattito, specialmente le politiche sui dazi doganali e la discussione se mantenere o meno il sistema aureo. McKinley riusc\u00ec a coalizzare imprenditori, professionisti, ricchi agrari e operai specializzati, che respingevano la politica favorevole ai lavoratori dell'agricoltura propugnata da Bryan. McKinley ottenne i migliori risultati nelle citt\u00e0 e nel Nord Est, nel Midwest del Nord e nella costa Ovest. Il responsabile della campagna elettorale repubblicana, Mark Hanna, introdusse molte novit\u00e0 e fece la prima campagna elettorale moderna, anche grazie all'enorme finanziamento raccolto, circa 3,5 milioni di dollari. Bryan present\u00f2 la sua campagna elettorale come una crociata dei lavoratori contro i ricchi, che avevano impoverito gli Stati Uniti con la stretta monetaria e il sistema aureo. L'argento, disse, era abbondante e se usato per l'emissione di moneta avrebbe riportato la prosperit\u00e0 e allo stesso tempo ostacolato lo strapotere dei conglomerati finanziari. Bryan era forte al Sud, nel Midwest rurale e negli Stati delle Montagne Rocciose. La retorica moralista di Bryan e la sua crociata a favore dell'inflazione gli alienarono i conservatori.\nBryan fece intensamente campagna elettorale in tutti gli Stati in bilico del Midwest, mentre McKinley condusse una campagna pi\u00f9 tradizionale, per quel tempo, limitandosi a qualche discorso pronunciato di fronte a casa sua. I risultati furono serrati; McKinley ottenne la maggioranza assoluta sia del voto popolare sia dei grandi elettori. Bryan ottenne il 46,7% del voto popolare, mentre Palmer raccolse meno dell'1%. L'affluenza fu molto alta e in alcune zone super\u00f2 il 90%. Il cambio di strategia del Partito Democratico e la fuoriuscita dei conservatori in materia economica diede a Bryan e alla sua corrente la maggioranza del partito fino agli anni 1920 inoltrati, segnando per\u00f2 anche il dominio del Partito Repubblicano alle elezioni presidenziali fino al 1912."}
{"id": "665421", "revid": "5311638", "url": "https://it.wikipedia.org/wiki?curid=665421", "title": "Hideto Matsumoto", "text": ""}
{"id": "665439", "revid": "1437722", "url": "https://it.wikipedia.org/wiki?curid=665439", "title": "E tu come stai?", "text": "E tu come stai? \u00e8 un album di Claudio Baglioni pubblicato nel 1978, l'ottavo della sua carriera, il primo con la CBS. Infatti successivamente all'accordo con la nuova casa discografica Baglioni si mise subito al lavoro e realizz\u00f2 un album che attraverso le canzoni racconta varie storie d'amore. L\u2019album, e in particolare la canzone principale, ebbero un grandissimo successo, dopo il quale il cantante si ritir\u00f2 per un po' di tempo dalle scene.\nSulla copertina \u00e8 raffigurato Baglioni in smoking bianco, seduto sulla poltrona di casa accanto ai suoi due pastori tedeschi.\nTracce.\nLATO A\nLATO B"}
{"id": "665446", "revid": "767487", "url": "https://it.wikipedia.org/wiki?curid=665446", "title": "Didier Lockwood", "text": "Biografia.\nNato a Calais, dove ha studiato violino classico e composizione al conservatorio, si \u00e8 interessato ben presto al rock and roll e, nel 1972 ha lasciato gli studi classici per formare un gruppo di \"rock progressive\", i Magma, assieme a suo fratello Francis, pianista.\nI due fratelli suonano assieme per tre anni ma Didier si lascia affascinare dalle improvvisazioni di Jean-Luc Ponty nel disco Kink Kong Album di Frank Zappa e la sua musica \u00e8 influenzata da St\u00e9phane Grappelli con cui va a suonare in tour.\nHa partecipato inoltre all'album \"Absolutely Live\" del gruppo fusion canadese Uzeb.\n\u00c8 celebre per la sua tendenza all'esplorazione di nuovi contesti musicali e per la versatilit\u00e0 nel riprodurre vari tipi di suoni con il suo violino amplificato (come ad esempio il suono del treno o del gabbiano).\nIl 23 luglio 1982, a Montreux, in Svizzera, ha suonato in concerto con il chitarrista Allan Holdsworth, il batterista Billy Cobham, il bassista e cantante Jack Bruce, ed il tastierista David Sancious.\nNel 2001 ha fondato una scuola pre improvvisazione con strumenti a corda, la CMDL (Centro Musicale Didier Lockwood).\n\u00c8 stato sposato con la cantante lirica Patrizia Petibon.\nNel 2006 \u00e8 in tour con il chitarrista jazz Martin Taylor.\nNel 2012 intraprende un tour con la Mike Stern Band, esibendosi con Dave Weckl, Tom Kennedy e lo stesso Mike Stern.\nIn Italia ha collaborato con Claudio Baglioni per l'album \"Oltre\" del 1990.\nLockwood \u00e8 morto improvvisamente nel 2018 per una crisi cardiaca."}
