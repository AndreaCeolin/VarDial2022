{"id": "690745", "revid": "1714743", "url": "https://it.wikipedia.org/wiki?curid=690745", "title": "Maurizio di Savoia", "text": "Biografia.\nInfanzia.\nNacque a Torino il 10 gennaio 1593 nel Palazzo Reale di Torino, dal principe di Piemonte Carlo Emanuele I di Savoia e Caterina Michela d'Asburgo. Come il nonno Emanuele Filiberto di Savoia, fu avviato giovanissimo alla carriera ecclesiastica per motivi puramente politici, al punto che non prese mai i voti bench\u00e9 venisse nominato cardinale all'et\u00e0 di 13 anni divenendo, fino alla nomina del cardinale Carlo di Ferdinando de' Medici, il porporato italiano pi\u00f9 giovane. Fu educato presso la corte spagnola di suo zio Filippo III di Spagna e iniziato alla vita militare con i fratelli in alcune spedizioni nelle Fiandre e a Genova.\nCarriera e attivit\u00e0.\nArcivescovo di\u00a0Monreale, canonico di Torino e arcivescovo di Vercelli (1611), nella primavera del 1620 fu nominato da Luigi XIII cardinale protettore di Francia; nel 1611 divenne abate commendatario della Sacra di San Michele.\nNel 1615, in assenza del padre Carlo Emanuele I, fu tenente-generale di Piemonte per un breve periodo e governatore di Asti. All'inizio del regno del fratello maggiore fu \"capitano degli arcieri piemontesi\" e \"guardia e maestro di campo di un reggimento di Cavalleria. Nel 1618 fu inviato a Parigi per concludere il matrimonio di suo fratello Vittorio Amedeo I di Savoia con Cristina di Borbone-Francia, figlia di Enrico IV di Francia. I duca suo fratello lo insign\u00ec nel 1642 del principato di Oneglia e della contea di Nizza; il sovrano di Francia lo nomin\u00f2 generale del Re. \nNon partecip\u00f2 al conclave del 28 gennaio 1621 che elesse Papa Gregorio XV. Ricevette la berretta rossa il 18 febbraio 1621 e la diaconia di santa Maria Nuova il 17 marzo seguente. Il 19 aprile 1621 opt\u00f2 per la diaconia di sant'Eustachio e divenne protettore di Francia presso la Santa Sede. Partecip\u00f2 invece al conclave del 1623 che elesse Papa Urbano VIII, adoperandosi molto per ottenerne la nomina e cos\u00ec favorire la Francia. Il 16 marzo 1626 opt\u00f2 per la diaconia di Santa Maria in Via Lata e da quell'anno fino alla sua rinuncia fu cardinale protodiacono.\nNel 1626 fond\u00f2 a Roma l\u2019Accademia dei Desiosi, che si riuniva nel suo palazzo capitolino. Ne erano membri, oltre a letterati romani come Bruni, Mascardi, Malvezzi, Pallavicino, intellettuali torinesi del profilo di Lodovico d'Agli\u00e8 ed Emanuele Tesauro.\nDopo il trattato di Rivoli del 1634 si schier\u00f2 contro l'alleanza tra il Regno di Francia e il Ducato di Savoia, assumendo la protezione presso lo Stato Pontificio dell'Impero spagnolo in luogo di quella del Regno di Francia, suscitando cos\u00ec un'accesa polemica con i reggenti sabaudi.\nIl 7 ottobre 1637 mor\u00ec Vittorio Amedeo I e gli succedette il nipote Francesco Giacinto: essendo ancora egli in et\u00e0 infantile, la madre Cristina di Borbone-Francia ne assunse la reggenza; Maurizio inizi\u00f2 allora a cospirare con il fratello Tommaso al fine di ascendere al trono, cercando appoggi in vari stati.&lt;br&gt;La nobilt\u00e0, il clero e l'alta borghesia si divisero nei due partiti dei \"principisti\", filo-spagnoli e quindi suoi sostenitori, e \"madamisti\", filo-francesi e favorevoli a \"Madama reale\" (cos\u00ec veniva chiamata Maria Cristina). Questi contrasti portarono allo scoppio della Guerra civile piemontese.\nAd agosto del 1639 Madama reale fu costretta a fuggire da Torino (caduta in mano a truppe principiste) con il figlio erede al trono Carlo Emanuele. Tuttavia, gi\u00e0 a novembre, essi poterono rientrare nella citt\u00e0, liberata dalle truppe francesi del marchese d'Harcourt.\nLa pace fu raggiunta con il matrimonio tra il cardinale e la nipote dodicenne Luisa Cristina, celebrato a Sospel il 29 settembre 1642. Nel concistoro del 1 dicembre 1642, il Pontefice Papa Urbano VIII annunci\u00f2 le dimissioni del cardinale di Casa Savoia presentate al nunzio a Madrid e dichiar\u00f2 il suo matrimonio valido. Nel 1648, dopo aver lasciato la porpora cardinalizia, Maurizio ricevette dal nipote Carlo Emanuele II di Savoia (ora duca a tutti gli effetti) il titolo di marchese di Argentera e Bersezio.\nDopo il matrimonio la coppia and\u00f2 a vivere a Nizza dove Maurizio aveva ricevuto la carica di governatore. Non ebbero figli e il principe dedic\u00f2 il resto dei suoi giorni allo studio della filosofia e delle lettere.\nMorte.\nMaurizio mor\u00ec a Torino il 4 ottobre 1657 presso la Villa della Regina. Il 24 ottobre vennero celebrate le esequie solenni, con l'orazione \"Il cilindro\" composta dal famoso letterato Emanuele Tesauro.\nIl suo corpo fu inizialmente sepolto nel Duomo di Torino e, nel 1836, traslato nella Sacra di San Michele insieme a quello di altri illustri membri di Casa Savoia (tra cui il duca bambino Francesco Giacinto) per volont\u00e0 del re Carlo Alberto di Savoia."}
{"id": "690746", "revid": "828781", "url": "https://it.wikipedia.org/wiki?curid=690746", "title": "Aiace Oileo", "text": "Aiace (), detto Aiace d\u2019Oileo o Aiace di Locride, \u00e8 un personaggio della mitologia greca. Fu un principe della Locride che partecip\u00f2 alla guerra di Troia.\nEra famoso in tutta la Grecia per le abilit\u00e0 nel tiro con l'arco e nella corsa ma anche per la sua rozzezza ed arroganza.\nGenealogia.\nFiglio di Oileo e di Eriope (figlia di Fere e detta anche Alcimache)) o della ninfa Rene.\nIl mito.\nSecondo Strabone, la sua citt\u00e0 natale era Narice, nella Locride, come conferma anche Ovidio, definendo Aiace come \"l'eroe di Narice\". Prima dello scoppio della guerra di Troia, era stato uno dei numerosi pretendenti di Elena. Era famoso in tutta la Grecia per la grande abilit\u00e0 nel tiro con l'arco e nel lancio del giavellotto. Suo padre Oileo era famoso per essere stato uno degli Argonauti. Non conosciamo molto della sua vita nel periodo anteriore alla guerra di Troia.\nHa un fratellastro, Medonte, che cadr\u00e0 a Troia durante la battaglia presso le navi degli Achei mentre cerca di difendere la nave di Protesilao che era stata messa a fuoco da Ettore.\nA Troia.\nAiace si mise alla testa del suo esercito durante la spedizione contro la citt\u00e0 di Troia, conducendo un contingente alleato composto da quaranta navi, o, secondo un'altra versione, da venti. In battaglia si distinse per la sua crudelt\u00e0 efferata e per la sua totale mancanza di piet\u00e0 nei confronti del nemico: con la sua spada tronc\u00f2 la testa al cadavere di Imbrio, guerriero troiano ucciso da Teucro, lanciandola poi contro gli avversari come se fosse una palla per dimostrare agli altri troiani il suo totale disprezzo. Sempre con estrema ferocia uccise Satnio e Cleobulo, altri combattenti avversari, e fece strage di nemici in fuga dopo che il re beota Peneleo, suo amico, ebbe trucidato Ilioneo, altro guerriero troiano, di cui egli aveva poi issato la testa in cima alla sua lancia.\nDurante la difesa delle navi, incalzate dai Troiani, Aiace Oileo si distingue dagli altri Achei insieme al suo omonimo Aiace Telamonio, riuscendo a fare una barriera a difesa delle navi. Quando Aiace Telamonio viene ferito lui rimane l'unico eroe acheo che tiene testa ai Troiani. Fino al rientro di Achille fu certamente il pi\u00f9 valoroso degli eroi greci che difendevano le navi. Durante la battaglia vengono anche indicate le innumerevoli empiet\u00e0 che Aiace commette sterminando i Troiani, tra cui lo scempio del soldato che ferisce Idomeneo durante il combattimento sul fianco sinistro degli achei.\nAtena decise di punirlo per la sua tracotanza: durante i giochi funebri in onore dell'eroe Patroclo, Aiace scivol\u00f2 sul letame e la corsa fu vinta da Ulisse (Iliade, libro XXIII).\nSpregiatore degli dei, durante la notte della presa di Troia non esit\u00f2 a violentare la profetessa Cassandra nei pressi dell'altare di Atena. La stessa Cassandra cerc\u00f2 anche di resistere aggrappandosi al simulacro della vergine Pallade Atena, ma con violenza Aiace trascin\u00f2 via la ragazza facendo cadere anche la statua. Per questo motivo, Atena pun\u00ec tutti i combattenti greci rendendo loro difficile il ritorno in patria.\nNostos e morte.\nSecondo l'Odissea (libro IV), infatti, Aiace fu vittima di una tempesta sul tragitto verso casa, e la sua nave affond\u00f2. Poseidone ebbe piet\u00e0 di lui e lo salv\u00f2, facendolo naufragare su un isolotto. Tuttavia l'eroe, ancora preda della propria arroganza, si convinse di essersi salvato con le sole sue forze e grid\u00f2, sfidando gli dei a cercare di ucciderlo; irato, Poseidone fece affondare lo scoglio dove l'aveva lasciato e lo fece annegare. \nSecondo un'altra versione, riportata da Virgilio nell'Eneide, Aiace fu ucciso da una folgore scagliata dalla dea Atena, come vendetta della violazione compiuta nel suo tempio a Troia.\nLa drammatica fine di Aiace dimostra come le offese verso gli dei possano causare la fine anche di uno dei pi\u00f9 valorosi eroi del ciclo Troiano."}
{"id": "690747", "revid": "120354354", "url": "https://it.wikipedia.org/wiki?curid=690747", "title": "Bandiera delle Isole Cook", "text": "La bandiera delle Isole Cook \u00e8 una Blue Ensign con nella parte a destra un largo cerchio formato da quindici stelle a cinque punte, a simboleggiare ciascuna isola che forma lo Stato."}
{"id": "690748", "revid": "585241", "url": "https://it.wikipedia.org/wiki?curid=690748", "title": "Pietro Magri", "text": "Biografia.\nFormatosi al seminario di Faenza e qui ordinato sacerdote, vi insegna canto fermo dal 1889 al 1894, dopo aver completato gli studi musicali con i fratelli Cicognani. Chiamato da Lorenzo Perosi a Venezia, vi opera come maestro sostituto in San Marco, direttore della cappella di San Salvatore e maestro di canto al seminario e in altri istituti.\nNel 1901 si trasferisce a Bari dove \u00e8 maestro di cappella fino al 1910, anno in cui si trasferisce alla cattedrale di Lecce.\nNel 1912 assume l'incarico di maestro della cappella Eusebiana di Vercelli, succedendo a Raffaele Casimiri. Nel 1919 si trasferisce a Oropa (BI) dove \u00e8 organista e maestro di Cappella fino alla morte, avvenuta il 24 luglio 1937.\nNumerosissimi i numeri di opus (circa 700 - ved. catalogo ), per lo pi\u00f9 di musica sacra, tra i quali figurano grandi composizioni quali gli oratori \"Omaggio a Cristo Re\", \"La Reine des Pyr\u00e9n\u00e9es\", \"La Regina delle Alpi\", \"Regina Potens\", \"Il Cantico di Frate Sole\", \"Il pellegrinaggio ad Oropa\", \"Bernadette\" (incompiuto). Inoltre: 24 messe complete, 12 tra opere, operette e vaudeville, numerose cantate sacre, musica da camera e orchestrale tra cui la suite sinfonica \"Ferrara\"."}
{"id": "690750", "revid": "1566286", "url": "https://it.wikipedia.org/wiki?curid=690750", "title": "Norman Taurog", "text": "Biografia.\nInizi\u00f2, appena adolescente, come attore nel 1913, per poi passare alla regia nella seconda met\u00e0 degli anni venti, dirigendo Larry Semon in alcuni film comici. Vinse il premio Oscar al miglior regista nel 1931 per \"Skippy\", a soli 32 anni. Ancora al 2020 \u00e8 il pi\u00f9 giovane vincitore in questa categoria, insieme a Damien Chazelle (2017). Tra il 1920 e il 1968 Taurog diresse ben 140 film, tra i quali molte commedie musicali, diversi film con la coppia Dean Martin-Jerry Lewis e, nell'ultima parte della carriera, molti film con Elvis Presley."}
{"id": "690751", "revid": "37401", "url": "https://it.wikipedia.org/wiki?curid=690751", "title": "Abbadia San Salvatore", "text": "Abbadia San Salvatore \u00e8 un comune italiano di abitanti della provincia di Siena in Toscana.\nGeografia fisica.\nTerritorio.\nAbbadia San Salvatore \u00e8 situata nel versante senese del Monte Amiata.\nClima.\nAbbadia San Salvatore ha, per l'altitudine e per la vicinanza del Monte Amiata, un clima freddo d'inverno e abbastanza mite d'estate.\nIn inverno le temperature scendono spesso sotto lo zero e l'area geografica risente di venti piuttosto freddi.\nLe estati peraltro sono rinfrescate dall'influenza della montagna; con precipitazioni piovose e nevose ad alta quota.\nOrigini del nome.\nIl paese prende il nome dall'abbazia benedettina, fondata nel 743 dal re longobardo Rachis, di cui oggi rimangono solo la chiesa e la cripta ora officiata dai cistercensi.\nStoria.\nLa storia ha riservato a questa localit\u00e0 fasi di prestigio temporale legate all'omonimo monastero, prima benedettino poi cistercense, che in epoca feudale ha esercitato un potere di rilievo in ampi territori posti sul versante orientale e su quello occidentale dell'Amiata. L'abbazia ebbe fortune alterne, dovute anche ai frequenti scontri sia con la potente casata degli Aldobrandeschi di Santa Fiora, sia con gli Orsini e in genere con gli alleati degli imperatori, soprattutto quando questi mantenevano rapporti conflittuali con il Papato di Roma; fu infine soppressa nel 1782.\nFondazione longobarda ed espansione durante il Medioevo.\nIl monastero venne fondato nella seconda met\u00e0 del secolo VIII per volere del re longobardo Rachis. Secondo la tradizione leggendaria la decisione fu presa dal re in seguito a un evento miracoloso di cui fu testimone egli stesso, al quale apparve la Trinit\u00e0 sulla sommit\u00e0 di un albero, intorno al quale fu edificata la cripta. L'evento \u00e8 tuttora rappresentato nello stemma comunale. In realt\u00e0 la costruzione del monastero era inquadrata in un preciso disegno politico di Rachis, che seppe avvalersi del favore monastico del nobile longobardo Erfo a beneficio della nazione longobarda, ottenendo con la fondazione di un monastero sulle pendici del monte Amiata il duplice scopo di protezione e controllo dei traffici lungo la strategica via Francigena e di sviluppo agricolo di quell'area della Tuscia longobarda. Pertanto gi\u00e0 nel 750 il nobile longobardo Erfo, figlio di Pietro Duca del Friuli, assegn\u00f2 al monastero fortificato il controllo feudale dei territori amiatini che comprendevano i pascoli del monte Amiata fino alla valle del fiume Paglia attraversata dalla via Francigena. Il potere territoriale dell'abbazia crebbe nei secoli successivi e in concomitanza si svilupp\u00f2 l'antistante borgo, che fu presto fortificato e dotato di una cinta muraria difensiva. All'inizio del X secolo i suoi possessi travalicavano la zona dell'Amiata, espandendosi in direzione laziale, in val d'Orcia, in val di Chiana e persino nel Viterbese. In questo periodo di prosperit\u00e0 e almeno fino alla casata degli Svevi il monastero, il borgo e le terre del San Salvatore rimasero strettamente legate all'autorit\u00e0 dell'Imperatore del Sacro Romano Impero, godendo comunque di autonomia completa sul piano civile, penale e religioso.\nConflitto con gli Aldobrandeschi e declino dell'abbazia.\nIn una petizione del 1081, indirizzata all'imperatore Enrico IV, i monaci del San Salvatore accusano la dinastia dei Conti Aldobrandeschi (del ramo di Santa Fiora) di costruire centri fortificati sopra terreni e villaggi del feudo badengo allo scopo di usurparne il legittimo dominio all'abbazia. La disputa con gli Aldobrandeschi non fu risolta ed essi seppero appropriarsi di numerose terre dei monaci. Il potere dell'abbazia fu ulteriormente ridotto a partire dal XII secolo dagli stessi abitanti del borgo del San Salvatore che rivendicarono per loro l'autonomia dal monastero; l'abate Rolando fu forzato a cedere al borgo numerosi terreni e diritti, tra cui quello di eleggere i propri rappresentanti compreso il podest\u00e0. Fu in questo periodo che fu realizzata una seconda cinta muraria attorno al borgo in espansione ed edificata la struttura difensiva detta \"Torrione\".\nNel 1228 papa Gregorio IX decise di riassegnare il monastero all'ordine dei Cistercensi, con intento di risollevarlo dal declino. Tuttavia nel 1265 le terre del San Salvatore vennero occupate dall'emergente Repubblica di Siena, costringendo abbazia e comunit\u00e0 badenga a firmare un atto formale di sottomissione. Nonostante ci\u00f2 Siena non mantenne il controllo militare del territorio che di fatto cominci\u00f2 a divenire area di brigantaggio e rifugio di fuorilegge (e un secolo dopo zona di razzia del famoso brigante Ghino di Tacco), decretando il declino definitivo della via Francigena nella valle del Paglia. Per queste ragioni nel 1278 gli insediamenti in val di Paglia (che pure avevano origini antiche, risalenti al periodo etrusco come il villaggio di Callemala e quello di Voltole) furono abbandonati e gli abitanti trasferiti nel capoluogo fortificato del San Salvatore. Fu in questi anni che Abbadia San Salvatore si espanse nuovamente lungo la direttrice di \"Via Pinelli\" nell'area chiamata oggi \"Borgo\" anch'essa presto protetta da una estensione delle mura cittadine, assumendo l'assetto urbano definitivo che in larga misura manterr\u00e0 fino al XIX secolo. Agli inizi del Trecento fu invece Orvieto a ottenere la facile sottomissione dei territori badenghi, che per\u00f2 caddero rapidamente in mano aldobrandesca a seguito della crisi del comune umbro che di l\u00ec a poco fu espugnato dal cardinale Egidio Albornoz. Di nuovo nel 1347 vi fu l'annessione definitiva alla Repubblica di Siena e ci\u00f2 pose definitivamente fine alla sovranit\u00e0 del borgo del San Salvatore.\nDall'abbazia di questo periodo storico proviene il celebre \"Codex Amiatinus\", risalente al VII secolo, attualmente conservato presso la Biblioteca Medicea Laurenziana di Firenze. Un altro documento di notevole valore \u00e8 la Postilla Amiatina, risalente all'anno 1087 e considerata uno dei primi documenti in Italia del volgare.\nEpoca moderna.\nDall'annessione alla Repubblica di Siena e poi nel Granducato di Toscana e fino al XVII secolo il borgo rimase praticamente immutato e isolato, riscoprendosi molto povero, sostenendosi con un'economia semplice basata sullo sfruttamento del legname, sul piccolo artigianato del legno, sulla pastorizia e agricoltura. Una profonda novit\u00e0 si ebbe solo tra il 1782 e 1784, quando il granduca di Toscana Leopoldo II d'Asburgo-Lorena, allo scopo di rilanciare l'economia, soppresse il monastero e decret\u00f2 la privatizzazione dei terreni dell'abbazia. Egli seguiva la visione del giurisdizionalismo in base alla quale il monastero era valutato come una entit\u00e0 socialmente inutile ed economicamente disinteressata allo sviluppo economico delle proprie terre, che furono acquistate dai capifamiglia del paese costituitisi nella societ\u00e0 \"Macchia Faggeta\". Agli inizi del XVIII secolo Abbadia San Salvatore vide una lieve espansione economica, urbanistica e sociale, con la nascita di realt\u00e0 culturali come la Filarmonica G. Puccini (met\u00e0 del XVIII secolo). Vi furono anche dei moti risorgimentali che in un'occasione costrinsero il Gonfaloniere granducale alla fuga. Nel 1860 vi fu l'annessione del comune al Regno d'Italia attraverso un plebiscito in cui i favorevoli raggiunsero il 100% dei voti e il 100% dell'affluenza. Nel 1867 il Regno d'Italia sottrasse al comune gran parte del suo territorio e gli storici borghi di Campiglia, Bagni di San Filippo e Caselle, che vennero aggregati al comune di Castiglione d'Orcia.\nPeriodo minerario.\nUna notevole svolta si ebbe solo agli inizi del XX secolo quando cominci\u00f2 in tutta l'area lo sfruttamento minerario del cinabro e della raffinazione dello stesso in mercurio. L'ingegnere tedesco Federico Hamman, a cui il paese ha intitolato la via che dalle miniere arriva al centro abitato, alla fine del 1800 scopr\u00ec il giacimento di mercurio: Abbadia San Salvatore divenne rapidamente un ricco centro minerario e industriale, vedendo un repentino miglioramento della qualit\u00e0 della vita degli abitanti che a partire dal 1900 disponevano gi\u00e0 di energia elettrica, telefono, servizio idrico.\nViene costruito un nuovo municipio (1909), urbanizzate altre aree, costruiti monumenti, fontane, realizzati nuovi servizi come l'ospedale. Durante il fascismo Abbadia San Salvatore continu\u00f2 a prosperare, furono costruite le strade di raccordo con la vetta del monte Amiata, gli impianti sportivi, lo stadio e furono eseguite ulteriori espansioni urbane. In questo periodo, esattamente nel 1939, furono anche reinsediati i monaci nell'abbazia, che la trovarono abbandonata e cadente.\nIn seguito all'attentato a Togliatti, avvenuto a Roma il 14 luglio 1948, ad Abbadia San Salvatore si verificarono manifestazioni e rivolte che videro coinvolti soprattutto i minatori, che interruppero le comunicazioni telefoniche tra nord e sud. Gli scontri portarono alla morte di un carabiniere e un poliziotto. La successiva repressione attuata dalle forze dell'ordine fu durissima e avvenne mediante l'intervento di polizia ed esercito.\nNegli anni settanta le miniere di mercurio videro un inesorabile lento declino, in parte causato della concorrenza internazionale e in parte dovuto alla sempre pi\u00f9 scarsa e ridotta applicazione del minerale a livello industriale, rendendone cos\u00ec sempre meno conveniente l'estrazione. Questo ha portato la societ\u00e0 mineraria (che all'epoca occupava la maggioranza della popolazione) alla chiusura definitiva ponendo cos\u00ec fine alla parentesi industriale di Abbadia San Salvatore, che da allora vive un lento e costante decremento demografico.\nCon la chiusura delle miniere \u00e8 iniziato per il paese un lento ma continuo sviluppo del turismo, trasformandosi in uno dei centri maggiormente ricettivi del Monte Amiata.\nMonumenti e luoghi d'interesse.\nArchitetture civili.\nDegni di nota, oltre al borgo medievale, caratteristico di quasi tutti i comuni amiatini, il Palazzo del Podest\u00e0, realizzato nel XV secolo.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune di Abbadia San Salvatore in totale sono 696, pari al 11,16% della popolazione.\nLe nazionalit\u00e0 maggiormente rappresentate sono:\nTradizioni e folclore.\nLe fiaccole.\nDegna di nota \u00e8 l'antichissima tradizione delle \"Fiaccole\", celebrata tra la vigilia e la notte di Natale. Tale tradizione, che conserva aspetti di origine pagana, sembra essere pi\u00f9 antica del paese stesso e provenire dai villaggi antecedenti all'abbazia. La storia maggiormente conosciuta di questa festa millenaria comincia nel periodo successivo alla fondazione del monastero (742 d.C.), quando per la vigilia di Natale gli abitanti dei villaggi vicini si riunivano intorno alla chiesa e davano fuoco a delle cataste di legna che bruciavano per tutta la notte.\nTale tradizione si mantiene viva nelle vie del paese, dove vari gruppi di cittadini innalzano grosse cataste di legna - le fiaccole appunto - e le assistono dopo la cerimonia di accensione, che avviene dall'alto, cantando talvolta le \"pastorelle, i\" tradizionali canti natalizi.\nUn tempo i \"capi fiaccola\" e i propri aiutanti si ritrovavano per raccogliere tronchi e ceppi che venivano poi usati per la costruzione della fiaccola; questi venivano donati dagli abitanti dei vari rioni.\nLa sera del 24 dicembre di fronte al palazzo comunale si svolge la \"benedizione del fuoco\" di una torcia con una cerimonia presieduta dal sindaco e dal parroco, con questo fuoco si accenderanno poi le torce di tutti i capi fiaccola. Successivamente parte la processione accompagnata dalla banda musicale che passa da ogni fiaccola per l'accensione.\nOfferta dei Censi.\nDegna di nota \u00e8 anche la festa dell\"'offerta dei Censi\", che si tiene generalmente nella prima settimana di luglio. La rievocazione storica della vita medievale, con artigiani, arcieri e sbandieratori, culmina con la processione fino all'Abbazia per offrire i doni all'abate in cambio della protezione sulle terre del borgo.\nCultura.\nCucina.\nTipico dolce locale \u00e8 la Ricciolina. Altri prodotti tipici sono i \"Biscotti salati all'anice\", diffusi in tutto il territorio amiatino, composti di acqua sale e farina insaporiti con i semi della pianta di anice a cui viene data una tipica forma a 8 intrecciato. Pasta tipica della zona sono i pici, diffusi in tutta la Toscana meridionale, composti di sola acqua e farina, conditi con il sugo all'aglione. Nel territorio del comune \u00e8 presente la pera picciola.\nGeografia antropica.\nIl territorio comunale di Abbadia San Salvatore non conta alcuna frazione. Si possono ricordare per\u00f2 le localit\u00e0 abitate di Rifugio Amiatino e Rifugio Cantore, situate sulla vetta del Monte Amiata.\nIl centro storico di abbadia \u00e8 diviso in Terzieri\nEconomia.\nIndustria.\nSono presenti alcuni importanti mobilifici e pelletterie.\nTurismo.\nAbbadia San Salvatore \u00e8 oggi uno dei centri turistici pi\u00f9 importanti del monte Amiata e della stessa Toscana. Con gli anni \u00e8 stata ampliata la ricettivit\u00e0 sia invernale sia estiva, e vengono organizzate varie manifestazioni.\nOggi del mercurio, non pi\u00f9 prodotto da oltre trent'anni, rimane una memoria conservata in un interessante museo ricavato dalla vecchia miniera, un'area riqualificata a destinazione artigianale. Il Museo operativo da qualche anno, propone un'interessante storia dell'estrazione, anche grazie al valido contributo di ex minatori in qualit\u00e0 di guide.\nNel comune di Abbadia, che estende i suoi confini fino alla vetta dell'Amiata, sono presenti degli impianti per gli sport invernali e 12\u00a0km di piste da sci. Dal paese, circondato da boschi di castagno, si pu\u00f2 accedere a dei percorsi naturalistici per escursioni a piedi, a cavallo e in mountain bike.\nSport.\nNel comune sono presenti diversi impianti sportivi, tra i quali uno stadio comunale provvisto di pista e una piscina coperta. In inverno \u00e8 possibile praticare lo sci nordico e lo sci di fondo.\nNel Giro d'Italia 1968 la diciottesima tappa si \u00e8 conclusa ad Abbadia San Salvatore con la vittoria di Julio Jim\u00e9nez.\nAbbadia San Salvatore \u00e8 stata scelta come sede del ritiro estivo precampionato da diverse squadre di serie A e Serie D, quali , Fiorentina, Bologna, Cagliari e Siena."}
{"id": "690756", "revid": "123619996", "url": "https://it.wikipedia.org/wiki?curid=690756", "title": "Luigi Ridolfi Vay da Verrazzano", "text": ", fondatore dell'Associazione Calcio Fiorentina nel 1926, del Maggio Musicale Fiorentino, costruendo poi a proprie spese lo Stadio Giovanni Berta. Fu inoltre presidente della Federazione Italiana di Atletica Leggera dal 1926 al 1942 e poi dal 1956 al 1958 e della Federazione Italiana Giuoco Calcio dal 1942 al 25 luglio 1943.\nBiografia.\n \nNacque in seno alla famiglia dei marchesi Ridolfi, una delle pi\u00f9 antiche casate nobiliari di Firenze. Partecip\u00f2 alla Prima guerra mondiale combattendo per due anni sul fronte del Carso, ottenendo per meriti bellici due medaglie d'argento al valor militare, e fin\u00ec la guerra come sottotenente, venendo poi congedato nel 1919 come capitano. \nAder\u00ec al fascismo nel 1921, partecipando attivamente ad azioni squadriste e alla Marcia su Roma come vicecomandante della II^ Legione Fiorentina. Futurista al seguito di Ardengo Soffici e Giovanni Papini, divent\u00f2 imprenditore petrolifero, fu mecenate nello sport e nella musica.\nFigura di spicco della componente aristocratica e alto-borghese del fascismo fiorentino, nel 1926 fu incaricato di assumere la guida della segreteria provinciale del Partito Nazionale Fascista per favorire la conciliazione tra la parte moderata e la parte pi\u00f9 estremista del fascismo fiorentino.\nParallelamente all'impegno politico, a partire dagli anni venti si occup\u00f2 pionieristicamente di sport, a livello toscano, nazionale ed internazionale. Fond\u00f2 l'Associazione Calcio (con la quale vinse una Coppa Italia e due Campionati di Serie B), la Societ\u00e0 Atletica Giglio Rosso (che vinse ben sei scudetti negli anni venti) e contribu\u00ec alla fondazione dell'Automobile Club d'Italia di Firenze. Fu anche presidente della Federazione Italiana di Atletica Leggera dal 1926 al 1942 e poi dal 1956 al 1958 e della Federazione Italiana Giuoco Calcio dal 1942 al 25 luglio 1943. Fu consigliere nel direttivo della IAAF (\"Associazione Internazionale delle Federazioni Atletiche\") e della EAA (\"Associazione Atletica Europea\") per quasi venti anni, revisore e membro della giunta del C.O.N.I. per pi\u00f9 di venti anni, fond\u00f2 e presiedette il settore tecnico della Federcalcio insieme a Vittorio Pozzo a partire dalla fine degli anni trenta. Fu anche a capo della delegazione olimpica italiana alle Olimpiadi di Berlino del 1936. Insieme a Leandro Arpinati, sviluppando lo sport in Italia e nella loro realt\u00e0 territoriale, \u00e8 stato pi\u00f9 fedele alla Fiamma olimpica che al Fascio littorio. Ridolfi e Arpinati organizzarono manifestazioni calcistiche, come la Coppa Ridolfi nel 1932 e la Coppa Arpinati.\nFu il fondatore del Maggio Musicale Fiorentino con Vittorio Gui. \nPer tre volte eletto deputato alla Camera (1929, 1934, 1939), fu per pi\u00f9 di due anni il \u2018federale\u2019 di Firenze (1926-1929). A Firenze ristruttur\u00f2 il teatro comunale poi sede del Maggio Musicale Fiorentino, l'impianto di atletica sul viale Michelangelo, appartenente alla societ\u00e0 Assi Giglio Rosso, e costru\u00ec lo Stadio comunale di Firenze, diventato Stadio Artemio Franchi, nonch\u00e9 il Centro Tecnico Federale di Coverciano, sostituendosi alle pubbliche casse ove esse non offrivano la necessaria copertura. \nAlla fine degli anni trenta, divenne poi presidente dell'AGIP di Firenze entrando cos\u00ec nel ramo petrolifero. Nel luglio 1938 costitu\u00ec la S.A.C.O.M. (\"Societ\u00e0 Anonima Carburanti Olii Minerali\" e, nel novembre del 1941, la S.I.A.C. (\"Societ\u00e0 Industrie Autarchiche e Carburanti\").\nA Campo di Marte, nel 2001, \u00e8 stato inaugurato lo Stadio Luigi Ridolfi, dedicato alla sua memoria e progettato per le discipline di atletica leggera. La biografia a lui dedicata dallo scrittore Andrea Claudio Galluzzo ha vinto il premio letterario del CONI nel 1999."}
{"id": "690757", "revid": "1745361", "url": "https://it.wikipedia.org/wiki?curid=690757", "title": "Agave (figlia di Cadmo)", "text": "Agave () \u00e8 un personaggio della mitologia greca, figlia di Cadmo, re fondatore di Tebe, e Armonia, sua sposa divina. Agave ha tre sorelle, Ino, Semele e Autonoe e un fratello, Polidoro. Fu sposa di Echione, guerriero degli Sparti nato dai denti di drago seminati dallo stesso Cadmo prima della fondazione della citt\u00e0. Da Echione Agave ebbe Epiro e Penteo. Quest'ultimo fu ucciso da Agave stessa, in predaa al delirio bacchico, come vendetta di Dioniso nei confronti del sovrano di Tebe.\nMitologia.\nQuando il figlio di Agave, Penteo, divenne re di Tebe, questi si oppose all'introduzione in citt\u00e0 del culto di Dioniso (cugino per parte di madre dello stesso Penteo), ritenuto troppo sfrenato e completamente privo di razionalit\u00e0. Il dio, per vendetta, us\u00f2 Agave e le zie di Penteo, Autonoe ed Ino, per uccidere il sovrano. Dioniso consigli\u00f2 a Penteo di spiare la madre e le zie, riunite sul monte Citerone a celebrare i riti bacchici, in modo da rendersi personalmente conto di quello che era il nuovo culto.\nPenteo, nascosto sopra un pino, venne scoperto dalle invasate che accecate dalla furia dell'estasi dionisiaca, lo scambiarono per un cucciolo di leone e fecero a pezzi il suo corpo. La prima a colpirlo fu la stessa Agave, che presa la sua testa la conficc\u00f2 su un tirso, portandola come un macabro trofeo fino a Tebe, per mostrala al padre Cadmo. Solo arrivata in citt\u00e0 la madre si accorse del tragico inganno. Tali vicende sono state riassunte e narrate nel'opera tragica Le Baccanti di Euripide.\nSecondo un'altra versione la donna rest\u00f2 invasata per il resto dei suoi giorni: dopo essere fuggita da Tebe vag\u00f2 per le terre dell'Illiria, fino ad arrivare alla corte del re Licoterse, uccidendo anche lui."}
{"id": "690758", "revid": "287204", "url": "https://it.wikipedia.org/wiki?curid=690758", "title": "Abbassalingua", "text": "Labbassalingua \u00e8 uno strumento utilizzato nell'esame obiettivo otorinolaringoiatrico.\nUtilizzo.\nPermette l'appiattimento meccanico della lingua contro il pavimento orale in modo da migliorare la visione della faringe, della laringe e del cavo orale. \u00c8 importante che venga appoggiato lontano dalla base della lingua per evitare conseguenze indesiderate, come tosse e vomito.\nLa richiesta della enunciazione della lettera \"A\" si giustifica per ottenere una vibrazione dell'ugola e una maggiore apertura della bocca.\nForme.\nNe esistono di varie forme e materiali, tra i quali i pi\u00f9 diffusi sono il legno e l'acciaio. Le forme tipiche sono piatte e allungate con la parte estrema arrotondata."}
{"id": "690759", "revid": "1745361", "url": "https://it.wikipedia.org/wiki?curid=690759", "title": "Alcmena", "text": "Alcmena () \u00e8 un personaggio della mitologia greca, madre di Ercole e Ificle, il primo generato con Zeus il secondo con Anfitrione. Figlia di Elettrione e di Anasso (o di Euridice).\nMitologia.\nAlcmena rifiut\u00f2 di sposare Anfitrione fino a quando non avesse vendicato la morte dei suoi fratelli avvenuta per mano dei Tafi: cos\u00ec Anfitrione part\u00ec.\nZeus approfitt\u00f2 dell'assenza del marito di Alcmena per presentarsi a lei sotto le spoglie di Anfitrione ed insieme a lei trascorse una notte lunga tre giorni dando ad Alcmena i due gemelli Eracle (figlio di Zeus) ed Ificle (figlio di Anfitrione).\nTiresia in seguito raccont\u00f2 il tradimento di Alcmena ad Anfitrione, il quale decise di uccidere la moglie dandole fuoco. Tuttavia l'intervento provvidenziale di Zeus provoc\u00f2 un acquazzone che spense il rogo, e convinse Anfitrione a perdonare Alcmena. Altre versioni per\u00f2 raccontano che al suo ritorno Anfitrione venne s\u00ec a conoscenza dell'involontario tradimento di Alcmena con Zeus, ma non si adir\u00f2, anzi si ritenne addirittura onorato dal fatto che Zeus avesse scelto la sua sposa per la sua bellezza e la sua fedelt\u00e0, anche perch\u00e9 Alcmena non aveva alcuna colpa, essendo stata ingannata dall'astuzia del re degli dei.\nQuando la donna mor\u00ec, Zeus ordin\u00f2 che venisse sepolta nelle Isole Fortunate.\nSecondo Esiodo, Zeus si invagh\u00ec di Alcmena non solo per la sua virt\u00f9 ma anche per la sua fedelt\u00e0 al marito ed infatti, per sedurla non ebbe altra scelta che trasformarsi nell'uomo che ella amava, il marito Anfitrione."}
{"id": "690762", "revid": "228587", "url": "https://it.wikipedia.org/wiki?curid=690762", "title": "Crepuscolo", "text": "Il termine crepuscolo (dal latino \"crepusc\u016dlum\", derivato di \"creper\" \u2018alquanto buio\u2019 \u2022 prima met\u00e0 sec. XIV) indica il \"periodo di tempo\" e anche il passaggio graduale dell'illuminazione ambientale sulla Terra, che congiunge la notte con il giorno (crepuscolo mattutino - a volte chiamato anche \"aurora\") e il giorno con la notte (crepuscolo serale), nel quale la Terra riceve ancora un contributo indiretto dell'illuminazione solare, tramite la diffusione e la riflessione della luce da parte dell'atmosfera. \nIl \"giorno\" \u00e8 qui inteso naturalmente come \"dall'alba al tramonto\" e cio\u00e8 finch\u00e9 il primo e l'ultimo raggio di Sole arrivano direttamente sulla Terra. Mentre la \"notte fonda\" \u00e8 quel periodo d'ombra totale, nel quale la luce solare non ha alcun contributo e dove il cielo ai nostri occhi appare praticamente nero (escludendo le stelle e tutti gli oggetti luminosi o illuminati, visibili ad occhio nudo). \nNaturalmente la luce del crepuscolo varia, in base al passare del tempo, senza soluzione di continuit\u00e0 e la dominante cromatica \u00e8 il blu (da azzurro chiaro, a blu scuro e viceversa). Convenzionalmente, \u00e8 misurato sul livello del mare all'equatore celeste, per cui ogni crepuscolo misura in totale 18\u00b0 di rotazione terrestre e quindi dura nominalmente 1 ora e 12 minuti primi (o 72' o 4' per grado). Per questo, \u00e8 spesso chiamato anche \"l'ora blu\". Ma sia la quantit\u00e0 di luce che il periodo del crepuscolo, possono variare anche in maniera molto evidente in base alle stagioni e in base alla posizione di dove ci troviamo sulla Terra, quindi latitudine ma anche altitudine. Ad esempio, stando a Parigi nel periodo da met\u00e0 a fine giugno, in cui le giornate sono massimamente pi\u00f9 lunghe, la notte fonda non arriver\u00e0 mai e l'unica luce pi\u00f9 bassa visibile, sar\u00e0 proprio quella dei momenti pi\u00f9 scuri dei due \"crepuscoli astronomici\".\nViene suddiviso in tre tipologie, ognuno con differente illuminazione caratteristica ed ognuno con durata di 6\u00b0 angolari della rotazione terrestre (o 24 minuti nominali). Cos\u00ec, troviamo (dal pi\u00f9 chiaro al pi\u00f9 scuro): il crepuscolo civile, il crepuscolo nautico ed il crepuscolo astronomico.\nCrepuscolo civile.\nIl crepuscolo civile serale comprende il periodo che intercorre tra la fine del tramonto e l'istante in cui il Sole raggiunge la distanza zenitale di 96\u00b0 (90\u00b0 + 6\u00b0, ovvero -6\u00b0 dall'orizzonte), momento nel quale poi inizia il crepuscolo nautico.\nIl crepuscolo civile mattutino comprende il periodo opposto, che intercorre tra l'istante in cui il Sole raggiunge la distanza zenitale di 96\u00b0 (-6\u00b0 dall'orizzonte) e la sua prima levata (alba). \nNella parte pi\u00f9 luminosa di questo intervallo \u00e8 ancora possibile distinguere i colori degli oggetti circostanti e condurre attivit\u00e0 all'aperto senza l'uso di illuminazioni supplementari. Questo \u00e8 il momento in cui generalmente si accendono (la sera) o si spengono (il mattino) le luminarie stradali e di servizio. Nella parte pi\u00f9 scura, \u00e8 invece necessaria una illuminazione artificiale e i colori appaiono sempre pi\u00f9 spenti. \nDurante il crepuscolo civile sono visibili in cielo solo le stelle e i pianeti pi\u00f9 luminosi della prima grandezza (magnitudine inferiore a 1). \nQuesto periodo \u00e8 usato da una vasta fauna per spostarsi e trovare zone pi\u00f9 sicure dove dormire o dove cacciare, quindi \u00e8 un periodo particolarmente interessato anche dai cacciatori. \nCrepuscolo nautico.\nIl crepuscolo nautico serale comprende il periodo che intercorre tra la fine del crepuscolo civile (-6\u00b0 dall'orizzonte) e l'istante in cui il Sole raggiunge la distanza zenitale di 102\u00b0 (-12\u00b0 dall'orizzonte), momento nel quale inizia il crepuscolo astronomico. Il c.nautico inizia con la visibilit\u00e0 in cielo delle stelle di prima grandezza. \nAl mattino il crepuscolo nautico mattutino comprende il periodo che intercorre tra la fine del crepuscolo astronomico in cui il Sole raggiunge la distanza zenitale di 102\u00b0 (-12\u00b0 dall'orizzonte) e l'inizio del crepuscolo civile (- 6\u00b0 dall'orizzonte). \nL'importanza di tale convenzione risiede nel fatto che in questo lasso di tempo \u00e8 possibile distinguere contemporaneamente la linea dell'orizzonte marino e le stelle principali. In tali condizioni, utilizzando gli strumenti di misura nautici, come il sestante, \u00e8 possibile stabilire la propria collocazione geografica e tracciare le rotte di navigazione (da cui il nome). \nCrepuscolo astronomico.\nIl crepuscolo astronomico serale comprende il periodo che intercorre tra la fine del crepuscolo nautico (-12\u00b0 dall'orizzonte) e l'istante in cui il Sole raggiunge la distanza zenitale di 108\u00b0 (-18\u00b0 dall'orizzonte), momento nel quale inizia la notte astronomica. Il c.astronomico inizia con la visibilit\u00e0 in cielo delle stelle di quarta grandezza. \nAl mattino il crepuscolo astronomico mattutino comprende il periodo che intercorre tra la fine della notte astronomica in cui il Sole raggiunge la distanza zenitale di 108\u00b0 (-18\u00b0 dall'orizzonte) e l'inizio del crepuscolo nautico (- 12\u00b0 dall'orizzonte). \nQuando il Sole si trova a -18\u00b0 dall'orizzonte, il suo contributo di illuminazione nel cielo \u00e8 quasi nullo ed \u00e8 idealmente possibile distinguere ad occhio nudo le stelle di 5a magnitudine (se le condizioni di inquinamento luminoso lo permettono).\nDurata.\nIl moto giornaliero di rotazione apparente del Sole nel piano dell'eclittica \u00e8 costante con velocit\u00e0 di 15\u00b0/ora (in totale 360\u00b0 nelle 24 ore), ma l'inclinazione di tale piano rispetto al piano dell'orizzonte varia con la latitudine e il periodo dell'anno. L'angolo, quindi, fra la direzione di moto apparente del Sole e l'orizzonte pu\u00f2 assumere tutti i valori fra 0\u00b0 e 90\u00b0. Nel primo caso, il crepuscolo avr\u00e0 la durata massima, mentre nel secondo quella minima. La durata del crepuscolo, perci\u00f2, \u00e8 variabile a seconda del luogo preso in considerazione e della posizione della Terra rispetto al Sole nel momento in questione. Pi\u00f9 precisamente la durata del crepuscolo dipende da due parametri:"}
{"id": "690768", "revid": "121351552", "url": "https://it.wikipedia.org/wiki?curid=690768", "title": "Luigi Vettraino", "text": "Carriera.\nGiovanili.\nEntrato giovanissimo nel vivaio della Lazio, a 12 anni prende parte da protagonista alla partita dei \"pulcini\" biancocelesti guidati da Karl St\u00fcrmer che l'11 giugno 1933, al Prater Stadium di Vienna, pareggiano 1-1 contro la fortissima squadra austriaca del Wacker.\nCinque anni pi\u00f9 tardi, nella settimana di Pasqua del 1938, la stessa squadra del \"Prater\" si rende protagonista di una tourn\u00e9e in Germania e Vettraino \u00e8 ancora una volta tra i migliori in campo.\nClub.\nIl 9 ottobre 1938, appena diciottenne, viene fatto esordire dal tecnico laziale J\u00f3zsef Viola in prima squadra nella partita casalinga con il , vinta dai romani per 2-1. In quella stagione disputa 13 partite, realizzando anche una rete nell'incontro vinto 1-0 in trasferta a Genova contro il Liguria.\nNelle due annate successive diviene titolare al fianco del celebre centravanti Silvio Piola (13 gol il suo bottino complessivo nelle due stagioni).\nAgli inizi del campionato 1941-1942 una fastidiosa infezione lo costringe ad abbandonare l'attivit\u00e0 agonistica.\nRiprende a fatica durante i Campionati romani di guerra con la maglia della di Fulvio Bernardini, per rientrare poi alla Lazio all'inizio della stagione 1945-1946.\nLa malattia non pienamente superata ne intacca tuttavia le potenzialit\u00e0 atletiche precludendogli il ritorno fra i titolari. Passa quindi all'Alba Trastevere con cui disputa un torneo di Serie C, uno di Serie B, nel quale realizza 11 reti non sufficienti ad evitare la retrocessione della squadra trasteverina, ed infine un ultimo campionato di Serie C. Abbandona quindi il calcio giocato all'et\u00e0 di 28 anni.\nIl suo bilancio complessivo con la maglia della Lazio \u00e8 di 72 presenze (63 in campionato e 9 in Coppa Italia) e 18 reti (14 in campionato e 4 in Coppa)."}
{"id": "690770", "revid": "481666", "url": "https://it.wikipedia.org/wiki?curid=690770", "title": "Lionel Barrymore", "text": "Figlio di Maurice Barrymore e di Georgiana Drew, appartiene alla cosiddetta Famiglia Reale di Hollywood. Suo zio, era il famoso attore teatrale John Drew. Fratello maggiore degli attori Ethel e John, vinse il premio Oscar al miglior attore nel 1931 per l'interpretazione in \"Io amo\". Nel 1930 fu inoltre candidato al premio Oscar al miglior regista per \"Madame X\".\nBiografia.\nLionel Barrymore nacque a Philadelphia, primo dei tre figli degli attori Georgiana Drew e Maurice Barrymore, appartenenti alla dinastia hollywoodiana dei Barrymore. Educato alla religione cattolica, frequent\u00f2 l'Episcopal Academy a Philadelphia e l'Art Students League a New York.\nDivent\u00f2 una star di Broadway nel 1918, protagonista di \"The Copperhead\", un lavoro teatrale di Augustus Thomas che, due anni dopo, avrebbe interpretato anche sullo schermo, in \"The Copperhead\", dove fu diretto da Charles Maigne.\nDebutt\u00f2 sul grande schermo nel 1911 per la Biograph Company e nella sua lunga carriera mostr\u00f2 di sapere affrontare sia ruoli di protagonista che di caratterista. Si distinse nel suggestivo \"Grand Hotel\" (1932), recitando assieme al fratello John e a Greta Garbo.\n\u00c8 ricordato anche per l'interpretazione del personaggio del Dott. Leonard Gillespie nella serie di film sul Dottor Kildare, girati alla fine degli anni trenta per la MGM. Memorabile anche la sua interpretazione del ricco ed avaro Potter ne \"La vita \u00e8 meravigliosa\" (1946) a fianco di James Stewart.\nNell'ultimo periodo della sua vita, una sopravvenuta paralisi agli arti inferiori lo costrinse su una sedia a rotelle, ma l'infermit\u00e0 non gli imped\u00ec, comunque, di continuare a recitare. Tra i suoi ultimi film si ricorda \"Duello al sole\" (1946), dove ritrov\u00f2 Lillian Gish, con la quale aveva recitato anche in passato.\nVita privata.\nFu anche uno scrittore, musicista e pittore.\nSposato all'attrice Irene Fenwick, la moglie mor\u00ec nel 1936 a causa di un'anoressia nervosa: durante la funzione funebre, l'attore svenne in chiesa. Non si rispos\u00f2 mai.\nPremi e riconoscimenti.\nOscar al miglior attore nel 1931 per \"Io amo\" (\"A Free Soul\") di Clarence Brown.\nPer il suo contributo all'industria cinematografica e radiofonica, gli vennero assegnate due stelle sulla Hollywood Walk of Fame che si trovano su Vine Street: per il cinema, al 1724 e, per la radio, al 1651."}
{"id": "690771", "revid": "287204", "url": "https://it.wikipedia.org/wiki?curid=690771", "title": "Rikbaktsa", "text": "I Rikbaktsa (o anche Aripaktsa) sono un gruppo etnico del Brasile che ha una popolazione stimata in circa 1.025 individui. Parlano la lingua Rikbaktsa (codice ISO 639: ART) e sono principalmente di fede animista.\nVivono nello stato brasiliano del Mato Grosso, nei pressi delle confluenze dei fiumi Sangue e Juruena, e dei fiumi Arinos e Sangue, (Posto Escondido), in un ambiente di foresta tropicale. Denominazioni alternative: Aripaktsa, Erikbatsa, Erikpatsa, Canoeiro. Sono conosciuti anche come \"Orelhas de Pau\" (\"orecchie di legno\"). Sono temuti dagli altri gruppi della regione perch\u00e9 considerati forti guerrieri, decisi oltre ogni cosa a far rispettare i propri diritti. Negli anni sessanta del XX secolo il 75% circa della popolazione ha abbandonato le zone di origine (molti sono deceduti). In seguito negli anni ottanta e novanta vi \u00e8 stata una forte ripopolazione quando al gruppo \u00e8 stata concessa una riserva.\nNome.\n\"Rikbaktsa\" (in lingua Rikbaktsa \"rik\", persona, \"bak\", essere umano, \"tsa\" [suffisso plurale]) \u00e8 il nome usato dagli indigeni per indicare loro stessi. Si pu\u00f2 tradurre come \"gli esseri umani\". Il nome \u00e8 scritto anche con altre ortografie: Ricbacta, Erikbaktsa, Erigpaktsa, Erigpagts\u00e1, Erigpactsa, Erikbakts\u00e1, Arikpakts\u00e1, e Aripakts\u00e1. Localmente vengono anche chiamati \"Canoeiros\" (gente delle canoe), o raramente \"Orelhas de Pau\" (orecchie di legno).\nLuogo.\nI Rikbaktsa vivono nella foresta amazzonica nel nord-ovest del Mato Grosso. Il loro territorio tradizionale si estendeva su 50.000\u00a0km\u00b2 di terreno, nel bacino dei Rio Juruena, dal Rio Papagaio a sud fino alle cascate Augusto a nord sul fiume Tapaj\u00f3s. A ovest il limite era demarcato dal Rio Aripuan\u00e3 e ad oriente dal Rio Arinos, vicino al Rio Peixes.\nOggi possiedono il diritto di abitare su tre Terre Indigene: Erikbaktsa (79.935 ettari, demarcato nel 1968), Japu\u00edra (152.509 ettari, demarcato nel 1986), ed Escondido (168.938 ettari, demarcato nel 1998).\nStoria.\nNon ci sono riferimenti storici ai Rikbaktsa prima del XX secolo, e non ci sono stati studi archeologici riguardanti la loro terra. Comunque, la tradizione orale, la geografia presente nei loro miti, e la loro accurata conoscenza di flora e fauna della zona conferma che questo popolo abbia vissuto a lungo sue questo territorio.\nAttraverso spedizioni scientifiche, strategiche, e commerciali, alcune persone visitarono la regione attorno alla zona dove vivono i Rikbaktsa dal XVII secolo, rimanendo presso i fiumi e non addentrandosi nel loro territorio. Solo a partire dal boom della gomma nel 1940 si cominciarono ad avere delle informazioni sugli indigeni, conosciuti per le loro bellicose relazioni con gli altri indigeni vicini. I Rikbaktsa inizialmente respinsero i raccoglitori di gomma, ma tra il 1957 e il 1962 giunsero dei missionari che convinsero gli indigeni a smettere di respingere i lavoratori. Dal 1962 l'estrazione di caucci\u00f9, le miniere, e l'industria agricola hanno ridotto il territorio dei Rikbaktsa.\nDurante il processo di pacificazione e negli anni successivi, le epidemie di influenza, morbillo, e vaiolo ridussero la popolazione di Rikbaktsa a un quarto del loro numero. Persero gran parte del loro territorio, e molti dei bambini vennero portati lontano in scuole dei missionari gesuiti. Gli adulti vennero spostati dai loro villaggi a dei villaggi pi\u00f9 grandi amministrati da dei gesuiti. Nel 1968 venne stabilita la demarcazione della Terra Indigena dei Rikbaktsa, che comprendeva solo un decimo del territorio originario. I bambini cominciarono a ritornare ai loro villaggi nativi.\nNegli anni '70 i missionari iniziarono a riconoscere i diritti degli indigeni e la loro cultura. Questo periodo vide una crescita della popolazione Rikbaktsa. A partire dagli anni '70 i Rikbaktsa hanno cercato di riportare il loro territorio tradizionale sotto la loro custodia. Nel 1985 riuscirono a riprendere il controllo del Japu\u00edra. Dopo il 1987, il maggiore accesso alle risorse e ai servizi sanitari della missione di Anchieta e del FUNAI, la popolazione crebbe ancora di numero. Nel 2001 si contavano 909 membri.\nNegli ultimi anni la struttura decentralizzata della societ\u00e0 Rikbaktsa si \u00e8 rivelata un ostacolo al tentativo di tenere unita la cultura di questi indigeni. Nel 1995 i Ribaktsa hanno creato la Associa\u00e7\u00e3o Ind\u00edgena Rikbaktsa (Associazione Indigena Rikbaktsa), detta anche Asirik. L'organizzazione serve a interagire con le agenzie esterne e a fornire una voce pi\u00f9 unificata. I Ribaktsa hanno investito molti soldi nel settore educativo; vi sono 20 scuole nei villaggi, gestite da insegnanti indigeni. La missione di Anchieta educava le donne indigene per dare loro una formazione come infermiere e dentiste.\nLingua.\nLa lingua nativa dei Rikbaktsa, chiamata Rikbaktsa o Erikbaktsa, appartiene alla famiglia linguistica macro-g\u00ea. Come in altre lingue degli indigeni sudamericani, i suffissi indicano il sesso maschile o femminile della parola.\nLa maggior parte dei Rikbaktsa parla rikbaktsa e portoghese. Gli individui giovani tendono a parlare il portoghese pi\u00f9 frequentemente e quindi sono pi\u00f9 fluenti degli anziani. Gli individui anziani fanno fatica a parlare il portoghese e quindi lo usano solo per comunicare con gente che non appartiene al loro gruppo etnico.\nOrganizzazione politica.\nLa reciprocit\u00e0 \u00e8 importante. Le donne vengono scambiate tra i clan come spose, e i beni e la forza lavorativa vengono offerti ad altri clan. Se la reciprocit\u00e0 viene meno si vengono a causare divisioni tra i sottogruppi. Mentre un tempo vi erano delle serie rivalit\u00e0 tra i vari gruppi di indigeni dei vari fiumi, oggi, a causa della necessit\u00e0 di sopravvivere, si \u00e8 venuta a creare una maggiore coesione tra i gruppi, e a volte si formano alleanze con altre trib\u00f9 indigene.\nTradizionalmente i Rikbaktsa non hanno capi, e ogni gruppo domestico forma una propria unit\u00e0 politica. Una \"leadership\" centralizzata imposta dai missionari non ebbe successo. Nonostante la mancanza di veri e propri capi, vi sono dei membri della comunit\u00e0 che sono influenti e che modellano il comportamento degli altri oltre le loro case. Queste specie di leader sono spesso state persone con grandi capacit\u00e0 interpersonali e con molti parenti. Negli anni recenti, i giovani uomini che sono familiari con la societ\u00e0 brasiliana hanno influenzato particolarmente la societ\u00e0 di questi indigeni.\nCredo e cultura.\nLe storie tramandate oralmente e i miti sono importanti per i Rikbaktsa. I Rikbaktsa credono nella reincarnazione e che le incarnazioni future siano dipendenti dalla vita che uno ha condotto in passato. I buoni si reincarnano in altri esseri umani o scimmie della notte (che non sono mai cacciate dagli indigeni), mentre i malvagi si reincarnano in animali pericolosi, come il giaguaro e i serpenti velenosi. I Rikbaktsa credono che tutti gli organismi fossero un tempo umani, e che sono stati trasformati in animali a causa delle loro azioni.\nLe malattie sono considerate come il risultato della violazione dei tab\u00f9, della magia, o dall'avvelenamento da parte dei nemici. La medicina tradizionale dei Rikbaktsa vede l'uso di piante e purificazione rituale.\nPer questi indigeni la musica, i rituali, e i costumi tradizionali servono come elemento di unificazione in contrasto al contatto con il mondo esterno. La caccia, la pesca, e l'agricoltura vengono rese come un rituale ricco di cerimonia durante l'anno. Le due maggiori cerimonie sono la cerimonia del mais verde di gennaio e la cerimonia di ripulitura della foresta di maggio. Spesso in ogni cerimonia gli indigeni usano pitture per il corpo, ornamenti, penne e piume di uccelli, l'uso di flauti per suonare musiche tradizionali, e si raccontano storie mitiche.\nRiti di passaggio.\nUomini.\nI ragazzini ricevono un nome alla nascita. All'et\u00e0 di 3-5 anni il bambino va a caccia con il padre e impara la geografia locale. All'et\u00e0 di 8 o 10 anni i bambini possono creare i propri archi e frecce. Quando un bambino raggiunge una buona padronanza dell'uso dell'arco all'et\u00e0 di 11-12 anni, il suo naso viene forato con un piercing durante la cerimonia del mais e riceve il suo secondo nome. A questo punto il ragazzo pu\u00f2 trascorrere del tempo nella casa degli uomini, dove impara cose riguardo alle cerimonie, ai miti, alla medicina tradizionale, e a suonare il flauto.\nTradizionalmente, quando il ragazzo \u00e8 capace di cacciare grossi animali e conosce le varie cerimonie attorno all'eta di 14-15 anni, gli vengono forate le orecchie in un rituale. Questo rito, ora obsoleto, segnava che il ragazzo era pronto per sposarsi.\nPoco tempo dopo questi rituali, o dopo essersi sposato, il giovane uomo riceve il suo terzo nome da adulto. Oggigiorno nella cultura di questi indigeni forare l'orecchio non \u00e8 necessario al ragazzo per ricevere il nome da adulto. Deve solo avere ricevuto la conoscenza necessaria ed essere di et\u00e0 adatta. Alcuni uomini cambiano nome pi\u00f9 avanti quando il loro status sociale aumenta.\nDonne.\nAlle ragazze vengono forati i nasi all'et\u00e0 di circa 12 anni, anche se oggigiorno alcuni Rikbaktsa lo praticano ancora, e altri no. A questa et\u00e0 prendono la \"medicina della foresta\" per ridurre il dolore che sentiranno quando metteranno un bambino alla luce. I padri decidevano il momento in cui le figlie dovevano avere dei tatuaggi applicati alla faccia in una cerimonia, tatuaggi che conferivano alla donna la possibilit\u00e0 di essere sposata; questo rito non \u00e8 pi\u00f9 praticato. Dopo il matrimonio una donna pu\u00f2 scegliere un nuovo nome che sostituir\u00e0 quello ricevuto da bambina.\nSussistenza e attivit\u00e0 economica.\nAnche se l'agricoltura \u00e8 importante nella vita tribale, i Rikbaktsa si considerano come un gruppo di cacciatori-raccoglitori. La conoscenza tradizionale delle risorse naturali viene trasmessa tramite generazioni e tra gruppi di membri con libert\u00e0. Ogni famiglia produce e consuma in genere il proprio cibo. La cooperazione con altra gente avviene solo durante i rituali dell'agricoltura e in poche altre occasioni.\nI Rikbaktsa usano la tecnica dell'agricoltura taglia e brucia, dove mezzo ettaro di campi adibiti alla piantagion vengono ripuliti con il fuoco ogni 2 o 3 anni. I vecchi campi vengono lasciati da parte e vengono riassorbiti nella foresta. I Rikbaktsa coltivano con frequenza piante di riso, cassava, mais, fagioli, cotone, urucu, banane, arachidi, canna da zucchero, e zucche."}
{"id": "690773", "revid": "287204", "url": "https://it.wikipedia.org/wiki?curid=690773", "title": "Abbey Theatre", "text": "LAbbey Theatre o National Theatre of Ireland \u00e8 un teatro di Dublino, Irlanda. L'Abbey apr\u00ec per la prima volta le porte al pubblico il 27 dicembre 1904 e, nonostante la sua sede originaria venisse distrutta da un incendio nel 1951, esso continu\u00f2 a rappresentare allestimenti teatrali fino ai giorni nostri con una cadenza pi\u00f9 o meno costante. L'Abbey fu il primo teatro sovvenzionato con fondi statali nel mondo di lingua anglosassone e dal 1925 in poi esso riceve una sussidio annuale dalla Repubblica d'Irlanda.\nNei suoi primi anni di attivit\u00e0, il teatro ebbe stretti legami con gli autori del Celtic revival, e molti di essi furono coinvolti nella sua fondazione e nella rappresentazione delle loro opere sui palcoscenici del teatro. L'Abbey funse da palestra per molti importanti attori teatrali irlandesi del XX secolo. Oltre a ci\u00f2, grazie al suo ampio programma di tourn\u00e9e di spettacoli all'estero, soprattutto in Nord America, esso \u00e8 diventato un'importante attrazione turistica dell'industria del turismo irlandese.\nPrima della fondazione.\nLa fondazione dell'Abbey fu la risultante dell'unione di tre distinti elementi. Il primo di questi fu l'embrionale Irish Literary Theatre, fondato da Lady Gregory, Edward Martyn e W. B. Yeats nel 1899 - con l'aiuto di George Augustus Moore - che present\u00f2 un certo numero di rappresentazioni teatrali nell\"Ancient Concert Rooms\" e nel Gaiety Theatre, riscuotendo un discreto successo di critica ma uno scarso afflusso di pubblico.\nLa seconda componente \u00e8 rappresentata dall'opera dei due fratelli irlandesi, gli attori William Fay e Frank Fay. William lavor\u00f2 per un certo periodo di tempo con una compagnia itinerante in Irlanda, Scozia e Galles mentre Frank era dedito principalmente nell'allestimento di spettacoli amatoriali a Dublino. Dopo il ritorno di William, i due fratelli iniziarono insieme la produzione di spettacoli teatrali in diverse sale cittadine. Infine fondarono la \"W. G. Fay's Irish National Dramatic Company\", con l'intento di promuovere nuovi talenti teatrali irlandesi. Nell'aprile del 1902, i Fay diedero tre rappresentazioni dell'opera teatrale di George William Russell \"Deirdre\" e \"Cathleen N\u00ed Houlihan\" di W.B. Yeats nella \"St Theresa's Hall\", di Clarendon Street a Dublino. Questi spettacoli teatrali attirarono molti spettatori dalle classi lavoratrici e furono un grande successo anche grazie al fatto che Maud Gonne ne fu l'interprete principale.\nLa terza componente fu la presenza a Dublino di Annie Elizabeth Fredericka Horniman. Horniman era una donna appartenente alla classe media inglese con diverse esperienze in produzioni teatrali, avendo partecipato alla presentazione del lavoro di George Bernard Shaw \"Arms and the Man\" a Londra nel 1894. Ella venne a Dublino nel 1903 come segretaria di Yeats e per occuparsi della creazione dei costumi per la sua opera teatrale \"The King's Threshold\". Fu grazie ad i suoi investimenti finanziari che fu possibile la fondazione dell'Abbey Theatre.\nLa fondazione dell'Abbey.\nAlla luce dei successi dell'avventura del \"St Theresa's Hall\", venne fondata nel 1903 l\"Irish National Theatre Society\" con Yeats come presidente, e come membri Lady Gregory, Martyn, e John Millington Synge. I fondi finanziari vennero forniti da Annie Horniman. Inizialmente le rappresentazioni vennero allestite alla \"Molesworth Hall\". Quando il Hibernian Theatre of Varieties a \"Lower Abbey Street\" ed i palazzi adiacenti di Marlborough Street divennero disponibili a seguito dell'ordine di chiusura emanato per l'inagibilit\u00e0 degli stabili, Horniman e William Fay si accordarono per acquistare ed adeguare a norma il teatro ed entrare nella societ\u00e0 teatrale. L'11 maggio 1904 la compagnia accett\u00f2 formalmente l'offerta della Horniman di fare uso del teatro. Poich\u00e9 la Horniman non viveva abitualmente in Irlanda, la necessaria \"Royal Letters Patent\" richiesta per aprire il teatro venne pagata da lei ma concessa in suo nome a Lady Gregory. William Fay venne nominato direttore del teatro e impresario, con l'incarico di formare i nuovi attori per il repertorio teatrale della compagnia.\nIl fratello di Yeats, Jack Yeats venne incaricato di dipingere i ritratti dei membri della compagnia per il \"foyer\" del teatro mentre Sarah Purser disegn\u00f2 alcune vetrate per lo stesso ambiente.\nIl 27 dicembre, si alz\u00f2 il sipario per il primo spettacolo. Esso consisteva di tre atti unici, \"On Baile's Strand\" e \"Cathleen N\u00ed Houlihan\" di Yeats, e \"Spreading the News\" di Lady Gregory. La sera successiva \"In the Shadow of the Glen\" di Synge sostitu\u00ec il secondo pezzo di Yeats.\nFrank Fay, nel ruolo di C\u00fachulainn nel \"On Baile's Strand\", fu il primo attore della compagnia dell'Abbey. Sebbene la Horniman avesse disegnato personalmente i costumi, n\u00e9 lei n\u00e9 Lady Gregory furono presenti alle prime rappresentazioni. La Horniman era infatti tornata in Inghilterra ed il suo successivo ruolo per gli anni seguenti all'interno dell'Abbey fu di organizzare le campagne pubblicitarie per la compagnia a Londra e nelle altre piazze inglesi. Nel 1905, Yeats, Lady Gregory e Synge decisero di trasformare la societ\u00e0 proprietaria del teatro in una Limited Liability Company senza prima consultare la Horniman, che, dispiaciuta di questo comportamento, si accord\u00f2 con Ben Iden Payne, il precedente proprietario dell'Abbey, per aiutarla a trovare un nuovo repertorio a Manchester.\nGli anni iniziali.\nIl nuovo teatro raccolse subito un grande successo di pubblico, con spettacoli sempre affollati per gran parte degli allestimenti teatrali. La sua fortuna si trovava anche nell'avere in Synge, uno dei pi\u00f9 importanti drammaturghi dell'epoca in lingua inglese. Il teatro annover\u00f2 rappresentazioni prese dai pi\u00f9 importanti autori dell'epoca, o di autori che ben presto lo sarebbero stati, quali Yeats, Lady Gregory, Moore, Martyn, Padraic Colum, Oliver St John Gogarty, F. R. Higgins, Thomas MacDonagh, (uno dei leader dell'Easter Rising del 1916), T. C. Murray e Lennox Robinson. Molti di questi autori entrarono a far parte integrante della compagnia con il risultato che l'Abbey ottenne una durevole reputazione come compagnia con i pi\u00f9 importanti autori teatrali irlandesi.\nTuttavia la buona fortuna cominci\u00f2 a mutare in peggio nel gennaio del 1907 con gli incidenti occorsi alla rappresentazione dell'allestimento dall'opera di Synge \"The Playboy of the Western World\". Istigata dal nazionalismo irlandese secondo il quale il teatro non era sufficientemente politicizzato, gran parte della platea si alz\u00f2 iniziando a protestare contro gli attori in scena. L'ira dei nazionalisti fu ancor pi\u00f9 sobillata dal fatto che i proprietari del teatro chiamarono la polizia per sedare i disordini. Sebbene sia la stampa che l'opinione pubblica si mostrassero contrari ai responsabili dei disordini (ora noti nella storia irlandese come \"Playboy Riots\"), l'Abbey sub\u00ec un duro colpo e il successivo allestimento di Synge (ed anche l'ultimo) \"The Tinker's Wedding\" (1908) non venne pi\u00f9 messo in scena per timore di altri sommovimenti di protesta.\nIn quello stesso anno, i fratelli Fay smisero di collaborare con l'Abbey ed emigrarono negli Stati Uniti lasciando cos\u00ec la responsabilit\u00e0 della conduzione del teatro a Lennox Robinson. Il 7 maggio 1910, quando tutti gli altri teatri della citt\u00e0 vennero chiusi per rispetto della morte di Edoardo VII d'Inghilterra, Robinson tenne aperto l'Abbey. Questa scelta comport\u00f2 ulteriori dissapori tra i responsabili dell'Abbey e Annie Horniman che decise di allontanarsi definitivamente dopo aver investito circa 10.350 sterline nel progetto dell'Abbey.\nCon la perdita del sostegno economico della Horniman, di Synge e dei Fay, le sorti dell'Abbey sotto la conduzione di Robinson portarono presto a grossi insuccessi di botteghino e ad una pesante perdita d'interesse da parte del pubblico. Questa tendenza si arrest\u00f2 solo grazie all'emergere di Sean O'Casey come erede di Synge. La carriera di O'Casey come drammaturgo inizi\u00f2 con \"The Shadow of a Gunman\", rappresentato all'Abbey nel 1923. Questo primo successo fu seguito da \"Juno and the Paycock\" (1924) e \"The Plough and the Stars\" (1926). Quest'ultima rappresentazione scaten\u00f2 ulteriori disordini simili a quelli causati nove anni prima. Ancora una volta, preoccupati dalle reazioni del pubblico, i responsabili dell'Abbey rifiutarono le successive proposte di O'Casey che presto dovette abbandonare la sua collaborazione con il teatro.\nL'Abbey dopo Yeats.\nNel 1924, Yeats e Lady Gregory offrirono l'Abbey al governo della Libera Irlanda come dono per il popolo irlandese. Nonostante una iniziale riluttanza da parte del Dipartimento delle finanze irlandese, l'offerta venne infine accettata soprattutto per i meriti del teatro nel rappresentare e produrre opere in lingua irlandese. Come conseguenza di ci\u00f2, nel 1925 vennero fondate l\"Abbey School of Acting\" e l\"Abbey School of Ballet\". Quest'ultima, che chiuse le attivit\u00e0 nel 1933, venne tenuta da Ninette de Valois, che forn\u00ec diverse coreografie per le rappresentazioni teatrali di Yeats.\nSempre durante lo stesso periodo vennero aggiunti spazi addizionali e un piccolo teatro sperimentale, \"the Peacock\", che dipendeva dal teatro principale. Nel 1928 Hilton Edwards e Miche\u00e1l MacLiammoir fondarono il Gate Theatre, facendo uso inizialmente del \"Peacock\" per mettere in scena importanti lavori di drammaturghi americani ed europei. Il Gate cerc\u00f2 di scritturare nuovi autori teatrali ma l'Abbey era ormai entrato in un periodo di decadenza dal punto di vista artistico. Quando Denis Johnston present\u00f2 la sua opera prima \"Shadowdance\" all'Abbey, essa venne rifiutata da Lady Gregory e inviata all'autore con sopra la nota scritta a mano \"La Vecchia ha detto no\" sulla pagina iniziale del manoscritto. Johnson decise di dare un titolo diverso all'opera proprio usando le parole della nota, fu cos\u00ec che nel 1928 nel Peacock venne rappresentata la prima di \"The Old Lady Says 'No' \".\nLa tradizione dell'Abbey come teatro di scrittori sopravvisse anche dopo il ritiro di Yeats. Ad esempio Frank O'Connor sedette sulla poltrona di direttore dal 1935 al 1939, e produsse due opere teatrali durante il medesimo periodo. Sfortunatamente venne costretto a rassegnare le dimissioni dopo la morte di Yeats. Durante gli anni quaranta e i cinquanta il teatro sub\u00ec una grave decadenza, continuando a subire una mancanza di spettatori sempre maggiore.\nQuesto declino sarebbe stato molto pi\u00f9 drammatico se non fosse stato per il merito di importanti attori, come F. J. McCormick, e di noti drammaturghi, come George Shiels, che continuarono a contribuire al suo mantenimento.\nUn altro responsabile dell'Abbey fu il poeta Austin Clarke e la sua \"Dublin Verse Speaking Society\", che in seguito si sarebbe trasformata nel Lyric Theatre, il quale collabor\u00f2 per il Peacock dal 1941 al 1944 e per l'Abbey dal 1944 al 1951.\nIl 18 luglio 1951 l'edificio del teatro venne distrutto da un incendio e sopravvisse solo il Peacock. La compagnia affitt\u00f2 cos\u00ec il vecchio Queen's Theatre in settembre e continu\u00f2 ad utilizzare lo stabile come sede provvisoria fino al 1966.\nIl Queen's era appartenuto in precedenza al gruppo teatrale \"Happy Gang\", un gruppo di commedianti che rappresenta farse e pantomime per grandi platee e, da un certo punto di vista, con la loro serie di commedie popolari, i nuovi tenutari dello stabile non fecero altro che continuare la linea del vecchio gruppo. \u00c8 indicativo delle ambizioni dell'Abbey a quel tempo il fatto che due dei pi\u00f9 grandi drammaturghi irlandesi di quel periodo, Brendan Behan e Samuel Beckett, ebbero l\u00ec i loro primi esordi. Nel febbraio del 1961 le macerie dell'Abbey vennero definitivamente rimosse per la sua ricostruzione, dietro un progetto dell'architetto irlandese Michael Scott, ed iniziarono il 3 settembre 1963, con la posa della prima pietra da parte del Presidente della Repubblica, \u00c9amon de Valera. L'Abbey riapr\u00ec il palcoscenico il 18 luglio 1966.\nL'Abbey dal 1966.\nLa congiunzione di un nuovo stabile, con una nuova generazione di drammaturghi che comprendeva figure come Hugh Leonard, Brian Friel e Tom Murphy, e la crescita del turismo in Irlanda con il \"National Theatre\" come attrazione chiave della cultura aiut\u00f2 a promuovere un revival delle fortune dell'Abbey. Un aiuto ulteriore venne dalla continua partecipazione al Dublin Theatre Festival, che vide la prima manifestazione nel 1957.\nOpere teatrali come \"Philadelphia Here I Come\" (1964),\"The Faith Healer\" (1979) e \"Dancing at Lughnasa\" (1990), di Friel, e \"Da\" (1973) e \"A Life\" (1980) di Leonard aiutarono la rinascita dell'Abbey e del suo profilo internazionale anche grazie agli allestimenti nel West End theatre di Londra e in diversi teatri di Broadway.\nL'insorgere di un indebitamento di circa 2.5 milioni di euro e la riduzione del contributo statale, insieme a un piano di recupero che prevedeva il licenziamento di circa un terzo dei dipendenti del teatro, portarono alle dimissioni del direttore artistico dell'Abbey Ben Barnes. Il 14 settembre, l'Arts Council of Ireland annunci\u00f2 lo studio di un piano indipendente per supportare il teatro in questo periodo di crisi. Nel dicembre del 2004, il teatro celebr\u00f2 il suo centenario con una serie di eventi, compresa la rappresentazione di alcuni programmi originali di gruppi teatrali non professionisti e amatoriali provenienti da tutto il paese.\nIl 12 maggio 2005 Barnes e il Direttore Brian Jackson dettero le loro dimissioni dopo la scoperta di un grave errore nella contabilit\u00e0 del teatro risultante in un deficit di circa 1.85 milioni di euro.\nIl 20 agosto 2005, l'Abbey Theatre Advisory Council un piano secondo il quale la proprietaria dell'Abbey, la National Theatre Society, si sarebbe sciolta in favore di una societ\u00e0 a responsabilit\u00e0 limitata, ovvero l\"Abbey Theatre Limited\". ."}
{"id": "690774", "revid": "46931", "url": "https://it.wikipedia.org/wiki?curid=690774", "title": "Aripaktsa", "text": ""}
{"id": "690777", "revid": "163662", "url": "https://it.wikipedia.org/wiki?curid=690777", "title": "Celeno (arpia)", "text": "Celeno () \u00e8 un personaggio della mitologia greca ed una delle tre Arpie, figlie di Taumante e di Elettra.\nMitologia.\nEra una delle tre sorelle Arpie, ciascuna delle quali rappresentava un diverso aspetto della tempesta e il suo nome significava \"oscurit\u00e0\". Secondo alcune fonti sarebbe stata lei e non Podarge l'amante di Zefiro, il vento che viene dall'occidente ed insieme a lui gener\u00f2 Balio e Xanto, i due cavalli parlanti di Achille.\nEnea l'incontr\u00f2 sulle isole Strofadi.\nDurante l'incontro con Enea, Celeno diede all'eroe Troiano delle profezie riguardo al viaggio che doveva affrontare; in particolare, che una volta giunti in Italia una terribile fame (\"dira fames\") avrebbe costretto lui e i suoi compagni a mangiare le loro stesse mense (i piatti di farro essiccato su cui di solito si nutrivano).\nCome le altre sorelle viene rappresentata come una donna con le ali, o come un uccello dal viso di donna e dagli artigli aguzzi e ricurvi, con i quali fanno razzie, rapiscono i bambini o le anime."}
{"id": "690778", "revid": "287204", "url": "https://it.wikipedia.org/wiki?curid=690778", "title": "Leovigildo", "text": "Era fratello dei suoi predecessori, i re dei visigoti Atanagildo e Liuva I.\nBiografia.\nNel 568 alla morte del re Atanagildo, fu eletto quale suo successore Liuva I, che governava la Settimania, cio\u00e8 i territori dipendenti dal Regno dei Visigoti rimasti in Gallia. Liuva invi\u00f2 nella capitale, Toledo, il fratello Leovigildo che spos\u00f2 Gosvinta, la vedova di Atanagildo, e ottenne il trono. \u00c8 possibile che Leovigildo agisse di propria iniziativa, impadronendosi cos\u00ec del potere, ma potrebbe aver concordato la mossa col fratello: i due, infatti, suddivisero il governo territoriale dei Visigoti in modo tale che Leovigildo sovrintendesse alla parte iberica; mentre Liuva si occupava oltre che del resto del territorio al di l\u00e0 dei Pirenei, la Settimania, posta sotto pressione dall'attacco dei Franchi, anche della provincia Tarraconense. Leovigildo intraprese una serie di campagne militari, che lo port\u00f2 ad attaccare il re suebo Teodemaro, e le regioni indipendenti del nord ovest; conquist\u00f2 Palencia, Zamora e Le\u00f3n, ma non Astorga che gli resistette tenacemente. Nel 570 attacc\u00f2 le province Bizantine, occupando in due anni il distretto di Malaga, Medina-Sidonia e Cordova.\nNel 573, mentre Leovigildo stava preparando un attacco agli Svevi, che sotto la guida del loro re Miro, stavano avanzando in territorio Bizantino, Liuva I mor\u00ec lasciandolo come unico regnante dei Visigoti. Nominati i suoi due figli, Ermenegildo e Recaredo, duchi di Narbona e Toledo, avanz\u00f2 verso gli Svevi e, occupando la valle del fiume Sabor, nella provincia di Zamora e la provincia di Braganza arriv\u00f2 al confine del regno suebo di Galizia.\nNel frattempo, nel corso del 574 dovette fronteggiare diverse sedizioni di aristocratici, in Cantabria, nelle Asturie, e a Toledo riport\u00f2 delle vittorie seguite da terribili punizioni.\nSebbene in costante conflitto con i Bizantini, Leovigildo ne imit\u00f2 il metodo di amministrazione del territorio e il cerimoniale, arrivando addirittura ad ispirarsi al suo sistema di conio. Leovigildo riform\u00f2 la legge dei Visigoti e cre\u00f2 la possibilit\u00e0 di una successione pacifica al trono facendosi coadiuvare alla reggenza dai suoi due figli, Ermenegildo e Recaredo.\nIl pi\u00f9 anziano dei due fratelli, Ermenegildo, nel 579, si un\u00ec in matrimonio con una principessa franca, fervente cattolica, Ingonda, figlia di re Sigeberto I, sovrano d'Austrasia e di Brunilde, figlia del re Atanagildo. La seconda moglie di Leovigildo, Gosvinda, fervente ariana, che era stata la moglie di Atanagildo, era la mamma di Brunilde e quindi la nonna di Ingonda, cerc\u00f2 di convincere la nipote a convertirsi all'arianesimo, anche con le minacce. Per evitare che la situazione precipitasse e non avere problemi con i Franchi, Leovigildo, nel 580 mand\u00f2 il figlio Ermenegildo a governare Siviglia, una delle province della frontiera coi bizantini; Ermenegildo, per le pressioni della moglie Ingonda ma anche per influsso del vescovo di Siviglia, Leandro, si convert\u00ec al Cattolicesimo e intorno a lui si coagul\u00f2 la protesta cattolica. La notizia della conversione rinfocol\u00f2 il malcontento ispano-romano della Betica, che si ribell\u00f2; i rivoltosi proclamarono re Ermenegildo, che accett\u00f2, probabilmente con l'appoggio dei vescovi cattolici, ma le gerarchie ecclesiastiche (Gregorio di Tours, Giovanni di Biclaro, e Isidoro di Siviglia) ufficialmente condannarono la rivolta e definirono Ermenegildo un usurpatore. Leovigildo reag\u00ec con prudenza, mandando ambasciatori al figlio perch\u00e9 si sottomettesse e dando ordine alle sue truppe di non attaccare, ma eventualmente solo di difendersi, se attaccate dagli insorti. Ermenegildo per\u00f2 non cedette, anzi chiese l'aiuto di Svevi e Bizantini. \nNel 580 Leovigildo convoc\u00f2, a Toledo, un sinodo di vescovi ariani che sanc\u00ec che per aderire all'arianesimo bastava l'imposizione delle mani e non un secondo battesimo, allo scopo di ridurre sempre pi\u00f9 le differenze fra cattolici e ariani. Nel frattempo Ermenegildo si era rafforzato, avendo ottenuto il favore anche di M\u00e9rida e Caceres, ed aveva, per due volte sconfitto le truppe lealiste.\nNel frattempo (580) i Baschi, influenzati dalla rivolta della provincia della Betica, si erano ribellati e, nel 581, Leovigildo li attacc\u00f2 personalmente, li batt\u00e9 e fond\u00f2 una citt\u00e0, Victoriacum, poi nel 582 raccolse un potente esercito che, appena pronto, si mise in marcia, conquistando Caceres e M\u00e9rida, e nel 583 marci\u00f2 contro la Betica, dopo aver comprato, con 30000 monete d'oro la neutralit\u00e0 dei cattolici Bizantini; pose l'assedio a Siviglia e and\u00f2 incontro al re dei Suebi Miro, che veniva in aiuto a Siviglia, sconfiggendolo e costringendolo a rientrare nei suoi domini. Ermenegildo, che aveva lasciato Siviglia per cercare aiuto inutilmente dai Bizantini si rifugi\u00f2 a Cordoba dove, nel 584, venne catturato e dopo essersi prostrato ai piedi del padre, fu esiliato a Valencia, poi fu trasferito a Tarragona, dove venne assassinato il 13 aprile 585 dal duca Sigeberto, secondo la voce popolare, per ordine di suo padre. Il vescovo di Siviglia, Leandro fu costretto a riparare in Mauretania. Ermenegildo venne in seguito canonizzato da papa Sisto IV su richiesta del sovrano iberico Filippo II il Cattolico. \nApprofittando della usurpazione della corona sveva, fatta da Andeca, che nel 584 si era proclamato re dei Suebi della Galizia, avendo detronizzato Eborico che aveva siglato un trattato con lui, Leovigildo, dichiarata guerra ad Andeca invase immediatamente il territorio suebo e, secondo quanto afferma il cronista Isidoro di Siviglia, \u00abcon la massima rapidit\u00e0\u00bb, sconfisse in due sole battaglie, a Portucale ed a Bracara l'esercito dell'ultimo sovrano suebo, Andeca, ed annesse il regno svevo di Galizia, che, nel 585, divenne una provincia del regno visigoto.\nL'ultimo anno di regno di questo sovrano venne tormentato dal conflitto aperto con i Franchi lungo i confini settentrionali del territorio visigoto. Tuttavia quello di Leovigildo fu uno dei periodi di governo pi\u00f9 saldi della storia dei Visigoti in Spagna, grazie anche all'ampliamento e all'abbellimento della nuova capitale, Toledo, da cui spesso si indica il regno iberico dei Visigoti come \"regno di Toledo\".\nAlla sua morte, nel 586, Leovigildo stava preparando l'attacco agli ultimi due distretti bizantini, il trono venne ereditato da suo figlio minore Recaredo I che nel 589 si convert\u00ec al Cattolicesimo eleggendolo a religione di Stato.\nMatrimoni e discendenza.\nLeovigildo, in prime nozze, spos\u00f2 la figlia del governatore bizantino della provincia Cartaginense, Teodosia dalla quale ebbe due figli:"}
{"id": "690781", "revid": "599013", "url": "https://it.wikipedia.org/wiki?curid=690781", "title": "Haw", "text": ""}
{"id": "690783", "revid": "767487", "url": "https://it.wikipedia.org/wiki?curid=690783", "title": "Gang (film 1974)", "text": "Gang \u00e8 un film del 1974 diretto da Robert Altman, presentato in concorso al 27\u00ba Festival di Cannes.\nTrama.\nI protagonisti sono tre condannati all'ergastolo che riescono a fuggire da un campo di lavoro in un Mississippi rurale anni quaranta per andare a rifugiarsi dai parenti di uno di questi. I tre ricominceranno subito la loro \"professione\" di criminali, ma diverranno rapidamente vittime della polizia.\nCommento.\n\"Gang\" prende ispirazione dal celebre \"Gangster Story\", che sconvolse la critica qualche anno prima, in quanto il cinema hollywoodiano era ancora sottoposto alle restrizioni del Codice Hays, e che diede vita ad una serie di film a tema, trattanti storie di gangster.\nIl film di Altman si differenzia dalla storia dei giovani Bonnie e Clyde principalmente nei personaggi e nel modo con cui viene intesa la seppur simile situazione che viene vissuta: non giovani ragazzi che vivono alla giornata nei tempi della crisi del 1929, ma tre uomini di mezza et\u00e0, criminali per professione, disillusi, e non pi\u00f9 vicini a quei valori tradizionali che erano alla base dei film hollywoodiani del 'genere' nascente. Qui troveremo un'umanit\u00e0 disillusa che affronta questa vita al di fuori della legge con la consapevolezza che \u00e8 l'unico modo di andare avanti.\nIl romanzo \"Ladri come noi\" (\"Thieves Like Us\") di Edward Anderson aveva gi\u00e0 ispirato Nicholas Ray in \"La donna del bandito\" (\"They Live by Night\"), film del 1947 con Farley Granger e Cathy O'Donnell. Robert Altman conserva il titolo originale del racconto ma, a differenza di Ray, ne azzera l'elemento romantico e noir legato alla storia d'amore tra Bowie Bowers (Keith Carradine) e Keechie, interpretata da Shelley Duvall.\nA dispetto del titolo originale e della collocazione storica nell'America della grande depressione e del New Deal, richiamati da alcuni interventi radiofonici di Franklin Delano Roosevelt, non si pu\u00f2 parlare nemmeno di un film di critica sociale e politica, pur nella frequenza dei riferimenti alla rapacit\u00e0 e alla brutalit\u00e0 del sistema (ad esempio la spietata esecuzione del protagonista).\nI caratteri del gangster movie sono ignorati. Non vi sono sparatorie n\u00e9 fughe: \u00e8 ancora una volta la radio a informare Bowie della morte di T-Dub e della cattura di Chickamaw (John Schuck). A casa di Mattie (Louise Fletcher), i membri della \"Gang\" giocano coi bambini - indimenticabile il piccolo Rodney Lee che con la faccia annerita col sughero bruciato e una grossa ramazza in mano recita la parte dell'inserviente di colore - a rapinare banche, mentre uno dei tre ne approfitta per mettere le mani addosso alla nipote Lula (Ann Latham).\nSovvertitore dei codici di genere, dunque, Robert Altman. Al centro del suo sguardo da entomologo c'\u00e8 il confronto tra il caos della Storia e l'individuo, sempre perdente. Le opere dell'uomo (citt\u00e0, case, banche) nel loro disfacimento si appiattiscono, anche cromaticamente (in un viraggio color seppia) sui desolati paesaggi naturali dell'America rurale. Come acutamente osserva Flavio De Bernardinis, la protagonista riuscir\u00e0 a salvare se stessa e il figlio, solo per non aver resistito al bisogno di Coca-Cola (la cui evidenza simbolica, nel film, \u00e8 al di l\u00e0 di ogni dubbio) e per questo essere uscita dall'appartamento dove il suo uomo sar\u00e0 massacrato. La stessa vicenda d'amore tra i due protagonisti, narrata in modo freddo e distaccato, abbisogna del riferimento culturale al \"Romeo e Giulietta\" di William Shakespeare, in un adattamento radiofonico trasmesso mentre i due si stanno amando, cui attingere un senso.\nL'uscita finale all'aperto, della protagonista con in grembo il figlio avuto dall'amante bandito, perde ogni connotazione ottimista nel movimento al rallentatore della folla che con lei ascende faticosamente la scalinata che porta ai binari, mentre la radio, presenza ossessiva nel film, trasmette un discorso di Roosevelt - la Storia, appunto."}
{"id": "690784", "revid": "640277", "url": "https://it.wikipedia.org/wiki?curid=690784", "title": "Mars Express", "text": "La Mars Express \u00e8 una sonda dell'Agenzia Spaziale Europea lanciata nello spazio per studiare il pianeta Marte. \u00c8 stata lanciata il 2 giugno 2003 dal Cosmodromo di Baikonur in Kazakistan usando un lanciatore Sojuz. Il nome \"Express\" deriva dal ridotto tempo necessario alla stessa per raggiungere il pianeta rosso. Infatti era da 60.000 anni che i due pianeti non erano cos\u00ec vicini. Il nome si riferisce anche alla rapidit\u00e0 ed efficienza con cui \u00e8 stata progettata e costruita la sonda. La sonda \u00e8 stata costruita dal consorzio Astrium con l'appoggio di altre aziende europee tra cui le italiane Alenia Spazio e Officine Galileo. La missione \u00e8 stata estesa fino al 2022.\nCaratteristiche tecniche.\nLa sonda \u00e8 composta dal modulo Mars Express Orbiter e dal lander Beagle 2 progettato per studiare la geologia del pianeta e l'eventuale presenza di vita. Si sperava che il lander potesse fornire informazioni definitive sulla capacit\u00e0 del pianeta di supportare forme di vita nel passato. Molti degli strumenti sono la copia degli strumenti persi durante la fallita missione Russa Mars 96 del 1996. Durante quella missione i paesi europei avevano fornito la maggior parte delle apparecchiature scientifiche e avevano parzialmente finanziato la missione. Questo riuso delle precedenti conoscenze ha consentito la progettazione e lo sviluppo della sonda in tempi molto ridotti e con un ridotto utilizzo di risorse. Inoltre l'utilizzo di tecnologie gi\u00e0 collaudate ha innalzato l'affidabilit\u00e0 della sonda.\nDal progetto Mars Express e dal progetto della sonda Rosetta derivano alcune soluzioni tecnologiche utilizzate dalla missione Venus Express.\nObiettivi della missione.\nL'orbiter \u00e8 entrato correttamente nell'orbita di Marte il 25 dicembre 2003. In precedenza, il 19 dicembre era stato sganciato il lander Beagle 2 su una traiettoria che l'avrebbe portato ad entrare nell'atmosfera lo stesso giorno dell'ingresso in orbita della sonda principale. Tuttavia nessun contatto \u00e8 avvenuto con il lander e dopo ripetuti tentativi di comunicazione esso \u00e8 stato dichiarato perso il 6 febbraio 2004 dal centro di controllo. L'11 febbraio 2004 l'ESA ha annunciato una commissione di indagine volta a chiarire le cause del fallimento del Beagle 2.\nLa prima immagine del Mars Express Orbiter ha mostrato la Valles Marineris, ripresa da un'altitudine di 275\u00a0km, con livelli di dettaglio mai raggiunti prima. Nei due anni successivi la sonda ha trasmesso a Terra un numero elevatissimo di osservazioni sul pianeta.\nIl 23 gennaio 2004 la sonda ha prodotto la prima prova diretta di quella che fino a quel momento era solo un'ipotesi, e cio\u00e8 la presenza di acqua su Marte; nello specifico le immagini dimostrano la presenza di acqua nel polo sud del pianeta.\nLo spettrometro di Fourier, Planetary Fourier Spectrometer (PFS), ha individuato metano nell'atmosfera sopra la zona equatoriale e la presenza di ghiaccio sotterraneo. Queste tracce indicano una passata attivit\u00e0 vulcanica o una passata presenza di microrganismi.\nIl 4 maggio 2005 la sonda ha dispiegato la prima antenna da 20 metri dello strumento MARSIS (Mars Advanced Radar for Subsurface and Ionosphere Sounding). Inizialmente l'antenna non si era dispiegata completamente ma in seguito il 10 maggio si \u00e8 fatta esporre al sole l'antenna e questo ha consentito alla stessa di dispiegarsi correttamente. La seconda antenna da 20 metri \u00e8 stata dispiegata il 14 giugno. Le due antenne erano essenziali per lo strumento MARSIS dato che servono a generare il dipolo da 40 metri necessario per l'esplorazione. Il 17 giugno \u00e8 stata dispiegata l'antenna da 7 metri. Inizialmente il radar doveva essere dispiegato nell'aprile del 2004 ma in seguito la forte attivit\u00e0 solare ha spinto i tecnici dell'ESA a ritardare l'apertura delle antenne. Si temeva che le antenne potessero captare i raggi del Sole e danneggiare le apparecchiature presenti sulla sonda. Le osservazioni scientifiche sono iniziate il 4 luglio. Nel novembre del 2005 i ricercatori dell'ESA hanno comunicato che la sonda utilizzando il radar MARSIS ha individuato quello che probabilmente \u00e8 un lago ghiacciato nel sottosuolo del pianeta. Il bacino del lago deriverebbe dal cratere d'impatto di un meteorite che in seguito si sarebbe riempito di materiale ricco di ghiaccio. Il presunto lago sarebbe largo fino a 250 chilometri e sarebbe a una profondit\u00e0 di circa 2 chilometri. Tramite MARSIS si sono potuti contare i crateri nascosti dai sedimenti e dalle colate laviche della regione nord di Marte. Il numero di questi crateri \u00e8 comparabile con il numero di quelli presenti nella regione sud, quindi entrambe le regioni si sono formate nello stesso arco temporale, come si sospettava. Lo strumento MARSIS inoltre ha permesso di effettuare una stima di massima della quantit\u00e0 d'acqua immagazzinata sotto forma di ghiaccio nella regione del polo sud."}
{"id": "690785", "revid": "152625", "url": "https://it.wikipedia.org/wiki?curid=690785", "title": "Conversando", "text": ""}
{"id": "690787", "revid": "767487", "url": "https://it.wikipedia.org/wiki?curid=690787", "title": "California Poker", "text": "California Poker (\"California Split\") \u00e8 un film del 1974 diretto da Robert Altman.\nTrama.\nUn giornalista con la passione del gioco d'azzardo, perseguitato dai creditori, incontra in una sala da gioco uno sfaccendato. Insieme decidono di vendere il poco che hanno e di partire alla volta di Reno (Nevada) per tentare la fortuna nei casino.\nIn una sola serata riescono a vincere 82.000 dollari, ma si accorgono con amarezza che giocare \u00e8 pi\u00f9 interessante che vincere."}
{"id": "690788", "revid": "599013", "url": "https://it.wikipedia.org/wiki?curid=690788", "title": "Hau", "text": ""}
{"id": "690800", "revid": "614400", "url": "https://it.wikipedia.org/wiki?curid=690800", "title": "Sidney Altman", "text": "Ricercatore dal 1971 dell'Universit\u00e0 di Yale, nel Connecticut, nel 1982 dimostr\u00f2 la caratteristica propria dell'acido ribonucleico ad agire da catalizzatore biologico. Per questa scoperta fu insignito del premio Nobel per la chimica nel 1989, in compagnia dello statunitense Thomas Cech, che arriv\u00f2 allo stesso risultato pur non avendo collaborato con Altman."}
{"id": "690803", "revid": "1305772", "url": "https://it.wikipedia.org/wiki?curid=690803", "title": "Heb", "text": ""}
{"id": "690815", "revid": "1318658", "url": "https://it.wikipedia.org/wiki?curid=690815", "title": "Abbondanza (divinit\u00e0)", "text": "Abbondanza (in latino \"Abundantia\") \u00e8 nella mitologia romana la personificazione dell'abbondanza e della prosperit\u00e0 (confusa talvolta con Annona), nonch\u00e9 la custode della cornucopia, con cui distribuiva cibo e denaro. Secondo una descrizione di Ovidio, la dea segu\u00ec Saturno quando questi fu cacciato da Giove dai cieli.\nLa principale versione dell'origine della cornucopia \u00e8 simile nella mitologia greca e in quella romana, nelle quali il re degli dei, avendo rotto accidentalmente il corno della capra Amaltea, promise che questo non si sarebbe mai svuotato dei frutti del suo desiderio. Il corno venne in seguito passato alla custodia di Abbondanza.\nAbbondanza super\u00f2 le prove del tempo, prendendo la forma della francese Dame Habonde (nota anche come \"Domina Abundia\", e \"Notre Dame d'Abondance\"), una figura fatata e benefica che si trova in tutta la mitologia teutonica, e nella poesia del Medioevo. Nei testi correlati a questa figura si dice che avrebbe elargito i doni dell'abbondanza e della buona fortuna a quelli che da lei venivano visitati, e nella societ\u00e0 moderna \u00e8 la patrona degli scommettitori.\nCulto.\nMentre ci sono pochi templi o segni del culto di Abbondanza rintracciabili a Roma, la dea venne descritta in passato anche come \"la bella vergine del successo\", e come tale \u00e8 stata ampiamente rappresentata nell'arte. Spesso ritratta mentre regge la \"cornucopia\" e delle pannocchie di granoturco e lascia che il contenuto ricada a terra, Abbondanza ha impreziosito in passato le monete dell'antica Roma.\nUna statua della dea \u00e8 posta in cima ad una fontana di Palermo: la fontana del Garraffo. Questa fontana, opera dell'architetto Gioacchino Vitagliano nel 1698, fu spostata dalla sua sede di piazza del Garraffo alla Marina di Palermo nel 1862. Il nome della piazza dove era ubicata deriva dall'arabo \"garraf\" che equivale ad \"abbondanza d'acqua\".\nSopravvivenza del culto in epoca cristiana.\nSecondo alcuni studi ci potrebbe essere un'equivalenza tra la dea Abbondanza e la dea gallica Rosmerta, anche se le due figure non sono mai state direttamente accostate nelle iscrizioni.\nGuglielmo d'Alvernia, vescovo di Parigi, menziona una \"Domina Abundia\" (Signora Abbondanza), figura che compare anche nell'allegorico \"Roman de la Rose\" come \"Dame Habonde\".\nViene riferito che di notte le \"Dominae Abundia\" entravano nelle case dove erano preparate le offerte. Qui giunte, bevevano e mangiavano, pur lasciando per miracolo intatte le libagioni; se queste poi erano di loro gradimento, portavano prosperit\u00e0 e fertilit\u00e0.\nIl vescovo Guglielmo d'Alvernia considerava queste pratiche come una forma d'idolatria.\nTradizioni folcloristiche del XIX secolo identificano queste figure con le fate celtiche.\nIl cardinale Niccol\u00f2 Cusano rifer\u00ec che durante un suo viaggio attraverso le Alpi francesi, nel 1475, incontr\u00f2 due vecchie donne, imprigionate per stregoneria, che gli rivelarono d'aver apostatato la fede cristiana per mettersi al servizio della \"Domina Abundia\" (Richella), alla quale si erano votate in cambio di buona fortuna. Il cardinale, tuttavia, reput\u00f2 che le due vegliarde erano state illuse in sogno dal diavolo (che aveva fatto leva sulla loro debolezza mentale, ignoranza e povert\u00e0), ma che non fossero davvero delle streghe (\"maleficae\"), e che dunque dovessero far ammenda del proprio grave peccato, ma non essere mandate al rogo."}
{"id": "690820", "revid": "599013", "url": "https://it.wikipedia.org/wiki?curid=690820", "title": "Her", "text": ""}
{"id": "690831", "revid": "253269", "url": "https://it.wikipedia.org/wiki?curid=690831", "title": "Lewis Milestone", "text": "Considerato uno dei principali registi della Golden Age di Hollywood, \u00e8 noto soprattutto per aver diretto film di guerra come \"All'ovest niente di nuovo\" (1930), \"Fuoco a oriente\" (1943), \"Okinawa\" (1951) e \"Operazione commandos\" (1954), oltre a film tratti da opere letterarie divenuti dei classici quali \"Notte d'Arabia\" (1927), \"The Front Page\" (1931), \"Uomini e topi\" (1939) e \"Arco di trionfo\" (1948).\nNel 1960 gli venne assegnata una stella sulla Hollywood Walk of Fame al 7021 di Hollywood Blvd per il suo contributo all'industria cinematografica.\nBiografia.\nNato da una famiglia di ascendenza ebraica nel 1895 a Chi\u0219in\u0103u, in Bessarabia (nell'attuale Moldavia), era figlio di un ricco produttore di abbigliamento e cugino del famoso violinista Nathan Milstein. Si interess\u00f2 sin da giovane all'arte cinematografica e nel 1912 decise di andare negli Stati Uniti, contro il volere della famiglia che lo avrebbe voluto studente d'ingegneria. Dopo aver svolto diversi lavori, tra cui il lavapiatti, l'operaio e l'assistente fotografo, nel 1917 si arruol\u00f2 nell'esercito e durante la prima guerra mondiale fu assegnato ai Signal Corps dove ricevette una formazione nelle riprese e nel montaggio di documentari. \nDiventato cittadino statunitense nel 1919, dopo il congedo cambi\u00f2 il suo nome in Lewis Milestone e si diresse a Hollywood dove inizi\u00f2 l'attivit\u00e0 di montatore e assistente del regista Henry King. Nel 1925 debutt\u00f2 alla regia con \"Seven Sinners\", del quale scrisse anche il soggetto e la sceneggiatura con Darryl F. Zanuck, e due anni dopo vinse il suo primo Oscar come miglior regista per la commedia romantica \"Notte d'Arabia\". Nel 1929 diresse il dramma \"Tradimento\", interpretato da Emil Jannings e Gary Cooper, e \"Notti di New York\", ricordato come il primo film sonoro dell'attrice e produttrice Norma Talmadge.\nNel 1930 realizz\u00f2 il dramma bellico \"All'ovest niente di nuovo\", adattamento del romanzo \"Niente di nuovo sul fronte occidentale\" di Erich Maria Remarque che rappresent\u00f2 uno dei pi\u00f9 grandi successi dell'anno e vinse l'Oscar per il miglior film, mentre Milestone ricevette il secondo riconoscimento per la regia. Il film successivo fu \"The Front Page\" (1931), prima versione dell'omonima opera di Ben Hecht e Charles MacArthur che vide la presenza di Pat O'Brien e Adolphe Menjou. Considerato una delle migliori farse di Hollywood, fu un grande successo al box office e frutt\u00f2 a Milestone la sua terza candidatura agli Oscar come miglior regista.\nIl dramma \"Pioggia\" (1932), tratto da un racconto di William Somerset Maugham, si rivel\u00f2 un insuccesso di critica e pubblico nonostante un cast che includeva Joan Crawford e Walter Huston, cos\u00ec come le commedie \"Hallelujah I'm a Bum\" (1933) e \"The Captain Hates the Sea\" (1934). Milestone ebbe un maggiore successo con \"Anything Goes\" (1936), con Bing Crosby e Ethel Merman, e con il thriller \"L'oro della Cina\" interpretato da Gary Cooper. Nel 1939 port\u00f2 per la prima volta sul grande schermo il romanzo \"Uomini e topi\" di John Steinbeck, con Lon Chaney Jr., Betty Field e Burgess Meredith, che ricevette quattro candidature agli Oscar inclusa quella per il miglior film.\nDopo alcun commedie di scarso successo come \"Il ponte dell'amore\" (1940) e \"My Life with Caroline\" (1941), Milestone collabor\u00f2 con il regista Joris Ivens nella direzione del documentario \"Il nostro fronte russo\" (1942), narrato da Walter Huston e realizzato per sostenere il supporto americano agli sforzi dell'Unione Sovietica durante la seconda guerra mondiale. Seguirono altri film di guerra come \"La bandiera sventola ancora\" (1943) con Errol Flynn e Ann Sheridan, \"Fuoco a oriente\" (1943), \"Prigionieri di Satana\" (1944) scritto con Darryl F. Zanuck, e \"Salerno, ora X\" (1945), adattato da Robert Rossen da un romanzo di Harry Brown. \"Fuoco a oriente\", cos\u00ec come il documentario di due anni prima, mostr\u00f2 al pubblico americano gli alleati russi nel pieno del conflitto e il tono politico conferitogli dalla sceneggiatura di Lillian Hellman cre\u00f2 problemi con la Commissione per le attivit\u00e0 antiamericane (HUAC), tanto che l'FBI inser\u00ec il nome di Milestone in un elenco di 150 personalit\u00e0 di Hollywood sospettate di avere legami con il Partito Comunista. \nDopo aver diretto il \"noir\" \"Lo strano amore di Marta Ivers\" (1946), che segn\u00f2 il debutto di Kirk Douglas e fu presentato in concorso al Festival di Cannes, nel settembre del 1947 il regista fu convocato a Washington per comparire davanti alla HUAC insieme ad altri diciotto membri dell'industria cinematografica, i cosiddetti \"Diciannove testimoni ostili\". Milestone non fu chiamato a testimoniare, tuttavia l'FBI continu\u00f2 ad interrogarlo ripetutamente riguardo alla sua amicizia con il console russo e nel 1950 entr\u00f2 nella cosiddetta \"lista grigia di Hollywood\", che il regista stesso considerava peggiore della lista nera perch\u00e9 pens\u00f2 che nessuno lo avrebbe assunto nonostante non ci fosse un divieto \"ufficiale\".\nDopo \"Okinawa\" (1951), con un cast che includeva Richard Widmark, Jack Palance, Richard Boone e Karl Malden, Milestone decise di girare alcuni film fuori dagli Stati Uniti, tra cui \"Kangar\u00f9\" (1952) in Australia, \"Operazione commandos\" (1954) a Cipro e Malta e \"La vedova X\" (1955) in Italia. Una volta tornato negli Stati Uniti si dedic\u00f2 soprattutto alla regia televisiva, realizzando alcuni episodi delle serie \"Schlitz Playhouse of Stars\", \"Suspicion\", \"Have Gun - Will Travel\". Gli ultimi film diretti da Milestone furono \"\" (1959), con Gregory Peck, Rip Torn, George Peppard e Woody Strode, \"Colpo grosso\" (1960), primo film interpretato dal \"Rat Pack\" (ovvero Frank Sinatra, Dean Martin, Sammy Davis Jr., Joey Bishop e Peter Lawford), e \"Gli ammutinati del Bounty\" (1962), nel quale subentr\u00f2 a Carol Reed. Nessuno di questi ottenne un riscontro positivo di pubblico e critica e Milestone torn\u00f2 brevemente alla televisione prima di ritirarsi definitivamente nel 1964.\nColpito da un ictus che lo costrinse a trascorrere gli ultimi 10 anni della sua vita su una sedia a rotelle, mor\u00ec in seguito alle complicazioni di un intervento chirurgico il 25 settembre 1980, all'et\u00e0 di 84 anni. \u00c8 sepolto nel Pierce Brothers Westwood Village Memorial Park Cemetery di Los Angeles.\nVita privata.\nLewis Milestone spos\u00f2 nel 1926 l'attrice Kendall Lee, scomparsa due anni prima del regista nel 1978."}
{"id": "690837", "revid": "72396", "url": "https://it.wikipedia.org/wiki?curid=690837", "title": "Festivit\u00e0 in Brasile", "text": ""}
{"id": "690842", "revid": "1452073", "url": "https://it.wikipedia.org/wiki?curid=690842", "title": "Sabanes", "text": "I Sabanes (o anche Sabones) sono un piccolo gruppo etnico del Brasile che ha una popolazione stimata in circa 180 individui. Parlano la lingua Sabanes (codice ISO 639: SAE) e sono principalmente di fede animista.\nVivono nello stato brasiliano di Rond\u00f4nia, in un paio di villaggi nei pressi della citt\u00e0 di Vilhena, nel sud dell'Amazzonia.\nRispetto agli altri gruppi indigeni della regione, i Sabanes sono pi\u00f9 integrati nella societ\u00e0 brasiliana. Molti di loro parlano anche il portoghese e il Nambiku\u00e1ra. Coloro che parlano nativamente la lingua sabanes sono pochissimi (solo 3 componenti del gruppo, mentre altre 10 persone conoscono il linguaggio ma non lo parlano in modo nativo)."}
{"id": "690847", "revid": "46931", "url": "https://it.wikipedia.org/wiki?curid=690847", "title": "Sabones", "text": ""}
{"id": "690849", "revid": "46931", "url": "https://it.wikipedia.org/wiki?curid=690849", "title": "Saban\u00eas", "text": ""}
{"id": "690850", "revid": "709565", "url": "https://it.wikipedia.org/wiki?curid=690850", "title": "Norma Shearer", "text": "Inizi\u00f2 la sua carriera cinematografica all'epoca del muto, diventando una delle pi\u00f9 celebri star del cinema hollywoodiano. Sposata al potente produttore Irving Thalberg, fu una delle dive della Metro-Goldwyn-Mayer, la grande casa di produzione per cui lavor\u00f2 anche il fratello di Norma, Douglas, tecnico di registrazione che avrebbe vinto ben quattordici Premi Oscar. L'attrice fu candidata anche lei numerose volte all'Academy Award, vincendo nel 1930 il premio come miglior attrice per il film \"La divorziata\".\nBiografia.\nNorma Shearer era di discendenza scozzese e irlandese. La sua infanzia trascorsa a Montreal fu ricca di privilegi, dovuti al successo dell'azienda edile del padre. Tuttavia, il matrimonio tra i suoi genitori era infelice. Andrew Shearer era incline alla depressione maniacale, Norma ricorda di come il padre \"si muoveva come un'ombra o un fantasma intorno alla casa\". Mentre sua madre Edith Fisher Shearer era attraente, fiammeggiante ed elegante. Da giovane Norma era interessata alla musica, ma dopo aver visto uno spettacolo di vaudeville per il suo nono compleanno, annunci\u00f2 la sua intenzione di diventare attrice. Edith diede sostegno alla figlia, ma quando Norma entr\u00f2 nell'adolescenza, la madre si mostr\u00f2 turbata dal fatto che i difetti fisici di sua figlia, avrebbero messo a repentaglio le sue possibilit\u00e0. La stessa Norma disse \"non mi facevo illusione sull'immagine che vedevo nello specchio\". Riconosceva la sua \"figura tozza, con le spalle troppo larghe e le gambe troppo robuste\", ed era anche consapevole dei suoi piccoli occhi che sembravano incrociati a causa di un strabismo dell'occhio destro. Per sua stessa ammissione, per\u00f2, era \"ferocemente ambiziosa, anche da ragazzina\" e pensava di superare le sue carenze attraverso un attento camuffamento, pura determinazione e fascino.\nL'infanzia e l'adolescenza che Norma una volta descriveva come \"un sogno piacevole\" finirono nel 1918, quando la compagnia di suo padre fall\u00ec e la sorella maggiore, Athole, ebbe il suo primo serio esaurimento nervoso. Furono costretti a trasferirsi in una piccola e squallida casa in un \"modesto\" sobborgo di Montreal, l'improvviso tuffo nella povert\u00e0, tuttavia, non fece che rafforzare l'atteggiamento determinato di Shearer.\nEdith Shearer la pensava diversamente. In poche settimane, aveva lasciato il marito avviando le procedure per il divorzio e si era trasferita in una pensione economica con le sue due figlie. Alcuni mesi dopo, incoraggiato da suo fratello, che credeva che sua nipote potesse tentare la fortuna nello \u201cShow Business\u201d, Edith vendette il pianoforte di sua figlia e acquist\u00f2 tre biglietti per New York. Nella sua tasca c'era anche una lettera di presentazione per Norma, acquisita da un proprietario di un teatro locale, per Florenz Ziegfeld, che stava preparando una nuova stagione del suo famoso \"Ziegfeld Follies\".\nI primi anni di carriera.\nNel gennaio 1920, le tre donne Shearer arrivarono a New York, ognuna vestita per l'occasione. \"Mi sono fatta i capelli in tanti piccoli riccioli\", ricorda Shearer, \"e mi sono sentita molto ambiziosa e orgogliosa. \"Il suo cuore affond\u00f2, tuttavia, quando vide il loro appartamento in affitto: \"C'era un letto matrimoniale, un lettino senza materasso e una stufa con un getto di gas. Il bagno in comune, era alla fine di un lungo corridoio scarsamente illuminato. Athole ed io ci siamo alternate a dormire con la madre nel letto, ma dormire era impossibile in ogni caso - i treni sopraelevati facevano rumore davanti alla nostra finestra ogni minuto. \"\nL'introduzione a Ziegfeld si rivel\u00f2 altrettanto disastrosa. A quanto pare chiam\u00f2 la Shearer \"cane\", e critic\u00f2 i suoi occhi incrociati e le gambe tozze. Ma Norma non si arrese e partecip\u00f2 con la sorella ad un provino per la Universal Pictures, che stava cercando otto belle ragazze come comparse. Norma e Athole si sono trovate ad affrontare ben 50 ragazze. L\u2019assistente direttore del casting inizi\u00f2 a selezionare le ragazze; dopo la settima scelta, trovandosi davanti Norma, l\u2019assistente tossi forte, e quando l'uomo guard\u00f2 nella direzione della tosse, Norma si mise in punta di piedi e gli sorrise. Notando l\u2019imbarazzo camuffato di lei, rise apertamente, si diresse verso di lei e disse: \"Hai vinto, sorella. Sei il numero otto. '\"\nSeguirono altre parti, inclusa una in \u201c\"Agonia sui ghiacci\u201d\", diretta da D.W. Griffith. In una pausa dalle riprese e sfruttando abilmente una potente luce ad arco, Shearer si present\u00f2 a Griffith e inizi\u00f2 a confidare al regista le sue speranze di celebrit\u00e0. \"Il Maestro mi guard\u00f2, studi\u00f2 la mia faccia rivolta verso l'alto nel bagliore dell'arco e scosse la testa. 'Gli occhi non vanno bene', disse. 'Gli occhi sono troppo blu, gli occhi blu sembrano sempre vuoti in primo piano. Non ce la farai mai' dichiar\u00f2, e si allontan\u00f2 solennemente\". \nImperterrita, Norma invest\u00ec alcuni suoi risparmi per consultare il dott. William Bates, un pioniere nel trattamento di occhi allineati male e visione difettosa. Le prescrisse una serie di esercizi di potenziamento muscolare che, dopo molti anni di pratica quotidiana, avrebbero nascosto con successo lo strabismo di Norma per lunghi periodi di tempo sullo schermo. Trascorreva ore davanti allo specchio, esercitando i suoi occhi in pose sorprendenti che nascondevano o miglioravano i difetti fisici rilevati da Ziegfeld e Griffith. Di notte, si sedeva nelle gallerie dei teatri di Broadway, studiando gli ingressi di Ina Claire, Lynn Fontanne e Katharine Cornell.\nCon un disperato bisogno di soldi, Shearer lavor\u00f2 anche come modella, avendo un certo successo. Divenne la nuova modella per Kelly-Springfield Tyres, e le fu conferito il titolo di \"Miss Lotta Miles\", raffigurata seduta all'interno del cerchio di una gomma, sorridendo al traffico su un grande cartellone illuminato. [17]\nFinalmente, un anno dopo il suo arrivo a New York, si prese una pausa dopo il suo quarto film di serie B intitolato \"The Stealers\" (1921). Nel gennaio del 1923, Shearer ricevette un'offerta dalla Louis B. Mayer Pictures, uno studio nel nord-est di Los Angeles gestito da un piccolo produttore, Louis B. Mayer. Irving Thalberg si era trasferito alla Louis B. Mayer Pictures come vice presidente il 15 febbraio 1923, ma aveva gi\u00e0 inviato un telegramma all'agente di Norma, Edward Small, invitandola a venire in studio. Dopo tre anni di difficolt\u00e0, si ritrov\u00f2 a firmare un contratto. Richiese $ 250 a settimana per sei mesi, con opzioni per il rinnovo e un test per un ruolo da protagonista in un film importante chiamato \"The Wanters\".\nHollywood.\nShearer lasci\u00f2 New York verso il 17 febbraio. Accompagnata da sua madre, si sent\u00ec \"pericolosamente sicura di s\u00e9\" mentre il suo treno si avvicinava a Los Angeles. Quando non trov\u00f2 nessuno ad accoglierla, nemmeno un'ora dopo il suo arrivo, si rese conto che dal suo nuovo studio non ci sarebbe stato nessun trattamento da star. Disperata, chiese alla madre di chiamare un taxi.\nIl mattino seguente, Norma and\u00f2 alla Mayer Company in Mission Road per incontrarsi con Thalberg. Norma si scagli\u00f2 contro Thalberg per la mancata accoglienza in stazione, ma presto si ritrov\u00f2 \"colpita dalla sua aria di spassionata forza, il suo calmo autocontrollo e gli occhi quasi neri e impenetrabili, incastonati in un pallido volto olivastro\".\nL'attrice.\nNorma rimase poco colpita dall'accoglienza, tuttavia, al suo primo test sullo schermo: \"L'usanza era impiegare un'illuminazione piatta, per gettare molta luce da tutte le direzioni, al fine di eliminare tutte le ombre che possono essere causate da rughe o imperfezioni. Le forti luci poste su entrambi i lati del mio viso hanno reso i miei occhi quasi bianchi, e hanno quasi eliminato il mio naso facendomi sembrare strabica, il risultato \u00e8 stato orribile.\"\nIl giorno dopo che il test era stato proiettato per Mayer e Thalberg, il cameraman Ernest Palmer trov\u00f2 Norma preoccupata e tremante nel corridoio. Parlando con lei, fu colpito dalla sua \"feroce, quasi infuriata delusione\", e dopo aver visto lui stesso il test di Norma, convenne che era stato \"mal gestito\". Sotto la stessa supervisione di Palmer, un secondo test fu fatto e giudicato con successo dai superiori dello studio. Il ruolo da protagonista in \"The Wanters\" sembrava suo, fino a quando il regista del film non si oppose, trovandola poco \u201cfotogenica\u201d Ancora una volta fu relegata ad un ruolo minore.\nAccett\u00f2 il suo prossimo ruolo in \"Pleasure Mad\". Dopo solo pochi giorni di riprese, le cose non sembravano buone. Norma sosteneva che il regista non facesse molto risaltare la sua fotogenia, combattendo per imporre le sue impressioni con il regista. Alla fine, il regista del film si lament\u00f2 con Mayer perch\u00e9 non riusciva a ottenere nulla dalla giovane attrice, ed essa, quando fu convocata nell'ufficio di Mayer, si aspettava che l'ascia cadesse sulla sua testa: \"Ma con mia sorpresa, i modi di Mr. Mayer erano paterni. \"Dimmi il tuo problema\" disse; gli ho detto che il regista mi aveva urlato contro e spaventato, nessuno mi aveva avvertito che Mayer era un attore migliore di tutti noi, e non ero preparata a quello che \u00e8 successo dopo. Con un atteggiamento allarmante, ha urlato contro di me, chiamandomi una pazza e una vigliacca, accusandomi di buttar via la mia carriera perch\u00e9 non potevo lavorare con un regista. Ha funzionato. Piangendo, ma ostinata dissi: \"Ti far\u00f2 vedere! Vedrai!\". Felice, Mayer riprese con gli atteggiamenti paterni. \"\u00c8 quello che volevo sentire\", disse sorridendo. Tornando sul set, Norma si immerse completamente nel lavoro. Guadagnandosi il rispetto del regista e dello studio. Come ricompensa, Thalberg la scelse per sei film in otto mesi.\nL'apprendistato fu molto utile per Norma. Il 26 aprile 1924, la Louis B. Mayer Pictures si fuse con la Metro Pictures e alla Samuel Goldwyn Company formando la Metro-Goldwyn-Mayer. Norma fu scritturata con Lon Chaney e John Gilbert nella prima produzione ufficiale dello studio, \"L\u2019uomo che prende gli schiaffi\" (\"He Who Gets Slapped)\". Il film ebbe un successo notevole e contribu\u00ec all'aumento vertiginoso delle quote della societ\u00e0 e alla visibilit\u00e0 di Norma. Verso la fine del 1925, i suoi film erano una delle pi\u00f9 grandi attrazioni della Metro-Goldwyn-Mayer. La Shearer firm\u00f2 un nuovo contratto; $ 1.000 a settimana con aumenti da $ 5000 nei cinque anni successivi. Il successo le permise di comprare una casa per se stessa e sua madre al 2004 Vine Street, che si trovava sotto la scritta \"Hollywoodland.\"\nIrving Thalberg.\nEssendo diventata una star, la nuova sfida di Norma era rimanere tale. Molte altre attrici di talento erano giunte in studio e si rese conto che avrebbe dovuto lottare duramente per stare al passo con loro. Vedendo che la sensazionale nuova arrivata, Greta Garbo, era unica nel suo genere, and\u00f2 da Thalberg. Era solo una delle tante visite al suo ufficio, sempre per implorare materiale migliore e parti migliori. Thalberg ascoltava pazientemente, poi consigliava a Norma di mantenere la linea di lavoro, dicendo che la M.G.M. sapeva cosa fare e che i film di cui si lamentava l'avevano resa invece un'attrice popolare. Di tanto in tanto, Norma scoppiava in lacrime, ma questo sembrava non fare \"pi\u00f9 impressione della pioggia su un impermeabile\".\nIn privato, Thalberg rimase molto colpito dalla Shearer. In una riunione, quando il nome di Norma fu suggerito per la parte di una ragazza minacciata di stupro, Thalberg scosse la testa e, con un sorriso ironico, disse: \"Sembra troppo capace di prendersi cura di se stessa\".\nNorma, da parte sua, si trov\u00f2 sempre pi\u00f9 attratta dal suo capo. \"Qualcosa \u00e8 successo tra noi, un sentimento indefinito che nessuno di noi ha potuto analizzare\". L\u2019attrazione di Thalberg non era principalmente sessuale. Ci\u00f2 che suscitava il suo interesse era la presenza dominante di Norma e la sua grazia d'acciaio, l'impressione che dava ad ogni luogo in cui si sedeva era sempre il capo del tavolo. Data la sua giovinezza - aveva solo 26 anni - Thalberg divenne una figura paterna per l'attrice.\nAl termine di una giornata di lavoro, nel mese di luglio 1925, Norma ricevette una telefonata dal segretario di Thalberg, che le chiedeva se volesse accompagnare Thalberg alla prima di \"La febbre dell'oro\" di Chaplin. Quella notte fecero la loro prima apparizione come coppia. Alcune settimane dopo, Norma and\u00f2 a Montreal per visitare suo padre. Mentre era l\u00ec, ebbe un incontro con un vecchio compagno di scuola, che poi ricord\u00f2: \"Alla fine del pranzo, dopo un caff\u00e8, Norma si sporse dall'altra parte del tavolo. \"Sono follemente innamorata\", sussurr\u00f2. \"Di chi? \", \"di Irving Thalberg\", rispose lei sorridendo, \"Spero di sposarlo,\" disse Norma, e poi, con l'abituale sicurezza che ricordavo cos\u00ec bene, \"Credo che lo far\u00f2.\u201c\nNei due anni successivi, sia Norma che Irving frequentarono altre persone, ma gli addetti ai lavori di Hollywood sapevano che era una specie di mascherata. Lei stava solo aspettando la proposta.\nNel 1927, Shearer aveva gi\u00e0 realizzato un totale di 13 film muti per la Metro-Goldwyn-Mayer. Ciascuno prodotto con un budget inferiore ai $ 200.000 e, senza dubbio, si rilevarono dei grandi successi al botteghino, spesso con incassi superiori ai $ 200.000 per lo studio. Venne premiata per questo successo costante con il ruolo principale nel film di Ernst Lubitsch \"Il principe studente\", la sua prima produzione di prestigio, con un budget di oltre $ 1.000.000. Mentre stava finendo \"Il principe studente.\" Norma ricevette una chiamata che la convocava nell'ufficio di Thalberg. Entr\u00f2 trovandovi Thalberg seduto alla sua scrivania con davanti un vassoio colmo di anelli di fidanzamento con diamante. Le diede la possibilit\u00e0 di scegliere il proprio anello; lei scelse il pi\u00f9 grande. Dopo settimane di voci, provocate dall'uso dell'anello, nell'agosto del 1927 fu annunciato l'imminente matrimonio. Il 29 settembre 1927 si sposarono: fu il matrimonio dell'anno. Norma ebbe due figli con Thalberg, Irving Thalberg, Jr. (1930-1987) e Katherine (1935-2006). Per poter sposare Thalberg, Norma si convert\u00ec al giudaismo prima del matrimonio.\nL'avvento del sonoro.\nUna settimana dopo il matrimonio, \"Il cantante di jazz\" venne rilasciato. Il primo lungometraggio sonoro cambi\u00f2 effettivamente il panorama cinematografico durante la notte della prima, segnando la fine dell'era del cinema muto. Poich\u00e9 ci\u00f2 comportava la fine della carriera di molti divi del muto, Norma era determinata a non farne parte. Suo fratello, Douglas Shearer, ebbe un ruolo determinante nello sviluppo del suono alla M.G.M., preparandola alla sfida del microfono.\nIl suo primo film parlato, \"The Trial of Mary Dugan\" (1929), si rivel\u00f2 un enorme successo. L'accento canadese \"mediocre, fluente e flessibile, non abbastanza americano ma non del tutto estraneo\" fu applaudito criticamente, e da allora in poi ampiamente imitato da altre attrici. Nonostante la popolarit\u00e0 dei suoi primi film sonori, \"L'onest\u00e0 della signora Cheyney\" e \"Ritorna il sole \" (entrambi del 1929), Norma temeva che il pubblico si sarebbe stancato presto della sua immagine di \"brava ragazza\". Ascoltando il consiglio di un amico e co-protagonista Ram\u00f3n Novarro di far visita ad uno sconosciuto fotografo di nome George Hurrell, realizz\u00f2 una serie di ritratti sensuali che convinsero suo marito a proporre sua moglie per \"La divorziata\" (1930).\nPre-code film.\nNorma vinse l\u2019Academy Award come miglior attrice per il suo ruolo in \"La divorziata\". Dopo il successo del film, Norma realizz\u00f2 una serie di film pre-Code di grande successo, tra cui \"La moglie bella\" (1930), \"Volubilit\u00e0\" (1931), \"Io amo\" (1931), \"Private Lives\" (1931) e \"Strano interludio\" (1932). Tutti questi film furono successi al botteghino, mettendo Norma in concorrenza con Joan Crawford, Greta Garbo e Jean Harlow come la migliore attrice della M.G.M. per il resto del decennio.\nIl matrimonio di Norma con Thalberg le diede un grande potere ad Hollywood, consentendole un'esclusiva assoluta per i copioni migliori. N\u00e9 risent\u00ec Joan Crawford (assunta come controfigura di Norma, per poi diventare protagonista di film sulla generazione Jazz), la quale si lament\u00f2 che a Norma sarebbero stati offerti i migliori ruoli drammatici alle migliori condizioni di lavoro: \"Come posso competere con Norma quando dorme con il capo? \". Anche Greta Garbo non aveva per lei particolare simpatia, trovandosi spesso in rapporti ostili con Mayer perch\u00e9 i suoi film non erano di grande successo come quelli di Norma sul suolo americano.\nI film pre-Code di Norma includevano drammi storici e adattamenti teatrali. \"Catene\" (1932), co-protagonista Fredric March, fu uno dei film di maggiore successo del periodo. Un adattamento dello sperimentale \"Strano interludio\" (1932) di Eugene O'Neill, interpretato con un esordiente Clark Gable, si rivel\u00f2 una realizzazione deludente, ma fu una vetrina per Norma, quindi ugualmente un grande successo.\nLa primadonna della Metro-Goldwyn-Mayer.\nL\u2019avvento del Codice Hays nel 1934 costrinse Norma a rinunciare alla sua celebre immagine di \"anima libera\" e si trasfer\u00ec esclusivamente in film d'epoca in ambientazioni di \"prestigio\". Di questi, \"La famiglia Barrett\" (1934) si dimostr\u00f2 il suo maggior successo al botteghino, realizzando un profitto di $ 668.000, in parte perch\u00e9 il film conteneva elementi scivolati fuori dal nuovo Codice. In quel film, interpretava un ruolo reso famoso da Katharine Cornell a Broadway. Norma interpret\u00f2 anche un classico del teatro \"Giulietta e Romeo\" (1936), il suo primo film degli anni '30 ad essere un flop. Il film scaten\u00f2 il divertimento delle sue colleghe: nella biografia \u201cMarlene Dietrich, mia madre\u201d Maria Riva racconta che durante una crociera verso la Francia, mentre assisteva alla proiezione del film, la madre inizi\u00f2 a commentare il film dicendo di Norma \u201cTroppo vecchia per essere Giulietta\u201d.\nUn altro fiasco cinematografico fu \"Maria Antonietta\" (1938), con un budget di quasi $ 2.500.000 troppo eccessivo per lo studio per aspettarsi un profitto, anche se gli elaborati set e i costumi sontuosi contribuirono a rendere il film immensamente popolare presso il pubblico.\nShearer fu candidata all'Oscar come miglior attrice in 6 occasioni, vincendo solo con \"La divorziata\" nel 1930. Nello stesso anno fu candidata per \"Ritorna il sole\", per \"Io amo\" nel 1931, \"La famiglia Barrett\" nel 1934, \"Giulietta e Romeo\" nel 1936 e \"Maria Antonietta\" nel 1938. Un episodio da vera di diva fu raccontato da Marion Davies: durante una festa, Norma si present\u00f2 con un costume del film \"Maria Antonietta\", la diva fece smontare la porta per permettere il suo ingresso trionfale, in quanto il vestito troppo voluminoso non passava attraverso la porta stretta.\nNel 1939, tent\u00f2 un ruolo insolito nella commedia nera \"Spregiudicati\", adattata dal dramma di Robert E. Sherwood del 1936. Fu l'ultimo dei tre film di Norma con Clark Gable, dopo \"Io amo\" (1931) e \"Strano Interludio\" (1932). \"Donne\" (1939), con un cast interamente femminile e oltre 130 ruoli parlanti, fu il primo film senza la protezione di Thalberg in cui affront\u00f2 la sua rivale Joan Crawford. I rapporti non furono per niente cordiali: la stessa Joan raccontava che durante i primi piani dell\u2019attrice sferruzzava cos\u00ec forte per disturbarla.\nNorma fu una delle tante attrici considerata per il ruolo di Scarlett O'Hara in \"Via col vento\" (1939). Tuttavia, non espresse alcun interesse, anzi scherzando disse che preferiva il ruolo di Rhett.\nI critici hanno elogiato un film di suspense, \"Incontro senza domani\" (1940), in cui la Shearer interpreta l'amante di un generale nazista che aiuta un americano a liberare sua madre da un campo di concentramento. Il film mostrava il crescente interesse per la guerra in Europa, e realizz\u00f2 un buon risultato al botteghino, Ma Norma commise una serie di errori di valutazione, rifiutando ruoli di grande successo come \"Perdutamente tua\" (dove la parte di protagonista fu affidata invece a Bette Davis) e \"La signora Miniver\" (con protagonista Greer Garson) per recitare in \"Maschere di lusso\" e \"Avventura all'Avana\" (1942), due commedie brillanti che risultarono dei veri fiaschi al botteghino. Nel 1942, come l'anno prima Greta Garbo, Norma si ritir\u00f2 ufficiosamente dalla recitazione. \nA Norma Shearer si deve anche la scoperta, quasi come talent scout, dell'attrice Janet Leigh, figlia della sua albergatrice in un paesino della California.\nLa pensione.\nDopo la morte di Thalberg, il 14 settembre 1936, Norma incaric\u00f2 un avvocato di assicurarsi che i diritti economici dei film di Thalberg in cui aveva lavorato fossero ancora pagati a lei, dati che furono contestati dalla Metro-Goldwyn-Mayer. Quando per\u00f2 la Shearer raccont\u00f2 la storia a una delle famose pettegole di Hollywood, la giornalista Louella Parsons, lo studio dovette cedere e le concesse tutti i profitti dei film M.G.M. realizzati e distribuiti dal 1924 al 1938. L'attrice ricevette in pagamento oltre un milione e mezzo di dollari. Inoltre, il contratto di Norma venne rinnovato per sei film a 150.000 dollari ciascuno. Durante questo periodo, la Shearer ebbe una breve relazione con l'attore James Stewart e poi con l'attore George Raft, il quale per\u00f2 era ancora sposato bench\u00e9 si fosse separato consensualmente dalla moglie poco dopo il matrimonio. L'attore dichiar\u00f2 pubblicamente che voleva sposare Norma. Tuttavia, il rifiuto di sua moglie di concedere il divorzio e la disapprovazione di Louis B. Mayer, capo dello studio della M.G.M., costrinsero Norma a porre fine alla relazione.\nDopo il suo ritiro nel 1942, Norma Shearer spos\u00f2 Martin Arroug\u00e9 (23 marzo 1914 - 8 agosto 1999), un ex maestro di sci di undici anni pi\u00f9 giovane di lei. Anche se frequentava spesso eventi pubblici come le prime teatrali, con l'avanzare dell'et\u00e0 l'attrice si era gradualmente ritirata dalla scena sociale di Hollywood. Nel 1960, la sua segretaria dichiar\u00f2: \"Miss Shearer non vuole alcuna pubblicit\u00e0, non parla con nessuno, ma posso dirvi che ha rifiutato molte proposte cinematografiche e televisive\". Arroug\u00e9 e Shearer rimasero sposati fino alla morte di lei.\nLa morte.\nIl 12 giugno 1983, Norma mor\u00ec di polmonite bronchiale alla Motion Picture Country Home a Woodland Hills, in California, dove viveva dal 1980.\n\u00c8 sepolta al Forest Lawn Memorial Park a Glendale, in California, in una cripta segnata come Norma Arroug\u00e9, insieme al suo primo marito, Irving Thalberg.\nPremi e riconoscimenti.\nPremio Oscar\nMostra Internazionale d'Arte Cinematografica di Venezia"}
{"id": "690851", "revid": "125128464", "url": "https://it.wikipedia.org/wiki?curid=690851", "title": "Luj\u00e1n", "text": "Luj\u00e1n \u00e8 una citt\u00e0 dell'Argentina, nella provincia di Buenos Aires, capoluogo dell'omonimo partido. La citt\u00e0, popolare meta turistica, \u00e8 nota soprattutto come \"La Capital de la Fe\" (\"la capitale della fede\"), in quanto sede del culto della Vergine di Luj\u00e1n, santa patrona dell'Argentina.\nGeografia.\nLuj\u00e1n sorge a 68\u00a0km a nord-ovest di Buenos Aires, lungo le sponde del fiume omonimo.\nStoria.\nIl 15 giugno 1536 il capitano spagnolo Pedro de Lux\u00e1n mor\u00ec in un combattimento contro i nativi presso il fiume che da allora porta il suo nome. Nel 1630 un carro diretto a Santiago del Estero si arrest\u00f2 misteriosamente a cinque leghe dall'attuale citt\u00e0. I birocciai tolsero quindi dal carico una piccola cassa con un'effigie in argilla dell'Immacolata Concezione e gli animali ripreso improvvisamente il cammino. Il fatto fu interpretato come miracoloso e cos\u00ec l'immagine della Madonna fu lasciata nel luogo dov'era avvenuto il prodigio. Nel 1671 Ana de Matos, una proprietaria terriera rimasta vedova ottenne la cessione della statua della Vergine e la colloc\u00f2 in un'apposita cappella situata all'interno dei suoi appezzamenti, sulle sponde del fiume Luj\u00e1n.\nNel 1755 il sindaco ordinario di Buenos Aires chiede al governatore spagnolo Jos\u00e9 de Andonaegui e al re Ferdinando VI di Spagna di concedere a Luj\u00e1n il titolo di citt\u00e0 e la possibilit\u00e0 di dotarsi di un proprio \"cabildo\". La richiesta fu subito accolta da Andonaegui che il 17 ottobre dello stesso anno ribattezz\u00f2 il villaggio \"Villa de Nuestra Se\u00f1ora de Luj\u00e1n\". Tre anni dopo fu ufficialmente istituito con bolla regia il \"cabildo\" di Luj\u00e1n.\nNel 1864 Luj\u00e1n fu raggiunta dalla ferrovia Sarmiento proveniente da Buenos Aires.\nMonumenti e luoghi d'interesse.\nLa Basilica di Luj\u00e1n.\nLuj\u00e1n \u00e8 nota soprattutto per la sua basilica neogotica, edificata in onore della Vergine di Luj\u00e1n, la santa Vergine patrona dell'Argentina. Ogni anno, pi\u00f9 di sei milioni di persone compiono pellegrinaggi alla Basilica, molti dei quali recandovisi a piedi direttamente da Buenos Aires.\nCultura.\nIstruzione.\nMusei.\nLuj\u00e1n \u00e8 la sede del complesso del Museo Enrique Udaondo, che ospita mostre sulla vita dell'epoca coloniale, nella casa del Vicer\u00e9, un tempo cabildo della citt\u00e0: sono esposti pezzi d'artigianato, uniformi ed argenteria; sul trasporto, con numerosi veicoli antichi, compreso il primo idrovolante che attravers\u00f2 l'Oceano dall'Europa all'Argentina, e \"La Porte\u00f1a\", la prima locomotiva a vapore argentina. Sono in mostra anche le celle in cui furono imprigionati il Colonnello William Carr Beresford, comandante dell'esercito britannico che invase il paese nel 1806, e il generale Cornelio Saavedra, presidente del primo governo nazionale nel 1810.\nUniversit\u00e0.\nLa citt\u00e0 \u00e8 sede dell'Universit\u00e0 Nazionale di Luj\u00e1n, fondata nel 1972.\nInfrastrutture e trasporti.\nStrade.\nLuj\u00e1n \u00e8 attraversata dalla strada nazionale 7 che da Buenos Aires giunge sino alla frontiera cilena presso il Paso Internacional Los Libertadores. Dalla citt\u00e0 diparte anche la strada nazionale 5 che termina il suo percorso a Santa Rosa, capitale della provincia di La Pampa.\nFerrovie.\nLuj\u00e1n \u00e8 dotata di due stazioni, Luj\u00e1n e Universit\u00e0 di Luj\u00e1n, lungo la ferrovia Moreno-Mercedes della linea Sarmiento.\nSport.\nLa principale societ\u00e0 calcistica cittadina \u00e8 il Club Luj\u00e1n."}
{"id": "690855", "revid": "767487", "url": "https://it.wikipedia.org/wiki?curid=690855", "title": "Abbott (Pennsylvania)", "text": "Abbott Township \u00e8 un comune degli Stati Uniti d'America, situato nella Contea di Potter nello Stato della Pennsylvania. La popolazione, secondo i dati riportati nel censimento effettuato nel 2000, \u00e8 di 226 abitanti.\nGeografia fisica.\nSecondo lo United States Census Bureau, la cittadina copre un'area totale di 181,1 km\u00b2 in tutto.\nSociet\u00e0.\nEvoluzione demografica.\nSecondo il censimento del 2000, nella cittadina vi sono 226 abitanti, 88 abitazioni e 69 famiglie residenti. La densit\u00e0 di popolazione \u00e8 di 1,2/km\u00b2 (3.2/mi\u00b2). La componente razziale \u00e8 del 99,12% di razza bianca e per il restante 0,88% di altre razze."}
{"id": "690857", "revid": "599013", "url": "https://it.wikipedia.org/wiki?curid=690857", "title": "Hin", "text": ""}
{"id": "690860", "revid": "1573940", "url": "https://it.wikipedia.org/wiki?curid=690860", "title": "Crypturellus cinnamomeus", "text": "Il tinamo cannella (Crypturellus cinnamomeus ()) \u00e8 un uccello della famiglia dei Tinamidi diffuso in Messico centrale e meridionale, Guatemala, Belize settentrionale, Honduras, El Salvador, Nicaragua occidentale, Costa Rica nord-occidentale.\nTassonomia.\nSono riconosciute 9 sottospecie:"}
{"id": "690861", "revid": "1444886", "url": "https://it.wikipedia.org/wiki?curid=690861", "title": "Reattore nucleare europeo ad acqua pressurizzata", "text": "Il reattore nucleare europeo ad acqua pressurizzata, meglio noto con la sigla EPR (European Pressurized Reactor o Evolutionary Power Reactor) \u00e8 un reattore nucleare ad acqua in pressione di generazione III+. Con il suo impianto di conversione, \u00e8 progettato per fornire alla rete elettrica una potenza nominale di circa 1600 MW.\nNegli impianti ad acqua in pressione, la refrigerazione del nocciolo e la moderazione dei neutroni vengono ottenuti grazie alla presenza nel nocciolo di acqua naturale (detta anche leggera per distinguerla dall'acqua pesante) in fase totalmente liquida.\nIntroduzione e storia.\n\u00c8 stato progettato e sviluppato principalmente dalla societ\u00e0 francese Areva NP (ex Framatome) ed \u00e8 al momento prodotto dalla alleanza fra quest'ultima e Siemens. \u00c8 stato pensato per il mercato europeo, in particolare quello francese dominato dal gruppo EDF, ma \u00e8 prevista la sua esportazione sia sul mercato cinese, dove sono in costruzione 2 reattori per il sito Taishan 1 nella provincia del Guangdong, che sul mercato USA nella versione US-EPR, sottoposta alla certificazione del progetto da parte dell'ente di controllo NRC alla fine del 2007 e ad oggi (aprile 2010) non ancora autorizzata.\nProspettive per \"EPR\" in Italia.\nL'EPR potrebbe essere uno dei reattori scelti dall'Italia per un eventuale ritorno al nucleare. Sono state valutate le evoluzioni del PWR di matrice americana (l'AP1000 della Westinghouse) e francese (l'EPR della EDF).\nNel 2008 l'Enel ha avviato una collaborazione di lungo periodo con la EDF con lo scopo di partecipare con quote di minoranza in tutte le 5 centrali EPR di prevista costruzione su suolo francese, permettendo ad EDF una partecipazione di minoranza in 4 centrali da costruirsi in Italia.\nIl 24 febbraio 2009 un memorandum of understanding firmato tra Enel ed EDF previde la costruzione di 4 centrali nucleari EPR in Italia, operative tra il 2020 e il 2023, per un totale di . L'Enel ha finora acquistato una partecipazione del 12.5% negli impianti EPR di Flamanville 3 e Penly (24 febbraio 2009). Gli accordi ricadono nel quadro pi\u00f9 ampio di una collaborazione di lungo periodo tra Francia e Italia che coinvolga tutta la filiera del nucleare, dalla ricerca alla costruzione (\"Protocollo di Intesa italo francese per la cooperazione energetica\").\nCon il referendum abrogativo del 12-13 giugno 2011, il 94.05% dei votanti si \u00e8 espresso contro il ritorno al nucleare (terzo quesito - abrogazione delle nuove norme che consentono la produzione nel territorio nazionale di energia elettrica nucleare). Sono stati quindi annullati sia gli accordi intergovernativi Italia-Francia sul ritorno dell'Italia nel nucleare civile, sia la partnership industriale Enel-EDF.\nScopi del progetto.\nI principali scopi del progetto dell'EPR sono aumentare la sicurezza e, allo stesso tempo, fornire una migliore competitivit\u00e0 economica tramite miglioramenti graduali ai precedenti ed ampiamente collaudati PWR, spinti fino alla taglia di potenza di . Il reattore EPR pu\u00f2 utilizzare come combustibili: ossido di uranio arricchito fino al 4.9% in entrata (~3.5% medio considerando gli altri cicli parzialmente bruciati), oppure MOX (miscela di ossidi di uranio e plutonio) fino al 100% del nocciolo.\nCaratteristiche del progetto.\nIl progetto del reattore nucleare EPR prevede molteplici sistemi di protezione sia attivi che passivi contro vari tipi di incidente:\nGran parte di questi sistemi sono per la verit\u00e0 gi\u00e0 presenti anche in reattori pi\u00f9 vecchi: ad esempio la doppia parete di calcestruzzo \u00e8 gi\u00e0 presente nei reattori francesi di classe N4 (anni '80), una tipologia di core catcher, interno (e non esterno) alla tanca primaria e senza la presenza della zona di dispersione del fuso e di refrigerazione passiva, \u00e8 presente ad esempio nel reattore Superphenix (anni '70), mentre il contenimento metallico \u00e8 ad esempio presente nei reattori BWR6 della General Electric (anni '80).\nDifetti nel progetto dei componenti di controllo e sicurezza.\nIl 2 novembre 2009 le Autorit\u00e0 di Sicurezza Nucleare francese (ASN), inglese (HSE/ND) e finlandese (STUK) hanno riscontrato congiuntamente difetti di progettazione nei sistemi di controllo. \u00c8 infatti stato rilevato che i sistemi di controllo e di emergenza del reattore non rispettano il principio di indipendenza cio\u00e8 non sono sufficientemente indipendenti l'uno all'altro. Poich\u00e9 i \"sistemi d'emergenza\" hanno lo scopo di garantire la sicurezza nel caso in cui i \"sistemi di controllo\" falliscano o abbiano dei guasti, \u00e8 evidente che il problema \u00e8 piuttosto grave e necessita -a detta delle tre Autorit\u00e0- di risposte tecniche da parte dei gestori e dei progettisti al fine di \"\"attenuare\" la perdita dei sistemi di sicurezza\" (queste, le parole esatte usate nel comunicato) in caso di malfunzionamenti ai sistemi di controllo del reattore.\nRischio di esplosioni di vapore ed espulsione delle barre di controllo.\nL'\u00c9lectricit\u00e9 de France, nel \"Rapporto preliminare di sicurezza\" relativo al costruendo reattore di Flamanville 3, ha rilevato gravi rischi in merito a repentine escursioni di potenza con il rischio di crisi di ebollizione, esplosioni di vapore (in grado di danneggiare seriamente il reattore e le barriere di contenimento) ed altres\u00ec il rischio di espulsione violenta delle barre di controllo. Considerato che le barre di controllo hanno la funzione di regolare la potenza del reattore e/o spegnerlo in caso di necessit\u00e0, la gravit\u00e0 del problema \u00e8 palese. Poich\u00e9 si ravvisavano \"superamenti significativi dei criteri [di sicurezza]\", sono stati proposti da Areva degli interventi correttivi alle barre di controllo per mitigare (ma non rimuovere) il rischio di questa tipologia di incidente, ma tuttavia persistono margini molto ristretti per l'esercizio in sicurezza dell'impianto in quanto il problema \u00e8 intrinseco al design del reattore EPR (e dei precedenti N4) ed alla modalit\u00e0 di esercizio prevista; inoltre le modifiche apportate rendono pi\u00f9 problematica la gestione di altre tipologie di incidente.\n\u00c8 stata fatta una controvalutazione sull'argomento ad opera di Dominique Vignon (ex presidente di Areva) e da Herv\u00e9 Nifenecker, che hanno firmato congiuntamente un documento in merito.\nScorie maggiormente pericolose.\nCome ogni centrale nucleare, anche gli EPR producono scorie radioattive. In questo ambito, infatti, i cosiddetti \"reattori di terza generazione\" non apportano alcun sostanziale beneficio. Al contrario, il maggior \"bruciamento\" del combustibile in questi reattori impatta negativamente sulla produzione di radionuclidi nelle scorie e sulla emissione di calore residuo, rendendo significativamente pi\u00f9 problematica la loro gestione.. In breve, si ha un peggioramento per quanto riguarda la produzione di rifiuti radioattivi per unit\u00e0 di combustibile iniziale, problema per\u00f2 compensato (almeno in parte) dalla minore quantit\u00e0 di combustibile necessario, proprio grazie al migliore sfruttamento. Il maggior tasso di bruciamento va anche visto come metodo per il prolungamento del tempo intercorso fra uno spegnimento e l'altro per la sostituzione del combustibile.\nRilascio iodio per evento sismico o contenitori difettosi.\nSono stati studiati i rilasci per la eventuale presenza di crepe nei contenitori a causa di difetti di produzione o per evento sismico. La parte immediatamente rilasciata di I-129 \u00e8 una parte importante della dose di risultante per l'utilizzo di un contenitore difettoso per lo smaltimento finale. Tale quota tende ad aumentare con l'aumento del burnup. Modellizzando i rilasci da parte dei vari carburanti, all'aumentare del burnup la quota di iodio immediatamente rilasciata aumenta significativamente, triplicandosi nei BWR se si passa da 41 a 48 MWd/kgU, mentre a 7 volte per i PWR se si passa da 41 a 75 MWd/kgU. I risultati avuti dalle modellizzazioni sono stati poi comparati con le prove sperimentali, questi modelli sono risultati sovrastimare le quantit\u00e0 di isotopi rilasciati. L'aumento della quantit\u00e0 di iodio liberato non sarebbe comunque portata a superare la dose limite, nel caso di contenitori con un difetto di lavorazione.\nReattori in costruzione.\nTaishan (Guangdong, Cina).\nLa cerimonia di inizio lavori sul sito di Taishan si \u00e8 tenuta il 26 agosto 2008 alla presenza del Governatore della provincia di Guangdong e di alcuni rappresentanti dell'Areva. I due reattori in questa centrale cinese presumibilmente saranno i primi EPR in costruzione fuori Europa. La costruzione del primo reattore \u00e8 iniziata nel mese di ottobre 2009, quella del secondo nell'aprile 2010.\nOlkiluoto 3 (Finlandia).\nIl terzo reattore alla Centrale nucleare di Olkiluoto, che inizialmente aveva entrata in servizio prevista per il 2009, \u00e8 il primo reattore EPR ad essere costruito nel mondo. La costruzione \u00e8 uno sforzo congiunto della francese Areva e della tedesca Siemens AG attraverso la loro sussidiaria comune Areva NP. Il costo previsto all'atto del contratto per l'impianto era di circa 3,2 miliardi di euro senza contare le altre strutture logistiche, ma nel corso degli anni questo importo \u00e8 cresciuto a pi\u00f9 riprese fino all'ultima stima di agosto 2009 da parte di Areva, secondo cui il costo finale dell'impianto dovrebbe ammontare a 5,3 miliardi di Euro.\nIn riferimento a problemi di controllo qualit\u00e0 del calcestruzzo utilizzato durante la costruzione delle fondamenta della centrale, nel 2006 sono stati annunciati ritardi di circa 1 anno per l'ultimazione della centrale stessa. I ritardi sono stati causati in parte dalla mancanza di supervisione del lavoro dei subappaltatori addetti alla costruzione. Difficolt\u00e0 e ritardi secondo Areva derivano in particolare nell'essere l'impianto il primo del suo genere mai costruito e dalle modalit\u00e0 specifiche del processo autorizzativo finlandese che prevede sia l'approvazione della documentazione tecnica da parte del cliente sia l'approvazione dei progetti dettagliati di impianto da parte dell'autorit\u00e0 di sicurezza finlandese durante lo svolgimento dei lavori.\n\u00c8 seguita una fase di rallentamento: nel 2009 Siemens aveva annunciato di voler abbandonare il progetto; nel settembre 2014, i costruttori Areva e Siemens avevano annunciato che l'impianto non avrebbe potuto essere avviato prima del tardo 2018. Evidenziavano le difficolt\u00e0 nell'approvazione del progetto da parte del committente TVO, che aveva ribattuto evidenziando e tempistiche di progettazione eccessivamente lunghe da arte dei costruttori .\nIl 21 dicembre 2021 il reattore ha raggiunto la criticit\u00e0. La prima produzione di elettricit\u00e0 (500MWe) \u00e8 prevista per fine gennaio 2022 e a giugno 2022 inizier\u00e0 la produzione commerciale\nFlamanville 3 (Francia).\nLa prima colata di calcestruzzo per il terzo edificio reattore alla Centrale nucleare di Flamanville \u00e8 del 6 dicembre 2007. Questa sar\u00e0 la terza unit\u00e0 nella centrale di Flamanville ed il secondo impianto EPR mai costruito. La potenza elettrica fornita sar\u00e0 di circa 1600 MWe e si stima un costo di 3,3 miliardi di euro.\nTuttavia nel dicembre 2008, dopo solo un anno dall'inizio del cantiere, \u00e8 stato annunciato un aumento dei costi di circa il 21%, fino a quasi 4 miliardi di \u20ac.\nNel seguito \u00e8 riportata brevemente la storia della progettazione dell'impianto:\nInizialmente, la propriet\u00e0 dell'impianto di Flamanville 3 era al 12,5% dell'Enel, cos\u00ec come le successive 5 unit\u00e0 EPR che verranno realizzate in Francia, secondo quanto previsto dall'accordo del 2008 fra Enel ed EDF. Tuttavia nel dicembre 2012 Enel esce dal progetto chiedendo il rimborso delle spese anticipate.\nLe ultime informazioni sull'impianto portano i costi a 10,5 miliardi di euro (poco pi\u00f9 di tre volte il costo iniziale stimato) e l'avvio \u00e8 stato posticipato a fine 2018.\nReattori pianificati e proposti.\nIndia.\nSono pianificati 2 reattori (ed altri 4 proposti) presso il sito di Jaitapur; l'inizio della costruzione dei primi 2 \u00e8 prevista per il 2012 mentre la seconda coppia di reattori \u00e8 prevista per il 2016; per la terza coppia non \u00e8 prevista ancora una data di inizio lavori.\nRegno Unito.\nLa controllata inglese di EDF, British Energy, ad agosto 2010 proporr\u00e0 l'installazione di due reattori presso l'esistente centrale di Hinkley Point. Con una presentazione del progetto in agosto, EDF ipotizza di poter iniziare a preparare il terreno dalla fine del 2010 (usando un permesso locale) e spera di ottenere l'approvazione del piano d'insediamento per la prima met\u00e0 del 2011. A valle dell'approvazione, EDF conta di iniziare la realizzazione del primo reattore a partire dal 2012 perch\u00e9 sia pronto per la produzione dal 2017. Il secondo reattore \u00e8 ipotizzato per la produzione dopo 18 mesi dal primo. All'inizio del 2011 EDF proporr\u00e0 la realizzazione di un'altra unit\u00e0 EPR a Sizewell, a cui potrebbe seguire un secondo reattore\nReattori annullati.\nStati Uniti d'America.\nLa compagnia statunitense AmerenUE nel 2007 si era detta intenzionata a realizzare un reattore EPR in Missouri nel sito di Callaway ed aveva sottoposto una richiesta preliminare alle autorit\u00e0 nel 2008. Tuttavia a met\u00e0 2009 ha rinunciato alla realizzazione per ragioni economiche e regolamentari: attualmente infatti il progetto EPR non \u00e8 stata ancora certificato dall'Agenzia per la sicurezza nucleare statunitense (NRC) e l'incertezza dell'esito preclude ovviamente di pianificare la costruzione di questo tipo di reattori negli USA. La AmerenUE ha dichiarato che finanziariamente il progetto non \u00e8 realizzabile: le normative del Missouri vietano infatti alle compagnie elettriche di alzare preventivamente le bollette per reperire il capitale necessario all'investimento e pertanto la spesa di circa 6 miliardi di dollari non \u00e8 sostenibile.\nL'EPR nel mondo.\nTutti i dati della tabella sono aggiornati a aprile 2020."}
{"id": "690862", "revid": "729019", "url": "https://it.wikipedia.org/wiki?curid=690862", "title": "Dacriocistite", "text": "La dacriocistite \u00e8 l'infiammazione del sacco lacrimale il cui nome scientifico \u00e8 dacrio, dal greco \u0394\u1f70\u03ba\u03c1\u03c5\u03b1 (lacrima).\nDacriocistite del neonato.\n\u00c8 una condizione caratterizzata dall'ostruzione congenita del dotto lacrimale (chiamata dacriostenosi). Il neonato presenta epifora, edema palpebrale e fuoriuscita di pus dopo la spremitura del sacco lacrimale.\nLa patologia in genere \u00e8 auto-risolutiva in 6 mesi, pu\u00f2 tuttavia essere utile l'impiego di antibiotici e il massaggio locale nella regione del sacco.\nDacriocistite dell'adulto.\nNegli adulti l'infiammazione \u00e8 causata, in genere, da pneumococchi o streptococchi. Si possono distinguere una forma acuta e una forma cronica.\nForma acuta.\n\u00c8 caratterizzata dall'ostruzione del canale nasolacrimale. Il soggetto presenta dolore nella regione del sacco lacrimale, arrossamento locale, edema del tessuto, fuoriuscita di pus dopo la spremitura del canale lacrimale. La terapia si fonda sull'uso di antibiotici, locali e generali.\nForma cronica.\nSi tratta in genere dell'evoluzione di una dacriocistite acuta, la quale col passare del tempo pu\u00f2 portare al restringimento e all'occlusione delle vie lacrimali. Il soggetto presenta epifora, che ne \u00e8 il sintomo principale, che si accompagna alla fuoriuscita di pus in seguito alla compressione della regione del sacco.\nLa terapia antibiotica pu\u00f2 rivelarsi insufficiente in questa forma di dacriocistite, rendendo quindi necessario il ricorso alla chirurgia. Il trattamento chirurgico prevede la creazione di una comunicazione tra sacco lacrimale e meato nasale superiore, permettendo il deflusso delle lacrime."}
{"id": "690863", "revid": "125839965", "url": "https://it.wikipedia.org/wiki?curid=690863", "title": "Gerardo Della Porta", "text": "La vita.\nNato a Piacenza da una famiglia di nobili origini (i marchesi Della Porta), Gerardo si diresse verso l'Italia meridionale forse alla volta dei luoghi santi, ma giunto a Potenza decise di dedicarsi alla vita apostolica. Fu tale il suo impegno che and\u00f2 a svolgere il ruolo di vescovo della citt\u00e0, carica vacante dal 1099, data della morte del precedente vescovo, anche lui di nome Gerardo. Fu proclamato vescovo ad Acerenza nel 1111 e port\u00f2 la Chiesa avanti per otto anni. \nLe sue reliquie sono riposte in un sarcofago nel Duomo di Potenza.\nIl culto.\nA solo un anno dalla morte, nel 1120, papa Callisto II lo proclam\u00f2 santo \"viva voce\"; immediatamente la popolazione potentina inizi\u00f2 a venerare il santo. \nL'arciprete Francesco Giambrocono ricorda nel 1887, in occasione del Giubileo indetto da Leone XIII, che Gerardo diffuse fra tutta la popolazione la conoscenza e la sapienza e contribu\u00ec ad aumentare l'istruzione a tutto il popolo, spalancando le porte della conoscenza custodite dal clero a tutti i potentini.\nIl santo viene onorato principalmente il 30 maggio, ossia il giorno della traslazione delle sue reliquie, ma anche il 30 ottobre, giorno della sua morte. \nMiracoli.\nNella tradizione popolare della citt\u00e0 di Potenza \u00e8 principalmente ricordato per l'episodio della cacciata dei Turchi: secondo la leggenda la citt\u00e0 fu attaccata, durante il medioevo, da un esercito di turchi, che fu scacciato grazie all'intercessione miracolosa del vescovo Gerardo. Tale evento \u00e8 privo di storicit\u00e0 ed il racconto della vicenda \u00e8 probabilmente frutto di una rielaborazione popolare di diversi avvenimenti storici di epoche differenti. L'evento narrato nella leggenda \u00e8 ricordato nella sfilata dei turchi che si tiene il 29 maggio di ogni anno a Potenza.\nNel luogo in cui secondo la leggenda avvenne il miracolo \u00e8 stato edificato un tempietto con una statua del santo, popolarmente conosciuto come \"San Gerardo di marmo\", realizzato nel 1865 dagli scultori potentini Michele e Antonio Busciolano.\nSecondo il vescovo di Potenza Tiberio Durante altri furono i miracoli del Santo non celebrati dalla memoria popolare: a Gerardo sarebbe attribuita la trasmutazione dell'acqua in vino, la guarigione di ammalati dalla cecit\u00e0, dalle paralisi, dalla sordit\u00e0 e dal mutismo."}
{"id": "690865", "revid": "670021", "url": "https://it.wikipedia.org/wiki?curid=690865", "title": "Cristiano di Magonza", "text": "Biografia.\nStoricamente, Cristiano di Mangonza, venne confuso con un suo omonimo, nato nel 1110, che dal 1126 a al 1139, fu insignito del titolo di \"ministerialis\" della Basilica di San Servazio di Maastricht. Cristiano per\u00f2 di certo fu prevosto della stessa chiesa, ma il periodo \u00e8 storicamento incerto. Probabilmente lo fu prima del 1160, anno in cui ricopriva la carica di prevosto di Merseburg, con l'incarico, da parte dell'antipapa Vittore IV, di far pervenire la sua mitra ad Enrico, abate di Lauresham. Cristiano piuttosto nacque tra il 1130 ed il 1140, se, come si vedr\u00e0, nel 1160, nel 1165 e nel 1177 venne definito dai cronisti dell'epoca, come 'iuvenis'. Cristiano, ed il fratello Hugoldo, che ritroveremo alla Tregua di Venezia del 1177, non erano originari \"de veteri Bichelingen\", luogo situato presso Soemmerda in Turingia. Figlio di madre dal nome ignoto, sorella di Federico conte di Beichlingen, e di Enrico I conte di Buch. Enrico da questo primo matrimonio ebbe Enrico II e Cristiano. Risposatosi con una figlia di Sigeboto conte di Scartwelt/Schwerzfeld ebbe Hugoldo e Sibotone. Federico conte di Beichlingen doveva avere qualche relazione parentale con Bertoldo marchese di Vohburg, fratello di Adala prima moglie di Federico Barbarossa, entrambi figli di \"Diopoldo III\", ma nessuna fonte dimostra che sia loro fratello. Bertoldo infatti era figlio di secondo letto, nato da Cunegonda II, una delle quattro figlie di Conone/Corrado, della casa Northeim, conte di Beichlingen, deceduto nel 1103. Altra sorella del conte Federico, Cunizza, badessa di Rinsberch, morta nel 1169. Cristiano prima di essere 'ministerialis', quindi da giovanissimo, studi\u00f2 nei collegi della chiesa di Magonza. Nel 1160, dopo l'assassinio dell'arcivescovo Arnoldo di Magonza, Rodolfo di Z\u00e4hringen, bench\u00e9 supportato da parte del clero, tent\u00f2 di succedere violentemente contro i Canoni, derubando gli arredi sacri di valore, per \"comprarsi\" la carica. Giunto poi in Italia, Federico Barbarossa gli comunic\u00f2 la sua \"riprovazione\", poi \"in itinere\" gli giunse la scomunica papale. Poco dopo la partenza di \"Rodolfo da Magonza\" la parte avversa, che doveva essere \"lealista\", guidata da Corrado conte palatino del Reno e da Ludovico II, langravio di Turingia, tent\u00f2 d'imporre sullo scranno arcivescovile Cristiano da Buch. Il giorno 29 ottobre 1160 convennero in Francoforte oltre i due anche un legato di Illino arcivescovo di Treviri, vari vescovi suffraganei e pochi altri, che scelsero Cristiano, allora preposito di Merseburg. Cristiano allora viene definito come 'iuvenis'. Doveva avere circa 20 anni. L'imperatore Federico I Barbarossa, al Sinodo di Lodi, sciolse il ruolo ambiguo di Cristiano in tale periodo e nomin\u00f2 pertanto Corrado di Wittelsbach arcivescovo di Magonza il 20 giugno 1161.\nPrimo e secondo viaggio in Italia in solitaria (1165 e 1166).\nChe Cristiano ricoprisse la carica di prevosto della cattedrale di Magonza dal 1162 \u00e8 lo stesso Corrado I arcivescovo di Magonza che lo afferma in un diploma del 1183 dato a seguito di una lite tra Burcardo preposito di S. Pietro e le monache di Diefental. Cristiano segu\u00ec forse nel 1162 Federico I imperatore, quando distrusse Milano. Corrado di Wittelsbach allora lo seguiva e gi\u00e0 il 26 giugno 1162 venne nominato arcivescovo 'electus' di Magonza. Ritornando Federico in Germania e passando per la Borgogna, Federico gli confer\u00ec l'alto onore di arcicancelliere per la Germania. Nella successiva Dieta di Costanza del 27 novembre 1162 Cristiano venne nominato per la prima volta come Cancelliere, vice di Corrado. Cristiano rimase vice di Corrado solo per pochi mesi, poich\u00e9 costui non volle seguire la linea scismatica di Federico. Gi\u00e0 il 4 novembre 1163, quando Federico I, ridisceso in Italia a Lodi, l'imperatore s'era scelto un altro arcicancelliere, Rinaldo arcivescovo di Colonia, solo per l'Italia. Cristiano conserv\u00f2 la carica di Cancelliere, segno che, non solo abbandon\u00f2 Corrado al suo destino, ma doveva risultare 'simpatico' anche a Rinaldo. Nel 1165, Corrado di Wittelsbach si rifiut\u00f2 di riconoscere l'antipapa Pasquale III nominato dall'imperatore, che immediatamente tornato in Germania depose Corrado, nominando Cristiano al suo posto. Nel frattempo, Cristiano, sceso in Italia, dalla Toscana si rec\u00f2 nel Lazio per sottomettere le popolazioni ed imporre l'antipapa Pasquale III. Diede a fuoco castelli come Castro e Cisterna, che si opposero. Nel giugno 1165 tent\u00f2 di conquistare Anagni, citt\u00e0 che non riusc\u00ec a sottomettere. Rientr\u00f2 poi in Germania. Federico I Barbarossa scese in Italia verso la fine del 1166, seguito da Cristiano. Passato a Piacenza e Bologna, giunse ad Imola, dove il 4 marzo 1167 Ermanno vescovo di Verden consacr\u00f2 Cristiano prete, e diaconi, Guido arcivescovo eletto di Ravenna ed Eberardo vescovo eletto di Ratisbona. Il 5 marzo 1167, Daniele vescovo di Praga consacr\u00f2 Cristiano vescovo. Nel 1167, Federico, dopo il vano tentativo di prendere Ancona con l'assedio del giugno e luglio 1167, dovette smobilitare, ripiegando su Roma. Cristiano era assente all'assedio, poich\u00e9 gi\u00e0 da aprile, quando si trovava a Rimini, era corso con un corpo militare in aiuto di Rinaldo arcivescovo di Colonia, che si trovava a Tuscolo.\nNel maggio 1167 i romani concentrarono un grande esercito di 40.000 uomini assediando Tuscolo, dove l'imperialista \"Conte Raino\" figlio di Tolomeo fu soccorso dalle forze di Rainaldo di Dassel, arcivescovo di Colonia. Federico I, pur trovandosi nel riminese, gli invi\u00f2 poi in aiuto Cristiano. Solo dopo un po' di tempo, Federico I scese ad Ancona. Con 1.300 tedeschi e \"brabantini\", e con gli uomini di Roberto II di Bassavilla, Cristiano si accamp\u00f2 a fianco di Monte Porzio, fuori citt\u00e0. I romani respinsero tutti i tentativi di Cristiano per una soluzione diplomatica e attaccarono. L'importante battaglia di Monte Porzio si svolse il 29 maggio 1167. Le truppe romane e papali vennero sconfitte, Tuscolo preservata, e la strada per Roma aperta. L'imperatore e il suo antipapa entrarono a Roma nella seconda met\u00e0 del luglio 1167, ma un'epidemia di malaria uccise 2.000 uomini, tra cui Rainaldo di Dassel. Cristiano dopo ci\u00f2 non ricopr\u00ec mai la carica di arcicancelliere d'Italia.\nDiplomatico.\nDopo essere tornato in Germania, dove fece una delle poche visite della sua carriera a Magonza, Cristiano medi\u00f2 nel 1167 tra il marchese Adelberto ed il duca sassone Enrico il Leone. Nel 1168, si reca a Rouen, per mediare tra Enrico II d'Inghilterra e Luigi VII di Francia. Fu un'idea di Cristiano quella di incoronare il figlio di Federico, Enrico come Re dei Romani a Bamberga nel giugno 1169. Si rec\u00f2 in Grecia nel 1170 come ambasciatore del Sacro Romano Impero, probabilmente con Ugo di Honau, non tanto per porre fine allo scisma papale, quanto per tastare il terreno. Infatti il basileus desiderava ardentemente ricomporre il dissidio tra la chiesa greca e latina, che in quel momento si concentrava sul tema della processione dello Spirito Santo. Le trattative fallirono per opera del patriarca di Bisanzio Michele d'Anchialos. Fu in tale circostanza che Cristiano conobbe Leone Tusco, il quale riport\u00f2 ottima impressione di lui. Dopo un mese e sette giorni Cristiano lasci\u00f2 il Corno d'Oro. Migliori risultati avr\u00e0 nel 1177, quando fu uno dei capi negoziatori del \"Trattato di Venezia\" tra l'imperatore e il papa, ottenendo il riconoscimento di Papa Alessandro III e poi il \"pallium\".\nTerzo viaggio in Italia (1171).\nOltre a servire l'impero come diplomatico, a fine 1171, Cristiano fu inviato da Federico in Italia come \"Legato Imperiale\". Cristiano poi scese in Toscana, ed il 3 febbraio 1172 giunse a Pisa. Il 28 marzo 1172 tenne una famosa Curia a Siena. Tra febbraio e dicembre 1172 si trov\u00f2 coinvolto nelle vicende toscane, in cui alla fine Pisa fu, a quel tempo, la citt\u00e0 al centro delle azioni belliche. Ad inizio 1173 Cristiano si rec\u00f2 in Umbria. Colp\u00ec prima con un bando Terni, togliendole del territorio Narni, perch\u00e9 riconosciuta centro di una zecca illegale che emetteva falsa moneta. Il 13 febbraio 1173 si trovava a Foligno. Nel frattempo aveva sottomesso Spoleto ed Assisi.\nDopo Foligno Cristiano pens\u00f2 di vendicarsi di Ancona, presumendo di annullare l'onta subita dall'impero nel 1167. Dovette quindi evitare di proseguire per la Flaminia, ma imboccare un \"diverticulum\", o quello vicino Foligno, oppure l'altro vicino Nocera Umbra, che poi si riunivano presso Castelraimondo. \u00c8 possibile quindi che gi\u00e0 allora Cristiano conoscesse i luoghi, dove in futuro verr\u00e0 arrestato da Corrado di Monteferrato. Prima di arrivare in Ancona Cristiano ottenne l'alleanza con Venezia. O all'andata o al ritorno, arrivato dalle parti di Castelraimondo, dovette fare una digressione per distruggere il castello di Matelica.\nA fine del maggio 1173 inizi\u00f2 l'assedio di Ancona, che aveva giurato fedelt\u00e0 all'Imperatore bizantino Manuele Comneno. L'Impero odiava la citt\u00e0, non solo per le sue pretese di indipendenza, ma anche perch\u00e9 era legata all'Impero d'Oriente. Le truppe imperiali avevano preventivamente chiesto ed ottenuto l'alleanza della flotta veneziana: Venezia, infatti, aveva colto l'occasione per liberarsi di una rivale nei traffici marittimi. L'assedio dur\u00f2 sei lunghi mesi. Di questo assedio si ricorda l'eroico gesto di una donna, la vedova Stamira, che, uscendo arditamente dalle mura e dando fuoco ad una botte carica di materiale infiammabile, riusc\u00ec a danneggiare un accampamento nemico. A met\u00e0 ottobre Cristiano e i Veneziani dovettero per\u00f2 abbandonare l'assedio, in quanto gli Anconetani erano riusciti ad avvisare i propri alleati Aldruda Frangipane contessa di Bertinoro e Guglielmo Marchesella capo guelfo di Ferrara, giunti con le proprie schiere.\nRitornando in Toscana nel marzo 1174, saccheggi\u00f2 Terni. Il Magontino rimase in Toscana fino all'estate del 1174. Infatti il 20 maggio 1174 si trovava ancora a Castiglion Aretino. Dalla Toscana fece un breve ritorno a Magonza, scendendo poi per la quarta volta in Italia dopo che Federico I era gi\u00e0 sceso. Pass\u00f2 in Romagna, facendo di Faenza, citt\u00e0 su cui il conte toscano Guido Guerra aveva qualche dominio, il perno delle sue operazioni, in particolare contro Bologna. I risultati non furono soddisfacenti, nonostante alcune vittorie locali.\nQuarto viaggio in Italia (1175).\nNel 1176 Cristiano non era pi\u00f9 in Romagna, quando Federico I affront\u00f2 la Lega Lombarda a Pontida. Quindi non assistette alla sconfitta del 29 maggio 1176. Egli infatti fra 21-27 luglio 1175 fu a Pavia presso Federico, dove la presunzione fece prendere la decisione di inviare un esercito contro il regno normanno. Quindi Federico non si sentiva debole. Cristiano fu preposto a quella spedizione. La schiera scese per l'Adriatica, sorpassando Fermo (ora graziata) ed il 10 o il 16 marzo 1176 si scontr\u00f2 vittoriosamente a Carsoli presso il castello di Celle con l'esercito normanno comandato da Ruggero conte di Andria e da Tancredi conte di Lecce.Vennero fatti 200 prigionieri tra cui Riccardo conte di Sangro ed uccisi 150 cavalieri. Dopo ci\u00f2 Cristiano rimase nel Regno per almeno sei mesi fino a quando, dopo Pontida, richiamato dall'imperatore risal\u00ec, trovandosi il 21 ottobre a Tivoli: Si ricongiunse cos\u00ec con l'ambasceria guidata allora da Wichmanno arcivescovo di Magdeburgo, Corrado vescovo eletto di Worms e Vartvino protonotario. La comitiva and\u00f2 poi in Anagni presso papa Alessandro III. Poco prima per cause ignote, mentre risaliva, Cristiano il 21 settembre 1176 aveva preso e devastato Fermo. Ecco perch\u00e9 il papa lo accolse, pretendendo che, 'dimisso exercitu', licenziasse l'esercito. In Anagni Cristiano a capo della legazione seppe ben trattare e si arriv\u00f2 ad un mutuo accordo. Il papa part\u00ec da Anagni il 6 dicembre, andando prima a Benevento, poi a Vieste, quindi col supporto di re Guglielmo II salp\u00f2 per Zara, dove arriv\u00f2 il 13 marzo 1177. Si approd\u00f2 infine a Venezia il 20 marzo. Cristiano invece da Anagni and\u00f2 sul Tronto da dove accompagn\u00f2 a nord i cardinali (Guglielmo vescovo di Porto e Giacinto card. Schola Greca), che risalivano da Vieste. Se il documento \u00e8 vero sembra che il 22 marzo 1177 Cristiano abbia incontrato Federico I nel castello di Coccorone presso Foligno, forse proprio perch\u00e9 l'imperatore cercava consigli da lui.\nAlla Tregua di Venezia, che ebbe il suo apice in agosto 1177, Cristiano fu omaggiato dal fratello Hugoldo e da 300 magontini del seguito. Fu il capo che condusse le trattative, ma la Curia gli rem\u00f2 contro, immaginando uno scambio dei Beni matildini con altro che rimase segreto. Alla fine prevalse la ragione. Dopo l'abiura di Federico I, anche Cristiano e gli altri furono riammessi alla Comunione. Cristiano si vide confermata la sede di Magonza e Corrado di Wittelsbach, dovette accontentarsi di quella di Salisburgo.\nDopo Venezia, Alessandro III scese per mare, sbarcando a Siponto. Risal\u00ec poi in Anagni il 14 dicembre 1177. Non potendo proseguire per Roma, in cui il prefetto Giovanni ed i Romani gli erano avversi, ad inizio 1178 pass\u00f2 a Tuscolo. Cristiano, invece, con i legati papali Raniero cardinale di S. Giorgio e Greco suddiacono da Venezia, scese in Romagna per ottenere la dedizione delle popolazioni al Pontefice. Ad inizio 1178 dovette arrivare a Viterbo, appena dopo che l'antipapa Callisto III, percepito il pericolo e consigliato da Giovanni (Maledetto) prefetto di Roma e Signore di Tuscolo, si era rifugiato sul Monte Albano, cio\u00e8 nel castello di Tuscolo. Cristiano, agendo per il Papa, non ci pens\u00f2 due volte assediando il castello senza prenderlo, ma tenendolo sotto controllo. Ritorn\u00f2 quindi a Viterbo per riportarvi il potere papale, accettato dal partito popolare, ma avversato da quello dei nobili. Intanto Callisto III, visto ormai esaurito il suo ruolo ed il voltafaccia del prefetto, il 29 agosto 1178 si umili\u00f2 in Tuscolo (Frascati) davanti al papa Alessandro III. Il papa infatti era riuscito a portare dalla sua il prefetto e i Romani, entrando cos\u00ec in Roma il 13 settembre 1178, accompagnato da Cristiano. Fu pertanto prima di tale evento che Cristiano aveva risolto a favore del papa in Viterbo la lotta tra Popolari e Nobili, costringendo Corrado di Monferrato, chiamato dai secondi, se non proprio alla resa, comunque a pagare una penale, una 'liberatoria' di 12.000 'perperi', pari a 4.000 libbre. Fu forse una ritorsione tardiva di Cristiano per due atti, cui era stato presente, dati da Federico imperatore a Venezia nel 1177, riguardanti Poggibonsi e Marturi. Corrado in quelle circostanze era comunque riuscito a catturare e mettere in prigione Goffredo da Viterbo, notaio e cancelliere imperiale.\nCristiano nel marzo 1179 prese parte coi suoi vescovi suffraganei al terzo Concilio Lateranense, che annull\u00f2 tutti gli atti di Pasquale III. Dopo il Concilio Cristiano ebbe certo l'incarico da parte del papa di ripristinare il controllo in Romagna. Risal\u00ec, passando per Rimini e Forl\u00ec. Il diverso schieramento delle parti ci fa comprendere, in tale circostanza, il diverso 'ruolo' di Cristiano. Faenza, che nel 1175 era stata sua alleata, ora \u00e8 l'avversario da colpire. Nel giugno 1179 Cristiano assedia Castrocaro; il 24 luglio 1179 seguente si scatena la battaglia tra Cristiano e Faenza. Stando al Tolosano vinsero i Faentini. Dopo tali fatti l'arcivescovo ricevette una lettera, in cui il papa lo invitava ad andare nel monastero di S. Clemente sul Pescara (Casauria) per imporre la restituire al monastero dei beni violentemente sottratti. Ma, una volta eseguito l'ordine papale, e ritornando a Roma, Cristiano venne catturato da Corrado di Monferrato, il 29 settembre 1179 presso la rocca di Pioraco, dove non riusc\u00ec ad entrare, presso Camerino, mentre cercava di sottrarsi alla cattura. Ci\u00f2 significa che aveva cercato di evitarla, prendendo vie secondarie. Dopo la cattura Corrado lo tenne prigioniero ed incatenato per quindici mesi nel castello di San Flaviano, quindi a \"Rocca Venere\", e infine ad Acquapendente. Secondo lo storico bizantino, Niceta Coniata, Corrado benefici\u00f2 del supporto economico dell'imperatore Manuele I Comneno, pronto ad inviare il suo prigioniero a Costantinopoli come ostaggio, ma Manuele alla fine rifiut\u00f2 il suggerimento. Dopo la liberazione Cristiano torn\u00f2 a Viterbo, accogliendo addirittura il papa, che nel frattempo aveva lasciato Roma.\nNel 1181, quando papa Lucio III lasci\u00f2 Roma, Cristiano giunse in suo soccorso a Tuscolo, assediata dai romani. Cristiano li sconfisse per due volte e nuovamente salvando il papa e la citt\u00e0. Cristiano contrasse la stessa febbre malarica, anche se Ruggero di Hoveden suggerisce che bevve da una fonte avvelenata. Cristiano mor\u00ec a Tusculum il 25 agosto, come il papa scrive in una lettera del 2 settembre inviata al clero tedesco, evidenziandone le virt\u00f9 ed i limiti, e l\u00ec venne sepolto. Corrado di Wittelsbach venne di nuovo nominato arcivescovo di Magonza.\nCristiano per tutta la sua vita, fu diplomatico e soldato, ma anche uomo di cultura: conosceva varie lingue, scrisse vari sermoni, lettere ed una Vita di Federico I Barbarossa, che Trithemius, lettala (Chronaca Hirsaugiense, S. Gallo 1690, pag. 459), defin\u00ec 'non spernendae authoritatis volumen'. Cristiano ebbe rapporti epistolari con S. Ildegarda, alla quale egli scrisse incolpandosi di fare pi\u00f9 l'uomo del secolo che di chiesa, ma la santa gli rispose 'O tu, persona praelationis, in vice Christi ab ipso constitutus es'. Un bel apprezzamento ebbe da un suo successore sulla cattedra di Magonza, Corrado II, che lo defin\u00ec 'virum utique mire prudentie, in rebus ambiguis et arduis subtilissimi consiliis..' (Boehmer Fontes R. G. II pag. 265). La sua eredit\u00e0 e il suo carattere cos\u00ec li riassume Gregorovius, ma incappa nella mala bocca di Alberto Stadense.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "690866", "revid": "31360", "url": "https://it.wikipedia.org/wiki?curid=690866", "title": "Reattore europeo ad acqua presurizzata", "text": ""}
{"id": "690874", "revid": "599013", "url": "https://it.wikipedia.org/wiki?curid=690874", "title": "Hmo", "text": ""}
{"id": "690879", "revid": "31360", "url": "https://it.wikipedia.org/wiki?curid=690879", "title": "European Pressurized Reactor", "text": ""}
{"id": "690883", "revid": "599013", "url": "https://it.wikipedia.org/wiki?curid=690883", "title": "Hit", "text": ""}
{"id": "690885", "revid": "13833", "url": "https://it.wikipedia.org/wiki?curid=690885", "title": "Bandiera delle isole cook", "text": ""}
{"id": "690890", "revid": "287204", "url": "https://it.wikipedia.org/wiki?curid=690890", "title": "Gliese 183", "text": "Gliese 183 \u00e8 una stella nella costellazione dell'Eridano di magnitudine apparente + 6,22. Basandosi sulla misura della parallasse, si trova a circa 28,4 anni luce di distanza dal sistema solare. \u00c8 un sistema binario la cui componente principale \u00e8 una stella di sequenza principale di classe spettrale K3-V."}
{"id": "690891", "revid": "1601148", "url": "https://it.wikipedia.org/wiki?curid=690891", "title": "Janet Gaynor", "text": "Biografia.\nNata Laura Augusta Gainor, era la seconda figlia di Laura Buhl e Frank De Witt Gainor. Da bambina veniva soprannominata \"Lolly\".\nNel 1926 vinse l'edizione di quell'anno del premio \"WAMPAS Baby Stars\", un'iniziativa pubblicitaria promossa negli Stati Uniti dalla \"Western Association of Motion Picture Advertisers\", che premiava ogni anno tredici ragazze giudicate pronte ad iniziare una brillante carriera nel cinema.\n\u00c8 stata la prima attrice a vincere il premio Oscar nel 1929 grazie alle sue interpretazioni in \"Settimo cielo\", \"L'angelo della strada\" e \"Aurora\".\nNegli anni trenta Walt Disney si ispir\u00f2 al suo volto per la figura di Biancaneve."}
{"id": "690894", "revid": "508036", "url": "https://it.wikipedia.org/wiki?curid=690894", "title": "Andromaca", "text": "Andromaca (, \"colei che combatte gli uomini\") \u00e8 un personaggio della mitologia greca. Fu principessa di Tebe Ipoplacia.\nI miti e la tradizione hanno delineato un ritratto sconsolato, rammaricato ed eternamente perseguitato di Andromaca, una figura toccante per essere destinata a perdere tutti i suoi cari.\nIn contrasto con la relazione tra Elena e Paride, quella tra Andromaca ed Ettore coincide con l'ideale greco di un matrimonio d'amore felice e di reciproca fedelt\u00e0, che intensifica la tragedia che condivideranno.\nAndromaca \u00e8 venerata per la sua fedelt\u00e0, sincerit\u00e0 e bont\u00e0 d'animo. Trova sempre una soluzione ai problemi ed \u00e8 sempre razionale e realista.\nGenealogia.\nFiglia di Eezione, spos\u00f2 Ettore&lt;ref name=\" omer369/390\"&gt;&lt;/ref&gt; e fu madre di Astianatte, Laodamante ed Ossinio; in seguito come concubina di Neottolemo divenne madre di Molosso Pielo e Pergamo.\nDa Eleno infine, ebbe un figlio, chiamato Cestrino.\nMitologia.\nAndromaca fu mandata dal padre a Troia per dare un erede ad Ettore in un matrimonio combinato , ma subito se ne innamor\u00f2. In altre fonti fu Ettore stesso ad andare a Tebe, portandole numerosi doni e chiedendole la mano.\nLa figura di Andromaca compare per la prima volta nell\"'Iliade\" (libro VI), mentre scongiura il marito Ettore di combattere rimanendo sulla difensiva contro Achille e di fermarsi all'albero di caprifico (fico selvatico), nel punto in cui le mura di Troia sono pi\u00f9 deboli, ma egli riesce a farla desistere dai suoi intenti, ricordandole il suo ruolo di sposa e di madre, e di non abbattersi e lasciare le faccende riguardanti la guerra a lui, poich\u00e9 Ettore, in qualit\u00e0 di principe ereditario, \u00e8 costretto a combattere.\nCirca un anno dopo il suo arrivo a Troia, un'incursione achea contro gli alleati d'Ilio le aveva sterminato il padre Eez\u00econe e tutti i fratelli maschi a eccezione di Pode. La casata di Priamo divenne quindi il suo unico supporto e la sua unica famiglia a cui far riferimento.\nAndromaca perse nel giro di pochi giorni sia Pode che Ettore, uccisi nel decimo anno della guerra di Troia rispettivamente da Menelao ed Achille, ma le sue tragedie continuarono anche dopo che gli Achei conquistarono la citt\u00e0: il figlio Astianatte le fu strappato da Neottolemo, che seguendo il consiglio di Odisseo lo gett\u00f2 dalle mura della citt\u00e0 per evitare che la stirpe di Priamo avesse una discendenza.\nUna volta che la citt\u00e0 fu rasa al suolo, gli Achei si spartirono le donne della casa reale ed Andromaca fu fatta schiava di Neottolemo che fece di lei la sua concubina. Ma Andromaca non dimentic\u00f2 mai l'amore che provava per Ettore, e questo gener\u00f2 in Neottolemo una grande rabbia. La bellezza di Andromaca scaten\u00f2 anche la gelosia di Ermione, la promessa sposa di Neottolemo. Dopo che fu abbandonata da Neottolemo spos\u00f2 Eleno e divenne madre di Cestrino.\nNell\"'Eneide\" virgiliana Enea incontra Andromaca che ha ritrovato la pace elevando un cenotafio al defunto Ettore e sposando in terze nozze Eleno, il fratello indovino di Ettore, che regna sulla rocca di Butrinto. Gli esuli vi hanno costruito una piccola Troia per ritrovare quella patria e quella famiglia dalla quale le vicende di una rovinosa guerra li avevano allontanati con violenza.\nNella tragedia di Jean Racine \"Andromaca\", il mito di Andromaca ritrova la sua etica e il suo lirismo.\nLetteratura.\nAndromaca \u00e8 invocata da Charles Baudelaire nella sua poesia \"Il cigno\", contenuta ne \"I fiori del male\". Il poeta paragona a quella della principessa mitologica la propria sofferenza, nata dal trauma di una Parigi in frenetico cambiamento. Il componimento si apre con: \"Andromaca, \u00e8 a te che penso!\""}
{"id": "690897", "revid": "773636", "url": "https://it.wikipedia.org/wiki?curid=690897", "title": "SMART-1", "text": "SMART-1 o Smart 1 \u00e8 una sonda dell'Agenzia Spaziale Europea lanciata in orbita intorno alla Luna. Il nome SMART \u00e8 l'acronimo di Small Missions for Advanced Research in Technology (Missione compatta per lo sviluppo di tecnologie avanzate).\nIl 3 settembre 2006 \u00e8 avvenuto lo schianto della sonda con la superficie lunare nella regione denominata Lacus Excellentiae (Lago dell'Eccellenza). \nProgetto della sonda.\nLa sonda \u00e8 un cubo lungo un metro circa (esclusi i pannelli solari). Al momento del lancio pesa circa 367\u00a0kg di cui 287\u00a0kg di massa non sono propellente.\nLa sonda \u00e8 mossa da un propulsore ionico (al plasma) alimentato dai pannelli fotovoltaici e utilizza xeno come propellente. La sonda, al momento del lancio, dispone di circa 50 litri di xeno a 150 bar di pressione (82 chilogrammi di massa). Il motore, tramite un campo elettrostatico, accelera gli ioni di xeno ad alta velocit\u00e0 che espulsi dalla sonda producono una reazione uguale e contraria sulla sonda spingendola nella direzione opposta a quella degli ioni. Il motore \u00e8 dotato di un impulso specifico di 16,1\u00a0kN\u00b7s/kg, pi\u00f9 del triplo di quanto possano fornire i migliori motori chimici. Un kg di propellente (1/350 della massa totale della sonda) produce un delta-v di circa 45\u00a0m/s.\nI pannelli fotovoltaici sono in grado di fornire circa 1190 W per alimentare i motori capaci\ndi erogare una spinta nominale di 68\u00a0mN e quindi un'accelerazione di 0,2\u00a0mm/s\u00b2 o di 0,7\u00a0m/s per ora. I motori sono utilizzati per le manovre orbitali e non vengono utilizzati alla massima potenza ma con gradualit\u00e0 per consentire una migliore gestione della sonda. La particolare orbita scelta per la sonda richiede delle frequenti correzioni della rotta. La sonda infatti segue un'orbita a spirale, il tempo di vita dei motori \u00e8 stimato in circa 5000 ore a 4\u00a0km/s con circa 1,5 MN\u00b7s.\nCome parte della strategia dell'Agenzia Spaziale Europea sullo sviluppo di sonde a basso costo il costo totale della missione SMART-1 \u00e8 di circa 110 milioni di euro.\nSMART-1 \u00e8 stata sviluppata dalla Swedish Space Corporation per conto della ESA.\nIl Project Manager della missione \u00e8 stato un italiano: il piemontese Giuseppe Racca.\nMissione.\nUna parte della Small Missions for Advanced Research in Technology, SMART-1 \u00e8 il test di nuove tecnologie spaziali. Il primo obiettivo della missione \u00e8 il test del motore ionico ad alimentazione elettrica. Inoltre la sonda serve a testare le tecnologie miniaturizzate per le strumentazioni scientifiche. Verifica l'efficienza e la resistenza della apparecchiature per poterne decidere un eventuale utilizzo nella future missioni ESA.\nL'obbiettivo secondario era raccogliere informazioni sulla Luna e su come si sia formata. SMART-1 ha mappato la superficie lunare con i raggi X e gli infrarossi da diverse angolazioni per poter ottenere mappe tridimensionali della superficie. Inoltre utilizzando la spettroscopia a raggi X ha analizzato la composizione chimica della Luna. Un obiettivo specifico della missione \u00e8 la ricerca di acqua ghiacciata sul polo sud tramite la luce infrarossa. Alcune zone del polo sud non sono mai esposte alla luce solare quindi sono le zone ideali per cercare acqua gelata. La sonda inoltre ha mappato la profondit\u00e0 di diversi crateri non illuminati dal sole alla ricerca di acqua.\nVolo.\nSMART-1 \u00e8 stata lanciata il 27 settembre 2003 insieme all'Insat 3E e all'eBird 1 da un Ariane 5 partito dal Centre Spatial Guyanais nella Guyana francese. Dopo 42 minuti \u00e8 stata rilasciata in orbita geostazionaria di trasferimento. La sonda ha utilizzato i suoi motori ionici per produrre un'orbita a spirale uscente durante i 13 mesi successivi.\nIl 26 ottobre 2004, dopo la 289\u00aa accensione dei motori, il motore aveva accumulato 3648 ore di attivit\u00e0 su un monte ore totale previsto di circa 8000 ore avendo svolto, quindi, circa met\u00e0 del proprio lavoro. Il motore aveva consumato 58.8 chilogrammi di xeno producendo un delta-v di circa 2737\u00a0m/s. Venne nuovamente accesa il 15 novembre per 4.5 giorni in modo da spingerla definitivamente nell'orbita lunare. I motori vennero nuovamente accesi nel febbraio 2005 per rallentare la sonda in modo da indurla nell'orbita finale ad un'altitudine compresa tra 300 e 3000 chilometri.\nDopo l'ultimo perigeo del 2 novembre l'11 novembre, 2004 pass\u00f2 il punto lagrangiano L1 ed entr\u00f2 nell'area di dominio gravitazionale della Luna ed il 1748 UT del 15 novembre effettu\u00f2 la prima orbita lunare. L'orbita, quel giorno, era di 6704\u00a0\u00d7\u00a053\u00a0208\u00a0km, per un periodo orbitale di 129 ore sebbene l'orbita reale era compiuta in solo 89 ore. Questi dati indicano l'impatto significativo dei motori sull'orbita, infatti, se tutte le perturbazioni fossero cessate all'istante, l'orbita sarebbe stata di 40 ore pi\u00f9 lunga.\nESA annunci\u00f2 il 15 febbraio 2005 il proposito di estendere la missione SMART-1 per un altro anno, fino all'agosto 2006. La data di termine della missione \u00e8 stata spostata al 3 settembre per permetterne una pi\u00f9 favorevole osservazione dalla Terra.\nFine missione.\nLa missione della SMART-1 \u00e8 terminata il 3 settembre 2006 alle 05:42:22 UTC. L'impatto della sonda con la Luna ha avuto luogo sulla faccia vicina della luna alla velocit\u00e0 di circa 2\u00a0km/s (kilometri al secondo).\nLe coordinate del luogo dell'impatto sono: latitudine di 34,3\u00b0 Sud e alla longitudine di 46,2\u00b0 Ovest alle 7.42:22 ora europea. Osservatori terrestri professionisti e amatoriali di tutto il mondo \u2013 dislocati in Sud Africa, nelle isole Canarie, in Sud America, negli Stati Uniti continentali, nelle Hawaii ed in molte altre localit\u00e0\u00a0\u2013 erano in attesa dell'impatto della sonda SMART-1, nella speranza di riuscire a scorgere il debole lampo prodotto dall'urto e di ottenere informazioni sulla sua dinamica e sulla superficie lunare scavata dalla sonda durante l'allunaggio. La qualit\u00e0 dei dati e delle immagini raccolti dagli osservatori terrestri\u00a0\u2013 un tributo alla fine della missione SMART-1 ed un possibile ulteriore contributo alla scienza lunare - saranno vagliati successivamente."}
{"id": "690906", "revid": "125660397", "url": "https://it.wikipedia.org/wiki?curid=690906", "title": "Antigone (figlia di Edipo)", "text": "Antigone () \u00e8 un personaggio della tragedia greca, figlia del rapporto incestuoso tra Edipo, re di Tebe, e sua madre Giocasta. Antigone era sorella di Ismene, Eteocle e di Polinice.\nLa storia di Antigone inizia laddove termina la tragedia di Sofocle \"Edipo re\", ovvero quando Edipo va in esilio. Quando Edipo si rese conto di ci\u00f2 che aveva compiuto e cio\u00e8 di avere ucciso il padre e avere sposato la madre, Giocasta, si accec\u00f2 e, scacciato da Tebe, peregrin\u00f2 per tutta l'Attica accompagnato dalle figlie Antigone e Ismene. Quando giunse presso il bosco sacro alle Eumenidi, nel quale era vietato l'ingresso ai profani, egli decise di entrarvi e perci\u00f2 le Eumenidi stesse, irate, fecero strazio del suo corpo. Antigone a questo punto decise di ritornare a Tebe, ove era appena iniziata la guerra dei Sette contro la citt\u00e0, causata da discordie fra i suoi fratelli Eteocle e Polinice, che vicendevolmente si erano uccisi. Quando vi giunse Creonte, il nuovo re di Tebe, fratello di Giocasta, eman\u00f2 un bando che proib\u00ec la sepoltura di Polinice poich\u00e9 si era alleato per la battaglia contro il fratello con la citt\u00e0 di Argo, lasciando il suo corpo giacente in pasto ai cani.\nAntigone, disobbedendo agli ordini di Creonte, seppell\u00ec degnamente suo fratello Polinice. Il re diede cos\u00ec ordine di murarla viva in una grotta.\nIl promesso sposo di Antigone, Emone si rec\u00f2 da Tiresia, l'indovino cieco, che individu\u00f2 la prigione-tomba dove venne rinchiusa, ma una volta aperta la fanciulla al suo interno era gi\u00e0 morta. Alla vista del corpo, Emone, figlio di Creonte, si tolse la vita. In seguito, per\u00f2, anche la madre di Emone, Euridice, decise di uccidersi, provocando cos\u00ec la disperazione di Creonte che rimase solo. \nAntigone \u00e8 anche il personaggio principale della tragedia \"Antigone\" di Sofocle, la quale ispir\u00f2 numerose successive tragedie omonime."}
{"id": "690907", "revid": "599013", "url": "https://it.wikipedia.org/wiki?curid=690907", "title": "Urea", "text": "L'urea (ur\u00e8a o \u00f9rea) \u00e8 un composto chimico di formula CO(NH2)2 e massa molare 60,06 g/mol; in condizioni normali si presenta come un solido cristallino incolore; si tratta della diammide dell'acido carbonico.\nIn tutti i tetrapodi, con l'eccezione degli uccelli e di alcuni rettili, \u00e8 la sostanza tramite la quale vengono eliminati dall'organismo i prodotti azotati del metabolismo.\nStoria.\nFu scoperta da Hilaire Rouelle nel 1773 nell'urina umana. Fu il primo composto organico a essere sintetizzato artificialmente (nel 1828 da Friedrich W\u00f6hler), impiegando esclusivamente reagenti inorganici; fu originariamente preparata facendo reagire cianato di argento con cloruro di ammonio, con l'intenzione di ottenere cianato di ammonio.\nAvendo notato che il prodotto non presentava le propriet\u00e0 tipiche dei cianati, W\u00f6hler ripet\u00e9 la sintesi impiegando cianato di piombo e una soluzione acquosa di ammoniaca, con lo scopo di ottenere cristalli di maggior purezza. Si accorse allora che il prodotto aveva le caratteristiche di un composto organico, e inizialmente ritenne che si trattasse di un alcaloide. Esegu\u00ec allora i saggi per il riconoscimento degli alcaloidi. Ottenne esiti negativi, ma si rese conto che i suoi cristalli si comportavano come l'urea, il cui comportamento era stato studiato e descritto da Joseph Proust e William Prout. Il confronto con l'urea ricavata dall'urina lo convinse di aver sintetizzato quel composto. Fu un duro colpo per i vitalisti, i quali affermavano che la chimica degli organismi viventi fosse fondamentalmente differente da quella della materia inanimata.\nCaratteristiche chimiche e fisiche.\nLa molecola dell'urea \u00e8 planare nella struttura cristallina, mentre assume una forma piramidale nella fase gassosa. Allo stato solido ogni ossigeno \u00e8 legato ad altre due molecole con un legame a idrogeno.\nData la sua capacit\u00e0 di formare legami a idrogeno, l'urea \u00e8 altamente solubile in acqua. Inoltre l'urea pu\u00f2 formare clatrati intrappolando numerosi composti organici.\nReattivit\u00e0.\nL'urea pu\u00f2 reagire con gli alcooli per produrre i carbammati etilici, o uretani, e con gli esteri dell'acido malonico per produrre gli acidi barbiturici.\nFisiologia.\nSintesi.\nL'urea viene sintetizzata nel ciclo dell'urea a partire dall'ammoniaca o per ossidazione degli amminoacidi. Nel ciclo dell'urea i gruppi amminici provenienti dall'ammoniaca e dall'aspartato sono convertiti in urea con una serie di intermedi di reazione (ornitina \u2192 citrullina \u2192 argininsuccinato \u2192 arginina \u2192 ornitina). La produzione di urea avviene principalmente nel fegato e in misura minore nei reni\nSecrezione.\nL'urea viene rilasciata nel sangue, nel quale la si trova disciolta con concentrazioni comprese tra 25 e 90 mmol/L (nell'uomo). Ogni giorno vengono espulsi, tramite minzione, tra i 10 ed i 25 g di urea.\nFunzione.\nGli amminoacidi che non vengono utilizzati per la sintesi proteica vengono ossidati e perdono il gruppo amminico per azione delle transaminasi. Altre reazioni cataboliche portano alla sintesi di prodotti azotati e ammoniaca. L'accumulo di questi prodotti e il conseguente aumento della concentrazione di azoto nel citoplasma pu\u00f2 portare il pH cellulare a valori tossici. Di conseguenza l'azoto di scarto viene convertito in urea, che costituisce un composto \"sicuro\" per trasportare l'azoto senza rischi.\nMetabolismo.\nAttraverso la circolazione sanguigna l'urea raggiunge i reni, dove viene escreta come componente dell'urina. Una piccola quantit\u00e0 di urea \u00e8 presente nel sudore - talvolta nella fase terminale dell'insufficienza renale cronica \u00e8 possibile riscontrare la presenza di brina uremica, ovvero cristalli di urea, sulla cute dei pazienti - mentre negli erbivori poligastrici, nella saliva.\nSintesi artificiale.\nL'urea viene sintetizzata industrialmente sfruttando il \"processo Bosch-Meiser\" che si fonda sulla sintesi del carbammato d'ammonio, a partire da biossido di carbonio e ammoniaca, e sulla successiva reazione di decomposizione del carbammato che fornisce urea e acqua:\nNel suo complesso la formazione di urea dagli elementi \u00e8 un processo esotermico con \u0394fH\u00b0 &lt; 0 (la decomposizione \u00e8 quindi endotermica) ed esoergonico con \u0394fG\u00b0 &lt; 0.\nI grandi impianti di produzione dell'urea (fino a 4000\u00a0t/giorno) utilizzano prevalentemente tre processi commerciali sviluppati dall'olandese Stamicarbon, l'italiana Snamprogetti e la giapponese Toyo Engineering Corporation. La Stamicarbon \u00e8 stata la prima azienda, nel 1966, a decomporre il carbammato tramite il flusso di CO2; la Snamprogetti ha introdotto qualche anno dopo l'uso della NH3.\nUtilizzi.\nDiagnostica.\nL'urea \u00e8 presente nel sangue e nell'urina. \u00c8 il prodotto finale del catabolismo delle proteine. Viene eliminata dai reni, attraverso l'urina.\nLa presenza fisiologica di urea nel sangue della specie umana va da circa 18 a 40\u00a0mg/dl e viene misurata attraverso la reazione del biureto, ma essi variano in funzione dell'et\u00e0 del soggetto. La determinazione dell'urea nel siero umano o degli animali \u00e8 nota impropriamente come azotemia. In realt\u00e0 la molecola che viene determinata \u00e8 l'urea dalla quale viene poi ricavato attraverso un calcolo stechiometrico il valore del cosiddetto B.U.N. (\"Blood Urea Nitrogen\", o azoto ureico). L'azoto ureico contribuisce per 28/60 al peso della molecola, ed \u00e8 quindi uguale a circa la met\u00e0 della concentrazione plasmatica dell'urea.\nIl termine uremia dovrebbe essere inteso come il valore misurato di urea nel sangue, ma \u00e8 diventato nome comune dell'insufficienza renale terminale, sebbene l\"'iperuremia\" ne sia solo un sintomo.\nIl valore chiamato B.U.N. \u00e8 utilizzato soprattutto nei paesi anglosassoni per indicare il livello di azotemia, e si calcola dividendo il valore di urea espresso in mg/dl per 2,14. I valori fisiologici nella specie umana e nel cane sono circa 9\u201320\u00a0mg/dl.\nL'urea viene utilizzata inoltre nell'Urea breath test per dimostrare la presenza di \"Helicobacter pylori\".\nCosmesi.\nDiverse creme, o altri tipi di prodotti a base di urea, sono disponibili per il trattamento cosmetico di disturbi dermatologici quali psoriasi, xerosi, onicomicosi, ittiosi, eczemi, cheratosi e callosit\u00e0. L'urea \u00e8 utilizzata per le sue propriet\u00e0 idratanti dovute alla capacit\u00e0 di trattenere l'acqua e per l'effetto di rimozione delle cellule morte generato sulla cute.\nViene, inoltre, usata anche in certi collutori.\nAgricoltura e zootecnica.\nL'urea \u00e8 un fertilizzante azotato, molto utilizzato per il suo alto titolo in azoto (l'80% dell'urea prodotta \u00e8 destinata a questo scopo), e viene usata nelle resine ureiche (20%). Molti batteri presenti nel terreno infatti possiedono un enzima chiamato ureasi in grado di idrolizzare l'urea in ammoniaca e anidride carbonica secondo la reazione , rendendo in questo modo l'azoto disponibile per le piante.\nEsiste anche l'urea ad uso zootecnico, che pu\u00f2 essere introdotta nelle razioni per ruminanti, la cui microflora batterica ruminale ne ricava pregiate proteine batteriche; indicativamente l'integrazione proteica nelle razioni per vitelloni, 300 - 400 grammi di proteine, potrebbe essere ottenuta con poco pi\u00f9 di un centinaio di grammi di urea a costi inferiori. Nella pratica viene talora usata in funzione del costo delle farine proteiche (\"in primis\" la farina di estrazione di soia), ma solo in sostituzione parziale e con una introduzione graduale per permettere l'assuefazione della flora batterica.\nIndustria.\nL'urea viene utilizzata come componente principale di un additivo utilizzato per abbattere le emissioni inquinanti di ossidi di azoto presenti nelle emissioni dovute a combustioni di impianti industriali (abbattimento NOx in impianti di incenerimento urbano, posizionato nei post-combustori), e si sta affermando anche nei veicoli pesanti a motore Diesel. Viene iniettata nel collettore di scarico una soluzione acquosa al 32,5% di urea pura (nome commerciale AdBlue) che, tramite riduzione chimica favorita da opportuni catalizzatori, trasforma gli ossidi di azoto in azoto molecolare ed acqua (SCR, \"Selective Catalytic Reduction\"). La composizione e gli standard di qualit\u00e0 sono regolati dalla norma DIN70070.\nAltri usi industriali riguardano la produzione di materie plastiche e adesivi (come ad esempio la Colla ureica), insieme alla melammina e alla formaldeide.\nTossicologia.\nL'urea pu\u00f2 essere irritante per gli occhi e ad alte concentrazioni pu\u00f2 causare dermatiti. L'ingestione di urea non \u00e8 di norma tossica alle concentrazioni in cui \u00e8 presente nell'urina umana. Concentrazioni pi\u00f9 alte o assunzioni troppo ravvicinate possono far salire l'azotemia a livelli pericolosi.\nFilogenesi.\nL'urea si trova con le medesime funzioni nella maggior parte dei vertebrati terrestri (tetrapodi).\nGli animali acquatici, come i pesci non necessitano di questa molecola, in quanto possono rilasciare direttamente l'ammoniaca nel mezzo acquatico che li circonda. Questa infatti diffonde rapidamente nella grande massa d'acqua, riducendo in brevissimo tempo la propria concentrazione al di sotto dei livelli tossici. Tali organismi sono detti ammoniotelici. Nei vertebrati terrestri invece si rende necessario un sistema che permetta di trasportare e accumulare l'ammoniaca in modo sicuro all'interno dell'organismo. Tale sistema si concreta nel ciclo dell'urea e questi animali si dicono ureotelici. Si differenziano in questo campo gli uccelli, che non avendo la possibilit\u00e0 di diluire le sostanze tossiche in scorte d'acqua, principalmente a causa del peso che dovrebbero trasportare, hanno sviluppato un sistema basato sull'acido urico, che pu\u00f2 essere escreto con un utilizzo molto scarso di acqua. Tali organismi si dicono uricotelici. Tra i vertebrati questo sistema \u00e8 utilizzato anche da alcuni rettili."}
{"id": "690909", "revid": "1475609", "url": "https://it.wikipedia.org/wiki?curid=690909", "title": "Cassandra (mitologia)", "text": "Cassandra \u00e8 una figura della mitologia greca. \u00c8 ricordata da Omero, Apollodoro, Virgilio e Igino. Gemella di Eleno, figlia di Ecuba e di Priamo re di Troia, fu sacerdotessa nel tempio di Apollo da cui ebbe la facolt\u00e0 della preveggenza. Prevedeva terribili sventure ed era pertanto invisa a molti.\nIl mito.\nIl dono della profezia.\nVi sono diverse versioni sull'origine del dono profetico di Cassandra. Secondo una prima versione, il giorno del compleanno di suo padre fu celebrata una festa nel santuario di Apollo Timbreo. Cassandra e il fratello gemello Eleno, stanchi dal gioco, s'addormentarono all'interno mentre i loro genitori li dimenticarono, abbacinati dal vino. Il mattino seguente, Ecuba corse al tempio e url\u00f2 inorridita quando vide che i serpenti sacri stavano lambendo le orecchie dei bambini per purificarli. I serpenti subito si ritrassero, strisciando in un cespuglio d'alloro, e da quel momento Eleno e Cassandra praticarono l'arte profetica.\nSecondo un'altra versione, la pi\u00f9 famosa, Apollo le don\u00f2 la dote profetica in cambio del suo amore, ma lei, una volta ricevuto il dono, rifiut\u00f2 di concedersi; adirato, il dio le sput\u00f2 sulle labbra e con questo gesto la condann\u00f2 a restare sempre inascoltata.\nNell\"Iliade\" non si fa mai cenno alle virt\u00f9 divinatorie di Cassandra.\nIn un'altra versione, Apollo le don\u00f2 il potere divinatorio, ma poi, quando ella cerc\u00f2 di fuggire dall'amore che lui le imponeva, il dio la maledisse e cos\u00ec nessuno credette pi\u00f9 la povera Cassandra.\nProfetessa inascoltata.\nAncora bambina, alla nascita di Paride predisse il suo ruolo di distruttore della citt\u00e0, profezia non creduta da Priamo ed Ecuba ma confermata da Esaco, interprete di sogni, che consigli\u00f2 ai sovrani di esporre il piccolo sul monte Ida. Paride per\u00f2 si salv\u00f2 e quando divenne adulto torn\u00f2 a Troia per partecipare ai giochi; durante la competizione, fu riconosciuto dalla sorella, che chiese al padre e ai fratelli di ucciderlo, scatenando la reazione contraria e facendo ritornare il giovane Paride al suo rango originale di principe. Profetizz\u00f2 sciagure quando il fratello part\u00ec per raggiungere Sparta, predicendo il rapimento di Elena e la successiva caduta di Troia. Ritenuta una delle pi\u00f9 belle fra le figlie di Priamo ebbe diversi pretendenti, fra cui Otrioneo di Cabeso e il principe frigio Corebo, morti entrambi durante la guerra di Troia, il primo ucciso da Idomeneo, il secondo da Neottolemo (il figlio di Achille, detto anche Pirro), o, secondo altre fonti, da Peneleo. Quando il cavallo di legno fu introdotto in citt\u00e0, rivel\u00f2 a tutti che al suo interno vi erano soldati greci, ma rimase inascoltata. Solo Laocoonte credette alle sue parole e si un\u00ec alla sua protesta, venendo per questo punito dalla dea Atena (o da Poseidone in alcune versioni), favorevole ai greci, che lo fece uccidere da due serpenti marini assieme ai figli.\nLa morte.\nLa citt\u00e0 di Troia fu cos\u00ec conquistata dai greci, che le diedero fuoco, massacrandone i cittadini. I membri della famiglia reale si rinchiusero nei templi troiani, ma tutto ci\u00f2 valse a poco. Priamo mor\u00ec sull'altare del santuario ucciso da Neottolemo mentre Cassandra, rifugiatasi nel tempio di Atena, fu trovata da Aiace di Locride e violentata sul posto. Trascinata via dall'altare, si aggrapp\u00f2 alla statua della dea, il Palladio, che Aiace, empio e miscredente, fece cadere dal piedistallo. A causa del suo comportamento furono puniti quasi tutti i principi greci, che non ebbero felice ritorno a casa: Aiace trov\u00f2 addirittura la morte in mare per volere di Atena e Poseidone. \nCassandra divenne quindi ostaggio di Agamennone e fu portata da lui a Micene. Giunta in citt\u00e0, profetizz\u00f2 all'Atride la sua rovina, ma quest'ultimo non volle credere alle sue parole, cadendo cos\u00ec nella congiura organizzata contro di lui dalla moglie Clitemnestra e da Egisto, nella quale mor\u00ec la stessa Cassandra.\nModo di dire.\nPer antonomasia \u00e8 frequente l'attribuzione dell'appellativo \"Cassandra\" alle persone che, pur annunciando eventi sfavorevoli giustamente previsti, non vengono credute.\nViene altres\u00ec detta \"sindrome di Cassandra\" la condizione di chi formula ipotesi pessimistiche ed \u00e8 convinto di non poter fare nulla per evitare che si realizzino.\nL\"'Alessandra\" di Licofrone.\nLicofrone, poeta calcidese del IV-III secolo a.C., compose un poema epico in trimetri giambici, l'Alessandra, , sinonimo greco di Cassandra, in cui descrisse le sue profezie con uno stile oscuro ed enigmatico ma di grande fascino."}
{"id": "690910", "revid": "38120", "url": "https://it.wikipedia.org/wiki?curid=690910", "title": "George Tyrrell", "text": "Biografia.\nEducato in una famiglia anglicana, si convert\u00ec al cattolicesimo: fu battezzato nel 1879 e ordinato sacerdote nel 1891. Si oppose alla decisione del Concilio Vaticano I che decretava l'infallibilit\u00e0 papale, sostenendo che il papa non deve essere un \u00abautocrate ma un portavoce dello Spirito Santo nella Chiesa\u00bb, la quale \u00e8 la \u00abcomunit\u00e0 di base\u00bb dei laici. \nTyrrell sostenne che la maggior parte degli studi biblici e delle riflessioni devote come quelle relative alla storicit\u00e0 di Cristo, coinvolge elementi di autoriflessione inconscia. Criticando il teologo protestante Adolf von Harnack, scrisse che \u00abil Cristo che Harnack intravede, guardando dietro di s\u00e9 attraverso 19 secoli di tenebre cattoliche, \u00e8 soltanto il volto di un protestante liberale che si riflette nel fondo di un pozzo\u00bb \nFu condannato da papa Pio X per aver sostenuto \"\u00abil diritto in ogni epoca di adattare l'espressione storico-filosofica del Cristianesimo alle convinzioni contemporanee, mettendo cos\u00ec fine all'inutile conflitto tra fede e scienza che era solo uno spaventapasseri teologico\u00bb\". \nEspulso dai Gesuiti nel 1906 e privato dei sacramenti nel 1907, mor\u00ec nel 1909. Pur avendo ottenuto l'estrema unzione in punto di morte, \nIl pensiero.\nContinuatore del pensiero di John Henry Newman, utilizz\u00f2 le riflessioni di Lucien Laberthonni\u00e8re, introducendovi elementi psicologici e psicoanalitici. \nNella \"Lettera ad un professore di antropologia\" scrive di riconoscere che \u00abla coscienziosa indagine storica intorno alle origini cristiane e intorno all'evoluzione ecclesiastica, vulnera in radice parecchi dei nostri principi fondamentali per tutto ci\u00f2 che concerne i dogmi e le istituzioni. Riconosco senza esitazione che il dominio del miracolo si restringe ogni giorno di pi\u00f9, data la possibilit\u00e0 sempre pi\u00f9 vasta di ridurne le proporzioni a cause naturali constatabili [...] \nMa bisogna ben ricordare che cos'\u00e8 nella sua essenza la fede. La fede non \u00e8 l'adesione intellettuale ad un sistema di costruzione spirituale. Il cattolicesimo non \u00e8 innanzitutto una teologia e meno ancora un campo sistematico di prescrizioni pratiche, sostenuto da tale teologia. Il cattolicesimo \u00e8 innanzi tutto vita, e la Chiesa \u00e8 un organismo spirituale, alla vitalit\u00e0 del quale noi partecipiamo. La teologia non rappresenta altro che un tentativo compiuto da questa intima, circolante vitalit\u00e0 per formulare e comprendere se stessa. Tentativo che pu\u00f2 mancare completamente o parzialmente al suo scopo, senza che per questo ne siano diminuiti il valore o la realt\u00e0 della medesima vita profonda. Per questo la fede sopravanza e supera le esigenze della teologia\u00bb \nIl primato della fede non \u00e8 il primato della teologia ma quello del nostro io interiore, che accetta una verit\u00e0 gi\u00e0 presente nell'inconscio. \u00ab\"Noi siamo oggi tutti consapevoli della differenza che sussiste fra cosciente e subcosciente Ancor pi\u00f9 lo siamo della distinzione fra l'idea che un individuo si fa di s\u00e9 e quel che realmente egli \u00e8 per s\u00e9 stesso: uno sconosciuto. Noi siamo abituati a distinguere da una parte, la somma di ricordi e delle idee, da fini e propositi riflessi, dalle intenzioni in cui l'individuo possiede o pu\u00f2 possedere la consapevolezza: e d'altra parte quella massa pi\u00f9 infinitamente considerevole di esperienze personali e ancestrali, scese nell'oblio o sfuggite alla registrazione, masse che costituiscono l'io sconosciuto ed inespresso\". \n\"Di questo io incosciente l'io riflesso consapevole, trascritto e formulato, non \u00e8 che al vertice, emergente dalle acque, di una montagna inghiottita, le cui radici scendono fino a toccare il cuore della terra. Ebbene, se questo vale per psicologia dell'individuo [...] avremmo torto ad applicarlo alla societ\u00e0 cristiana, alla Chiesa cattolica? Non dobbiamo anche qui distinguere fra il subcosciente collettivo del popolo di Dio, e lo spirito e la volont\u00e0 consapevolmente formulate da parte della Chiesa docente? Non possiamo noi nutrire una fede molto debole in questa seconda e in pari tempo nutrire una fede solidissima e incrollabile nella prima? Dopo tutto, la Chiesa non \u00e8 altro che lo sviluppo di quel che fu all'origine un programma di apostolato e di proselitismo di missionari\"\u00bb."}
{"id": "690914", "revid": "287204", "url": "https://it.wikipedia.org/wiki?curid=690914", "title": "Maigret e il corpo senza testa", "text": "Maigret e il corpo senza testa (titolo originale francese \"Maigret et le corps sans t\u00eate\", pubblicato in traduzione italiana anche col titolo Il corpo senza testa) \u00e8 un romanzo di Georges Simenon con protagonista il Commissario Maigret.\nIl romanzo fu scritto alla tenuta Shadow Rock Farm di Lakeville (Connecticut), negli USA, dal 15 (o 16) al 25 gennaio 1955: pubblicato lo stesso anno, usc\u00ec in Francia il 2 giugno del 1955 per l'editore Presses de la Cit\u00e9.\n\u00c8 il quarantasettesimo dei romanzi della serie dedicata al celebre commissario.\nTrama.\nSul fondo del Canal Saint-Martin viene rinvenuto il corpo di un uomo, fatto a pezzi. Le ricerche portano a galla tutte le membra, fuorch\u00e9 la testa. Maigret arriva sul posto ed entra al piccolo caf\u00e9 vicino al luogo delle ricerche, in Quai de Valmy, ed \u00e8 subito incuriosito dalla proprietaria, Aline Boissancourt, sposata Calas, stranamente taciturna nonostante il rinvenimento del cadavere davanti al suo bistrot. Nel commissario comincia a farsi largo la convinzione che il corpo nel canale possa essere quello del marito di Aline, Omer Calas, che, come afferma Aline, si trova in viaggio d'affari. La convinzione di Maigret si rivela esatta quando si scopre che Aline venticinque anni prima, ripudia l'eredit\u00e0 dell'odiato padre e scappa da casa con Omer, allora semplice lavorante alle dipendenze del padre di lei. Alla morte del vecchio Boissancourt, il notaio Canonge viene incaricato di trovare gli eredi e giunge al caf\u00e8 sul canale Saint-Martin. Aline continua a rifiutare l'ingente eredit\u00e0 del padre, ma Omer viene a conoscenza sia dell'eredit\u00e0, sia del rifiuto della moglie, e fa di tutto per entrare in possesso dell'eredit\u00e0, senza per\u00f2 riuscirvi. L'amante di Aline, il giovane Dieudonne Pape, lo uccide quando, entrando al piccolo bistrot di Quai de Valmy, scopre Omer che picchia Aline nel tentativo di costringerla ad accettare l'eredit\u00e0.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1955.\nIn Italia \u00e8 apparso per la prima volta nel 1957, tradotto da Sarah Cantoni e pubblicato da Mondadori. Sempre per lo stesso editore fu ripubblicato in altre collane o raccolte tra gli anni Sessanta e Novanta, dal 1992 nella traduzione di Marianna Basile). Nel 2005 il romanzo \u00e8 stato pubblicato da Adelphi, tradotto da Margherita Belardetti, nella collezione di color giallo dedicata al commissario (ne \"gli Adelphi\").\nFilm e televisione.\nTre sono gli adattamenti del romanzo per la televisione:"}
{"id": "690915", "revid": "1745361", "url": "https://it.wikipedia.org/wiki?curid=690915", "title": "Autolico", "text": "Autolico () \u00e8 un personaggio della mitologia greca, sposo di Anfitea.\nMitologia.\nAutolico, fratello gemello di Filammone, \u00e8 figlio del dio Ermes (o di Bedalione) e di Chione figlia di Dedalione. Fu il re di Acarnania\n\u00c8 il padre di Anticlea, che sposando Laerte partor\u00ec Ulisse, il quale erediter\u00e0 la sua proverbiale astuzia proprio da questi antenati.\nAutolico invece, eredit\u00f2 dal padre Ermes, il dio dei ladri, il dono di riuscire a rubare a chiunque senza mai venire scoperto e soltanto Sisifo, figlio di Eolo (non il dio dei venti, ma il nonno di quest'ultimo), era considerato superiore a lui nell'arte dell'inganno, tanto da irritare lo stesso Zeus, che lo condann\u00f2 a una dura fatica.\nAutolico \u00e8 citato anche nell'Iliade (libro X) per aver rubato l'elmo di cuoio di Amintore, che fu poi dato al nipote Ulisse.\nNell'Odissea (libro XIX) cura Ulisse ferito alla coscia durante la caccia al cinghiale.\nViene annoverato anche fra i partecipanti della spedizione intrapresa dagli Argonauti.\nPareri secondari.\nTradizioni pi\u00f9 tarde affermano che sua moglie fu Mestra figlia di Erisittone."}
{"id": "690918", "revid": "28026", "url": "https://it.wikipedia.org/wiki?curid=690918", "title": "Il corpo senza testa", "text": ""}
{"id": "690920", "revid": "125954879", "url": "https://it.wikipedia.org/wiki?curid=690920", "title": "Delo", "text": "Delo (: ; ; ) \u00e8 un'isola (3,4\u00a0km\u00b2) della Grecia, nel Mar Egeo. Fa parte dell'arcipelago delle Cicladi ed \u00e8 situata vicino all'isola di Mykonos (3,5 miglia marine e 1 miglio marino dalla sua estremit\u00e0 ovest), dalla quale \u00e8 raggiungibile tramite battelli.\nL'isola \u00e8 oggi praticamente disabitata ed \u00e8 un immenso sito archeologico che richiama turisti e appassionati di archeologia da ogni parte del mondo. \u00c8 dal 1990 nell'elenco dei patrimoni dell'umanit\u00e0 dell'UNESCO. Un piccolo stretto separa Delo dalla vicina isola di Rineia, ugualmente disabitata.\nStoria.\nNell'antichit\u00e0 l'isola si chiamava Ortigia (\"Ortyghia\"). I reperti archeologici hanno dimostrato che l'isola era gi\u00e0 abitata fin dal 3000 a.C. sulla cima del monte Cinto. I coloni dell'isola (circa nel 1000 a.C.) furono poi soppiantati dai micenei che probabilmente vi portarono il culto di Apollo, dio della luce e della musica e di Artemide, dea della Luna e della caccia, adorati in triade con la madre Latona.\nSuccessivamente la figura del dio Apollo prevalse sulle altre divinit\u00e0 e il santuario di Apollo, famoso gi\u00e0 nei tempi omerici, raggiunse il suo massimo splendore nei tempi arcaici (VIII-VII sec. a.C) e classici (V-IV sec. a.C).\nFu sotto l'influsso della citt\u00e0 di Atene dal VI secolo al IV secolo a.C. Prestigiosa sede della Lega di Delo (o Lega delio-attica) tra le citt\u00e0 greche dal 478 a.C. fino al 454 a.C., nei pressi del santuario custodiva l'enorme somma dei contributi delle citt\u00e0 greche. Quando la Lega di Delo pass\u00f2 sotto l'egemonia Ateniese, il tesoro fu trasferito all'Acropoli di Atene nel 454 a.C., segno visibile dell'accresciuta importanza politica di Atene e del suo stratega Pericle.\nNell'inverno del 426/5 a.C. gli Ateniesi decisero la \"purificazione\" di Delo, a scopi religiosi. Aprirono tutte le tombe dell'isola e trasportarono i resti trovati alla vicina isola di Renea, ove li seppellirono in una fossa comune. Si decise che nessuno sarebbe pi\u00f9 potuto nascere o morire nell'isola sacra, per cui le donne partorienti e gli ammalati gravi avrebbero dovuto trasferirsi a Renea. Da quel momento gli abitanti di Delo rimasero senza patria. Nel 422 a.C. gli Ateniesi portarono a termine la \"purificazione\", esiliando tutta la popolazione locale. Subito dopo, malgrado il fatto che fossero ancora in guerra, gli Ateniesi cominciarono per ingraziarsi gli dei, la costruzione di un nuovo grandioso Tempio di Apollo, di marmo bianco pentelico e istituirono le Feste Delie in onore di Apollo, da celebrare ogni cinque anni.\nNel III e II secolo a.C. divenne una citt\u00e0-Stato indipendente, e il pi\u00f9 grande mercato di schiavi della Grecia. I Greci consideravano segno di prestigio erigere monumenti e fare generose offerte al santuario.\nDelo decadde dopo il saccheggio di Mitridate VI, re del Ponto (86 a.C.), quando i suoi monumenti vennero distrutti e gli abitanti (circa 20\u00a0000) vennero uccisi, anche se gli studiosi tendono oggi a rivedere verso il basso una simile cifra. Nel periodo romano Delo conobbe un nuovo periodo di rinascita ed espansione edilizia, cui segu\u00ec nel tardo impero un'epoca di progressiva decadenza fino al definitivo abbandono. Nel 1400 l'umanista Ciriaco d'Ancona visit\u00f2 l'isola e descrisse i resti delle sculture ancora presenti, tra i quali spiccava una statua colossale arcaica di Apollo. Nel 1500 i veneziani, guidati da Morosini, portarono via uno dei leoni di marmo della cosiddetta \"Terrazza dei leoni\" per abbellire l'ingresso dell'Arsenale di Venezia.\nMonumenti.\nDal 1872 la Scuola archeologica francese incominci\u00f2 nell'isola scavi sistematici che ancora oggi continuano. L'isola pu\u00f2 definirsi un'immensa area archeologica, a cominciare dalla parte occidentale, dove nell'antichit\u00e0 si trovava il porto sacro. Risale all'VIII secolo uno degli esempi pi\u00f9 antichi di moli di protezione, rappresentato da una poderosa struttura in blocchi di granito locale che si estende per circa 100\u00a0m.\nNella parte nord-occidentale si trovano i \"Propilei\" e \"l'Agor\u00e0 dei Compitaliasti\" o \"Ermesiasti\" che fu fondata nel II secolo a.C. e veniva usata dai commercianti romani e dai liberti i quali vi si radunavano e onoravano i \"Lares compitales\", cio\u00e8 le divinit\u00e0 dei crocicchi; subito dopo, \"la Via Sacra\" con le basi degli \"ex voto\". A ovest c'era la grande Sto\u00e0 di Filippo, costruita intorno al 210 a.C. Nella parte opposta c'\u00e8 il cosiddetto \"Portico Sud\" (III secolo a.C.) e \"l'Agor\u00e0 Sud\" o \"Agor\u00e0 dei Delii\". Il \"santuario di Apollo\" si trovava a nord-est della Sto\u00e0 di Filippo insieme a tre templi dedicati al dio, il terzo dei quali, di cui si conservano le fondazioni, \u00e8 noto come \"Tempio degli Ateniesi\".\nNelle vicinanze, un po' prima del tempio di Apollo, si trova la \"Casa dei Nassi\" (met\u00e0 del VI secolo a.C.), a nord \"l'altare Keraton\" e a nord-est di esso il tempio di Artemide (II secolo a.C.), costruito sui ruderi di un tempio precedente. Nella parte nord del tempio si trovano i cosiddetti \"Tesori\" e a est di essi il \"Prytaneion\" (met\u00e0 del V secolo a.C.) e a ovest il monumento del toro (IV-III secolo a.C.). A sud-est del monumento, \"l'altare di Zeus Salvatore\" protettore dei marinai e a nord il \"tempio di Dioniso\" (inizi III sec.) e il portico che si dice sia stato fondato da Antigono Gonata alla fine del III secolo a.C.\nNella parte ovest c'erano vari edifici l\"\"Ekklesiasterion\", luogo di riunione della Bul\u00e8 e del Demos dei Delii e il \"Tesmoforion\"\", costruzione del V secolo, collegato al culto di Demetra. Nella parte nord del santuario, nel quartiere del lago si trovava \"L'Agor\u00e0 di Teofrasto\", il \"santuario dei dodici dei dell'Olimpo\", il \"tempio di Latona\" e \"l'Agor\u00e0 degli italiani\". Dal tempio di Latona, a nord del Lago Sacro, una strada portava alla famosa \"Via dei Leoni\", ex voto degli abitanti dell'isola di Nasso del VII secolo a.C., consistente in nove leoni di marmo dei quali se ne conservano solo cinque. Un sesto si trova all'ingresso della Grande Porta dell'Arsenale di Venezia, depredato dall'Isola di Delo dall'Ammiraglio Francesco Morosini nel 1687. Un po' pi\u00f9 in basso si trovava il \"lago sacro\" dove, nell'antichit\u00e0, nuotavano i cigni di Apollo, coperto con terra nel 1926 dopo un'epidemia di malaria.\nA nord-ovest della Via dei Leoni si trovava la sede dei \"Poseidoniasti di Beirut\", centro di commercianti che adoravano Poseidone, con le statue realizzate dallo scultore Menandro, due \"palestre\", il \"santuario dell'Archegeta\", il \"Ginnasio\" e lo \"Stadio\". Il quartiere pi\u00f9 abitato era quello del \"Teatro\". Molte sono le abitazioni di et\u00e0 ellenistica e romana ornate con mosaici i pavimenti musivi: \"Casa dei Delfini\", \"Casa delle Maschere\", \"Casa del Tridente\", \"Casa di Dioniso\". Da questo punto si pu\u00f2 arrivare al museo che custodisce reperti degli scavi dell'isola.\nA nord-ovest della Casa delle Maschere si conservano le vestigia del \"Teatro\" che aveva una capienza di 5\u00a0500 posti, costruzione del II secolo a.C.\nTroviamo inoltre nel Monte Cinto (\"Kynthos\") resti del \"santuario di Zeus del Cinto\" e quello di \"Atena del Cinto\".\nLe statue.\nLe opere arcaiche.\nLa statua del culto di Apollo, nonostante non ci sia pervenuto nulla, \u00e8 delle pi\u00f9 celebri e documentate di Delo: essa doveva essere in legno (secondo la tradizione di lavorazione \"xoana\" e degli \"sphyreleta\") con alcune parti asportabili in oro. Tutti i testi epigrafici e letterari che studiano quest'opera la definiscono \"\u00e0galma\".\nTra le varie fonti letterarie, Pausania (IX, 35, 3) riconduce la sua realizzazione agli scultori arcaici Tektaios e Angelion allievi della grande scuola artistica (Pausania, II, 32, 5). sviluppatasi a Creta nel VII secolo a.C. e chiamata \"dedalica\", che si occupava della realizzazione di \"coana\" (opere in legno) e \"sphyrelata\" (in lamina in bronzo sbalzata)\".\" Nel V secolo, nei \"Saturnali\" (I, 17, 13) Macrobio descrive la figura stante e reggente nella mano destra tre Grazie e quella sinistra l'arco e la freccia. Ne scrive anche Plutarco (anche se l'opera non \u00e8 di certa attribuzione) nel \"De Musica\", dove, nel capitolo 14, descrive la statua di Apollo, aggiungendo che a loro volta le tre Cariti reggono degli oggetti in mano: una lira, un \"aul\u00f2s\" e un \"syrinx\" a sostegno della sua tesi per cui Apollo non era solo l'inventore della lira, ma di tutti i principali strumenti musicali. Infine, un'interessante testimonianza \u00e8 fornita dagli \"Aitia\" di Callimaco, dove il poeta riporta una descrizione della statua nella forma di un dialogo-epigramma.\nNonostante la frammentariet\u00e0 del testo, grazie a questo dialogo si viene a conoscenza, oltre alle componenti descrittive come il fatto che fosse rivestito d'oro e che avesse una cintura intorno alla vita, anche del significato simbolico delle Cariti e dell'arco: le prime erano sostenute dalla mano destra, di modo che Apollo fosse disposto a conferire le sue grazie, mentre l'arco era posto nella mano sinistra, cosicch\u00e9 egli fosse pi\u00f9 lento a castigare gli uomini.\nUn confronto iconografico dell'opera si ritrova nel rilievo A 6995 e Apollo \u00e8 ancora una volta rappresentato stante in nudit\u00e0 con la gamba destra in appoggio, la sinistra in avanti e le ciocche di capelli che ricadono sul petto; nelle mani regge arco e faretra, accanto ai suoi piedi vi sono due altari rotondi sui quali siedono due sfingi di profilo, accanto alla spalla sinistra una figura femminile alata e dalla parte opposta un moscoforo.\nRisalente alla fine del VII-inizio del VI secolo a.C. \u00e8 il Colosso dei Nassi. Ora il torso e il bacino si trovano nell\"Artemision\" mentre la base \u00e8 addossata al lato nord dell\"oikos\" dei Nassi. Essa misurava circa 8 metri in altezza calcolando le dimensioni delle parti rimanenti: il torso (2,30 m) su cui si appoggiano, sia sul petto sia sulla schiena, ciocche di capelli intrecciati e il bacino (1,25 m). Essa rispecchia la tendenza delle opere nassie a dare vita a forme pi\u00f9 sottili e snelle, come si nota dall'assottigliamento del tronco nella zona addominale e della vita. Petto e sterno sono meglio lavorati e definiti (come si nota nei pettorali e nella fossa del giugulo, la cui profondit\u00e0 \u00e8 indice di ricerca naturalistica) a differenza della zona addominale e della schiena che sono trattate superficialmente. Era dotata di ornamenti in bronzo, a noi non pervenuti, ma di cui rimangono i fori per il fissaggio sul petto e sulla vita. Il colosso \u00e8 un'opera particolare nel suo genere: se infatti il modello \u00e8 quello dei \"kouroi\", esso presenta delle innovazioni rispetto a quelli prodotti in Attica e soprattutto in area dorico-peloponnesiaca: nessun \"kouros\" del VII-VI secolo a.C. presentava le braccia portate in avanti, come in questo caso (anche se non pervenute si desume dalle cavit\u00e0 sul torso che servivano a inserire i tenoni delle braccia all'altezza del gomito) dove gli avambracci creano un angolo retto con le braccia.\nLe opere ellenistiche.\nLa statua di Apollo musico riprende anch'essa parzialmente l'iconografia di Helios: la capigliatura richiama quella di Helios sul carro, anche in questo caso, dalla metopa di Troia; il dio, in un'estasi quasi dionisiaca, \u00e8 rappresentato con il corpo che, con la gamba destra leggermente portata in avanti cos\u00ec come la spalla sinistra, crea un avvitamento su s\u00e9 stesso che termina nella testa, ruotata verso sinistra il cui movimento \u00e8 sottolineato dall'ondulazione dei capelli.\nEssa faceva parte di un gruppo di cinque statue, accompagnato da Artemide (A 4126), Latona (A 4127) e due Muse (A 4128 e A 4129) che furono scoperte nella Casa delle Cinque Statue. La prima (1,30 m) si presenta mancante del naso e di met\u00e0 degli avambracci; indossa un sottile chitone sopra al quale ricade un peplo pi\u00f9 pesante. Ha un atteggiamento composto e calmo ma non rigido. Teneva probabilmente degli attributi nelle mani, forse un arco nella mano sinistra. Sono state ritrovate tracce di policromia originale sul peplo, che era blu con il bordo oro, mentre tracce di rosso erano sul chitone, tra i capelli, sulle labbra e sugli occhi. Latona (1,09 m) manca della parte superiore del torso, della testa e della mano destra. Il peso \u00e8 sulla gamba sinistra e il corpo \u00e8 interamente coperto dalle vesti pesanti e larghe, che nascondono la zona della vita. Indossa un peplo e un mantello dalla stoffa pesante, che ricade sul braccio sinistro. Proprio sugli abiti sono state ritrovate tracce di policromia originale: blu e giallo sul peplo, blu e rosso sul mantello e marrone-rossastro sui sandali. La prima Musa \u201ccon la nebride\u201d (1,20 m) manca della testa, del braccio destro e della mano sinistra. Indossa un chitone lungo fino a terra, sopra al quale vi \u00e8 un mantello poggiato sulle spalle che le copre la schiena e una pelle di cervo, legata sulla spalla destra e stretta sotto il seno da una cintura. Marcad\u00e9 sottolinea che il fatto che indossi la nebride potrebbe suggerire che si tratti di un'Artemide. La seconda musa (1,30 m) \u00e8 mancante della spalla e del braccio sinistri, delle dita della mano destra e di parte del piede destro. Sul capo indossa un leggero velo, ricavato dall\"himation\", che copre i capelli delicatamente raccolti dietro la nuca e scende poi sulla schiena avvolgendosi davanti sotto le anche; \u00e8 vestita di un chitone dalle pieghe spesse sopra al quale indossa un \"koplos\". Marcad\u00e9 ha proposto che si potesse trattare di una \"Tyche\" pi\u00f9 che una Musa, per via del peplo e del capo velato e soprattutto perch\u00e9 egli ha supposto che nella mano sinistra tenesse una cornucopia. Le dimensioni (la figura di Apollo misura 1,11 m) e il fatto che fossero poco lavorate sulla parte posteriore suggeriscono che le statue formassero un gruppo unitario e che facessero parte della scena del teatro. F. Queyrel ha invece proposto che il gruppo appena descritto, l'Apollo che calpesta gli scudi galati e la statua ritratto A 4142 fossero tutte opera della stessa bottega e che provenissero dalla Casa di Dioniso invece che dal Teatro. La testa del ritratto A 4142 e numerosi frammenti di Apollo che calpesta gli scudi galati provenivano infatti da quella casa che fu abbandonata e successivamente riutilizzata come sede per dei forni per la calce; di conseguenza, le sette opere sarebbero potute appartenere alla decorazione della Casa di Dioniso e spostate in seguito nella Casa delle Cinque Statue. La figura di Apollo porta un lungo chitone di forma tubolare, stretto in vita da una cintura, sopra al quale indossa un mantello. Questo tipo di abbigliamento \u00e8 riflesso di un preciso schema iconografico: si rappresenta Apollo musico che suona la cetra o la regge con la mano sinistra (occasionalmente pu\u00f2 essere appoggiato a un pilastro) indossando un chitone legato e un \"himation\". Un confronto si pu\u00f2 fare con l'Apollo con la cetra o con l'Apollo n\u00b0 inv. 1344 probabilmente proveniente dal frontone del tempio di Apollo del IV secolo a.C. a Delfi, che nel braccio sinistro, ora mancante, doveva reggere una cetra; entrambi indossano un chitone e un \"himation\". Sulle vesti sono rimaste tracce della policromia originari che permettono di capire che i mantello era dipinto di blu, la cintura di giallo e i sandali di rosso.\nLa statuetta di Apollo e il piccolo torso di Apollo nudo sembrano testimoniare una ripresa di forme arcaiche. Il fatto che la statuetta di Apollo e il piccolo torso di Apollo nudo non siano statue arcaiche \u00e8 deducibile dalla delicatezza delle forme e dal leggero sbilanciamento delle anche che testimoniano una conoscenza delle opere di Prassitele e l'acquisizione di tecniche scultoree pi\u00f9 avanzate nella resa della figura umana. Anch'esse presentano la figura stante in nudit\u00e0, poggianti sulla gamba destra mentre quella sinistra \u00e8 leggermente portata in avanti e in entrambe, nonostante siano mancanti della testa, rimangono le ciocche di capelli intrecciati poggianti sia sul petto sia sulla schiena.\nJean Marcad\u00e9 ha inoltre avanzato l'ipotesi che una piccola sfinge di epoca ellenistica (fig. n\u00ba 7) potesse essere pertinente alla statuetta di Apollo (cat. n\u00ba 1) e che insieme potessero formare una riproduzione della statua di culto arcaica di Apollo. Anche la testa di Apollo riprende, nella severit\u00e0 del volto, modelli pi\u00f9 antichi, se non arcaizzanti, almeno dell'inizio del V secolo a.C. La capigliatura, tenuta da una fascia che circonda la nuca, ricade sulle spalle in grossi boccoli ed \u00e8 definita da Marcad\u00e9 \u201clibica\u201d in quanto la sua origine \u00e8 egiziana e caratterizza la dea Iside e ogni altro esempio che si trova al di fuori dall'Egitto \u00e8 connesso al culto isiaco. Tuttavia il volto, che in origine apparteneva a una statua, \u00e8 difficilmente assimilabile a un'effigie femminile sia per i tratti marcati, come la mascella larga, sia per la capigliatura, dove le ciocche dalle tempie si allungano fino a coprire la base del collo ma non arrivano oltre le spalle come invece avviene nei soggetti femminili.\nLa statua di Apollo che calpesta tre scudi di Galati rappresenta un caso a s\u00e9 rispetto alle altre opere analizzate; essa infatti non raffigura l'iconografia diffusa di Apollo musico, ma si riferisce a un preciso fatto storico. Sono stati riconosciuti negli scudi che il dio calpesta dei \"thyrei,\" ovvero degli scudi galati: ci\u00f2 potrebbe suggerire che la statua si riferisse alla sconfitta subita dai Galati nel 279 a.C. alle porte di Delfi, che secondo Callimaco, Apollo nel ventre della madre aveva profetizzato \u201c\u1f00\u03c3\u03c0\u1f76\u03b4\u03b1\u03c2, \u03b1\u1f32 \u0393\u03b1\u03bb\u03ac\u03c4\u03b7\u03c3\u03b9 \u03ba\u03b1\u03ba\u1f74\u03bd \u1f40\u03b4\u1f78\u03bd \u1f04\u03c6\u03c1\u03bf\u03b9 \u03c6\u03cd\u03bb\u03c9 \u03c3\u03c4\u03ae\u03c3\u03bf\u03bd\u03c4\u03b1\u03b9.\u201d (Inno a Delo, vv. 184-185). B.S. Ridgway ha inoltre supposto che quest'opera potesse essere parte di un pi\u00f9 grande monumento commemorativo, ma rimane solamente un'ipotesi dal momento che essa fu trovata in molti frammenti sparsi per l'area del teatro e che le sue dimensioni minori del reale (1,33 m) suggeriscono che potrebbe essere stata una statua volta alla decorazione domestica. La posa sembra essere una fusione di pi\u00f9 modelli: da un lato il braccio portato sulla testa richiama l'Apollo Liceo di Prassitele, dall'altra la gamba poggiante sugli scudi ricorda il tipo di Afrodite poggiante su una tartaruga. L'Apollo Liceo, un'opera di Prassitele della met\u00e0 del IV secolo a.C., rappresenta il dio poggiante sulla gamba destra mentre la pianta della sinistra, libera dal peso si stacca da terra, creando un movimento a S del corpo sottolineato dallo sbilanciamento delle anche. Il braccio sinistro \u00e8 posato su un pilastro e regge nella stessa mano un arco, mentre il braccio destro, sollevato, poggia sulla testa. Essa \u00e8 caratterizzata da un'acconciatura femminile, con i boccoli che contornano il viso, delicatamente raccolti sulla nuca. Un confronto con una statua di Afrodite in una posa simile \u00e8 possibile con l'Afrodite Brazz\u00e0, conservata al museo di Berlino, riproduzione di un originale di Fidia che rappresenta la dea, vestita di un peplo e un \"himation\" riccamente drappeggiato che ricade sulla coscia sinistra, piegata in avanti e appoggiata a una tartaruga.\nLe opere policrome.\nLa statuaria in marmo greca e romana che ci \u00e8 giunta raramente conserva traccia del suo aspetto originario, quando spesso era completamente dipinta; la pittura era processo fondamentale nella realizzazione di una statua. Andreas Karydas e Hariclia Brecoulaki hanno analizzato a raggi X tracce di colore arancione, marrone, viola, verde e nero che hanno mostrato come essi provenissero da un'ampia gamma di pigmenti tra cui anche minerali: tra essi il blu egizio (che veniva prodotto in loco), il solfuro di arsenico, la jarosite, la celadonite o altri pi\u00f9 esotici come il cinabro e l'orpimento: essi venivano applicati sul marmo sia puri sia mischiati tra di loro attraverso collanti naturali quali la robbia o la malva. I colori pi\u00f9 utilizzati erano il giallo, il blu e il rosa: come riporta C. Blume vi era una particolare propensione all'impiego del blu chiaro e del rosa acceso, frequentemente applicati in associazione tra loro. Il colore veniva applicato sul marmo senza preparazione sottostante oppure su uno strato biancastro di polvere di piombo che conferiva una maggiore aderenza al colore -veniva infatti usato per i colori pi\u00f9 preziosi-, rendeva la superficie pi\u00f9 liscia e esaltava l'intensit\u00e0 del colore. L'abilit\u00e0 degli artisti permetteva loro, sfruttando pochi colori, di creare molte sfumature; esse si ottenevano in diversi modi: usando colori puri -dai pigmenti e dai minerali-, creando una miscela di pigmenti, giocando sul grado di polverizzazione, sfruttando il legante o sovrapponendo tra loro strati di colori (anche fino a quattro). Un altro modo di completare le statue, oltre alla pittura, era la doratura: veniva utilizzata la foglia d'oro (e non la polvere) che si applicava sul marmo o in modo diretto con dei collanti naturali, oppure attraverso uno stato preparatorio composto di ocra gialla o rossa e piombo.\nIl ruolo della doratura e della pittura non era semplicemente decorativo: nell'interagire con la forma divenivano parte integrante dell'opera di cui arricchivano il significato. Innanzitutto queste tecniche potevano servire a coprire i punti di connessione nelle statue laddove fossero stati usati blocchi di marmo diversi; inoltre, sottolineando elementi scolpiti (come le labbra) la pittura poteva potenziarne il realismo, creare dei motivi che fossero in parte scolpiti e in parte dipinti oppure sostituirsi direttamente alla tecnica plastica, creando degli elementi solo attraverso il colore (come ad esempio la decorazione di una veste).\nLa doratura non era da meno: essa era funzionale ad arricchire le statue di gioielli in alcuni casi, o in altri a coprirne tutto il corpo lasciando poco spazio alla pittura.\nLa prima opera analizzata che riporta tracce di policromia fu trovata nello stesso contesto della statua di Apollo seduto: la statua di Apollo nudo. La posa morbida e il corpo femmineo hanno permesso di individuare la figura come Apollo, pi\u00f9 che come un atleta vittorioso. Il corpo \u00e8 nudo e sensuale, in quanto la totale nudit\u00e0 \u00e8 accentuata dalla clamide che morbidamente ricade dalla spalla sul braccio sinistro, senza nascondere nulla. Il ritrovamento, fatto nella Casa delle Maschere, ha portato Marcad\u00e9 a supporre che essa fosse la sede di un'associazione di teatranti di cui la statua era simbolo di un culto apposito. Proprio sulla clamide Philippe Jockey e Brigitte Bourgeois hanno ritrovato tracce della policromia originaria grazie alla fluorescenza UV: la faccia esterna era dipinta di rosa, quella interna di blu e il bordo era dipinto d'oro. Ma il fattore pi\u00f9 importante \u00e8 che sono state ritrovate delle tracce d'oro sul corpo. Le tecniche utilizzate dovevano molto a quelle egizie: lo strato rossastro sottostante la foglia d'oro, ritrovato su alcune statue delie era utilizzato nella doratura delle maschere in stucco delle mummie egizie. Gli scultori delii cominciarono a utilizzare questa tecnica ricoprendo il corpo delle statue in foglia d'oro -per i committenti pi\u00f9 abbienti- mentre gli abiti erano dipinti. Il fine era quello di creare un'opera la cui efficacia non fosse affidata alla sola scultura, ma vi partecipassero, completandola, anche la pittura e la doratura.\nIl Diadumeno \u00e8 una delle opere pi\u00f9 celebri ritrovate a Delo: fu trovata nella Casa del Diadumeno insieme allo Pseudo-Atleta e a una figura di Artemide. La seconda pervenuta intera tranne che per il braccio destro e l'avambraccio sinistro, indossa un \"himation\", sotto al quale vi \u00e8 un \"apoptygma,\" stretta da una cintura sul busto e porta un arco in mezzo ai seni, dove sono stati individuati dei buchi per il fissaggio della freccia. Lo Pseudo-Atleta pervenuto intero combina il volto di un \"mercator\" romano, dai tratti naturalistici e realistici (come le orecchie leggermente sporgenti) con il corpo idealizzato che, invece, si rif\u00e0 a modelli classici. Il Diadumeno fu trovato in un angolo della sala E della casa e rappresenta una copia dell'originale di Policleto del V secolo a.C.: una figura maschile nuda intenta a cingersi il capo con una benda in segno di vittoria. Quest'opera viene inserita tra le raffigurazioni di Apollo nonostante non sia certo che voglia rappresentare il dio che nelle versioni della serie copistica (e dunque, presumibilmente anche nell'originale bronzeo) non presenta alcun attributo apollineo; nella copia delia, invece, il supporto non \u00e8 un semplice tronco di palma ma a esso sono appoggiati un mantello e una faretra, uno dei simboli, quest'ultimo, di Apollo, il dio arciere. La resa del corpo segue i precetti policletei, attenendosi al noto principio di proporzione tra le parti anatomiche, mentre il volto \u00e8 vivo: ogni dettaglio contribuisce all'impressione di vita e movimento, come ad esempio l'irregolarit\u00e0 dei nastri della banda che ricrea l'effetto della stoffa che preme sulla voluminosa capigliatura o la precisione dei rami del tronco dell'albero. Il corpo \u00e8 molto giovane ma al contempo elegante, le varie parti sono definite in modo deciso ma non eccessivo. Il leggero sbilanciamento delle anche, con quella destra portata pi\u00f9 in alto, si accorda in corrispondenza chiastica con l'inclinazione delle spalle, che dunque vede la destra pi\u00f9 in basso. Lo sguardo pacato e dolce \u00e8 rivolto verso il basso. \u00c8 significativo il fatto che, confrontando quest'opera con la copia del Metropolitan Museum, sia risultato che esse hanno le stesse dimensioni (tanto che \u00e8 stato possibile ricostruire calchi in gesso del torso perduto e la parte superiore delle gambe della statua di New York grazie a quella delia, con la quale coincideva perfettamente): ci\u00f2 significa che la precisione delle misure e dei calcoli effettuati per realizzare la copia di Delo non era un fatto eccezionale, ma comune ad altre copie. La singolarit\u00e0 della statua delia stava, invece, nella la presenza della faretra (l'unica tra le copie) che dimostra come l'innovazione e l'iniziativa non mancassero agli scultori delii, che non si limitavano dunque a copiare.\nLe analisi condotte con il video-microscopio da Brigitte Bourgeois e Philippe Jockey hanno mostrato che la statua era completamente rivestita in foglia d'oro: sono state trovate tracce sulle orecchie, il collo, il bicipite destro, sui capelli e sui peli pubici. Inoltre anche il sostegno era integralmente rivestito in oro. L'oro era steso (e non applicato in grani o in polvere) con la tecnica \u201ca ciotola\u201d: veniva applicato su uno strato di polvere biancastra (piombo), gialla e rossa (ocra). Dei fasci luminosi puntati sulla statua hanno poi permesso di individuare delle inclusioni di mica grazie al riflesso dovuto al colore argentato.\nLe opere incerte.\nVi sono due opere la cui identit\u00e0 rimane dibattuta in quanto lo schema iconografico \u00e8 molto simile; potrebbero essere rappresentati, infatti, sia Apollo sia Dioniso. La prima dalle dimensioni piuttosto ridotte (30,5\u00a0cm) presenta una lavorazione sommaria e incompleta. La figura, priva della testa e dell'avambraccio sinistro, poggia il peso sulla gamba destra e con un'accentuata curvatura laterale della schiena si sostiene a un pilastro appoggiandovi il gomito sinistro. L\"himation\" cade dalla spalla sinistra e scende dalla schiena verso l'anca destra, avvolgendosi poi intorno al bacino. Nella mano sinistra teneva probabilmente un arco (il marmo non ancora lavorato si incurva appoggiandosi all'avambraccio). Il pilastro quadrato si differenzia dalla piccola colonna con capitello modanato cui si poggia la statua.\nQuest'opera \u00e8 pervenuta in condizioni migliori della precedente: \u00e8 mancante della testa, del braccio destro e dell'avambraccio sinistro, ma la lavorazione della figura \u00e8 pi\u00f9 fine; solamente il trattamento superficiale del retro della statua fa pensare che non sia ultimata. La posa \u00e8 molto simile a quella dell'altra statua: con il peso sulla gamba destra rigida mentre la sinistra \u00e8 portata in avanti e piegata, la figura si appoggia alla colonna con il gomito sinistro, provocando uno sbilanciamento delle anche. Sulla schiena e sulle spalle ricadono ciocche ondulate di capelli. Anche in questo caso l\"himation\" si appoggia al braccio sinistro avvolgendosi dietro la schiena e coprendo l'inguine grazie al sostegno della coscia destra sul quale ricade creando delle spesse pieghe. L'identificazione, in entrambi i casi, della figura \u00e8 incerta: la morbidezza dell'inclinamento delle anche, sottolineato dall'inguine deliberatamente quasi del tutto scoperto, donano alla figura sensualit\u00e0, tratto che si avvicina di pi\u00f9 a Dioniso, mentre le ciocche ondulate di capelli che ricadono sulle spalle sono assimilabili a entrambe le divinit\u00e0.\nLo schema iconografico del dio che si appoggia a una colonna a un pilastro, diventa frequente per la rappresentazione di entrambi gli dei e facilmente alternabile grazie allo scambio degli attributi: un arco o una corona, una \"phiale\" o un \"kantharos,\" un ramo di alloro o un grappolo d'uva.\nA Delo, Apollo, cos\u00ec come Dioniso, \u00e8 dio delle arti, della musica e del teatro: questo rapporto di entrambi gli dei con il teatro si riflette nelle somiglianze tipologiche fra diverse statue. Ad esempio nel caso di un dio appoggiato a un pilastro o a una colonna \u00e8 difficile distinguere quale dei due sia rappresentato, in assenza di attributi; si possono inoltre riscontrare caratteri dionisiaci nell'estasi musicale di Apollo, come nel caso della statua di Apollo musico. Un'altra contaminazione tipologica la si nota nella statua di Apollo che calpesta tre scudi di Galati, dove i capelli del dio sono tenuti da una mitra dionisiaca, elemento che raramente viene attribuito ad Apollo.\nDurante l'Ellenismo non fu raro un avvicinamento e una sovrapposizione dell'iconografia di Apollo e Dioniso: il primo cominci\u00f2 ad assumere un aspetto pi\u00f9 languido ed effeminato, pi\u00f9 vicino al dio del vino, mentre questo a sua volta perse la connotazione di dio barbuto e maturo, per assumere l'aspetto di una giovinezza apollinea. Questa assimilazione avveniva in corpi rappresentati spesso nudi o semi-nudi, forti e giovanili ma non pi\u00f9 efebici.\nCome riporta E. Calandra, in una recensione al testo di Schr\u00f6der \u201c\"R\u00f6mische Bacchusbilder in der Tradition des Apollon Lykeios. Studien zur Bildformulierung und Bildbedeutung in sp\u00e4thellenistisch-r\u00f6mischer Zeit\"\" in epoca ellenistica la sovrapposizione delle due figure divine \u00e8 dovuta esclusivamente a una nuova concezione della produzione ormai standardizzata \u201cdecontestualizzando le singole componenti e ristrutturandole nella nuova iconografia\u201d: il tipo, ad esempio dell'Apollo Liceo \u00e8 nell'ellenismo intercambiabile fra le due figure.\nAnche la condivisione di aspetti del teatro e della musica, secondo Marcad\u00e9, ha permesso la sovrapposizione iconografica tra Dioniso e Apollo dove \u00e8 stato il secondo ad avere la meglio, acquisendo un'iconografia pi\u00f9 ricca del primo.\nMitologia.\nSecondo la mitologia greca era inizialmente un'isola galleggiante dove si rifugi\u00f2 Latona per partorire i figli gemelli di Zeus lontano dall'ira di Era. \u00c8 pertanto considerata il luogo di nascita del dio Apollo e della dea Artemide, figli di Latona.\nAsteria, figlia della titanide Febe e del titano Ceo, fu la sposa del titano Perse, e gli diede una figlia che chiamarono Ecate. Per sfuggire all'amore fedifrago di Zeus, Asteria si trasform\u00f2 in una quaglia, ma la fuga precipitosa la fece precipitare nel mar Egeo, come un astro (appunto Asteria). Zeus ne fu addolorato e trasform\u00f2 Asteria in un'isola, che si chiama anche Ortigia, ovvero \"isola delle quaglie\". Su quest'isola Latona (sorella di Asteria) trov\u00f2 asilo e vi partor\u00ec Apollo e Artemide. E siccome per la nascita di Apollo, dio del Sole, l'isola fu tutta circonfusa di luce, fu, da allora, chiamata Delo, dal verbo greco \u03b4\u03b7\u03bb\u03cc\u03c9 (deloo) che significa \u201cmostrare\", poich\u00e9 era ormai visibile.\nNelle odi, Pindaro scrisse \"[\u2026] che gli uomini chiamano Delo ma i beati sull'Olimpo, astro della terra scura, visibile da lontano\"; il poeta ne d\u00e0 dunque due denominazioni: la prima, pi\u00f9 umana, con il significato di \"chiara\"; mentre la seconda, divina, la definisce \"astro\", in greco \u1f0c\u03c3\u03c4\u03c1\u03bf\u03bd sinonimo di \u1f00\u03c3\u03c4\u03ae\u03c1 che richiama Asteria, il nome utilizzato prima che l'isola fosse chiamata Delo.\nAmministrazione.\nDal punto di vista amministrativo l'isola \u00e8 compresa nel comune di Mykonos.\nIn realt\u00e0, il fatto che sia disabitata dipende da un preciso motivo: il divieto di pernottarvi \u00e8 infatti legato alla sacralit\u00e0 del luogo, che i governi moderni hanno voluto preservare."}
{"id": "690922", "revid": "38275", "url": "https://it.wikipedia.org/wiki?curid=690922", "title": "Carro Sentinel", "text": ""}
{"id": "690926", "revid": "125731297", "url": "https://it.wikipedia.org/wiki?curid=690926", "title": "Marte (divinit\u00e0)", "text": "Marte () \u00e8, nella religione romana e italica, il dio della guerra e dei duelli e, secondo la mitologia pi\u00f9 arcaica, anche del tuono, della pioggia e della fertilit\u00e0. Simile alla divinit\u00e0 greca Ares, col tempo ne ha assorbito tutti gli attributi, fino a venire completamente identificato con esso.\nCulto.\n\u00c8 una divinit\u00e0 sia etrusca che italica (\"Mamers\" nei dialetti sabellici); nella religione romana (dove era considerato padre del primo re Romolo) era il dio guerriero per eccellenza, in parte associato a fenomeni atmosferici come la tempesta e il fulmine. Assieme a Quirino e Giove, faceva parte della cosiddetta \"Triade arcaica\", che in seguito, su influsso della cultura etrusca, sar\u00e0 invece costituita da Giove, Giunone e Minerva. Pi\u00f9 tardi, identificandolo con il greco Ares, venne detto figlio di Giunone e Giove e inserito in un contesto mitologico ellenizzato.\nAlcuni studiosi del passato (Wilhelm Roscher, Hermann Usner, e soprattutto Alfred von Domaszewski) hanno parlato di Marte anche nei termini di divinit\u00e0 \"agraria\", legata all'agricoltura, soprattutto sulla scorta del testo di una preghiera rimastaci nel \"De agri cultura\" di Catone, che lo invoca per proteggere i campi da ogni tipo di sciagura e malattia. Secondo Georges Dum\u00e9zil tuttavia il collegamento fra Marte e l'ambito campestre non farebbe di lui una divinit\u00e0 legata alla terra, in quanto il suo ruolo sarebbe esclusivamente di difensore armato dei campi da mali umani e soprannaturali, senza diversificazione dalla sua natura intrinsecamente guerresca.\nMarte, nella societ\u00e0 romana, assunse un ruolo molto pi\u00f9 importante della sua controparte greca (Ares), probabilmente perch\u00e9 considerato il padre del popolo romano e di tutti gli Italici in generale: Marte, accoppiatosi con la vestale Rea Silvia gener\u00f2 Romolo e Remo, che fondarono Roma. Di conseguenza Marte era considerato il padre del popolo romano e i romani si chiamavano tra loro \"Figli di Marte\". I suoi pi\u00f9 importanti discendenti, oltre a Romolo e Remo, furono Pico e Fauno.\nMarte comparve spesso sulla monetazione romana, sia repubblicana che imperiale, con vari titoli: \"Marti conservatori\" (protettore), \"Marti patri\" (padre), \"Mars ultor\" (vendicatore), \"Marti pacifero\" (portatore di pace), \"Marti propugnatori\" (difensore), \"Mars victor\" (vincitore).\nIl mese di marzo, il giorno di marted\u00ec, i nomi Marco, Marcello, Martino, il pianeta Marte, il popolo dei Marsi e il loro territorio Martia Antica (la contemporanea Marsica) devono a lui il loro nome.\nLeggenda sulla nascita di Marte.\nSecondo il mito, Giunone era invidiosa del fatto che Giove avesse concepito da solo Minerva senza la sua partecipazione. Chiese quindi aiuto a Flora che le indic\u00f2 un fiore che cresceva nelle campagne in Etolia che permetteva di concepire al solo contatto. Cos\u00ec divent\u00f2 madre di Marte, che fece allevare da Priapo, il quale gli insegn\u00f2 l'arte della guerra. La leggenda \u00e8 di tradizione tarda come dimostra la discendenza di Minerva da Giove, che ricalca il mito greco. Flora, al contrario, testimonia una tradizione pi\u00f9 antica: l'equivalente norreno Thor nasce dalla terra, J\u01ebr\u00f0 e cos\u00ec le molte divinit\u00e0 elleniche.\nNomi.\nMarte era venerato con numerosi nomi dagli stessi latini, dagli Etruschi e da altri popoli italici:\nRappresentazioni.\nGli antichi monumenti rappresentano il dio Marte in maniera piuttosto uniforme; quasi sempre Marte \u00e8 raffigurato con indosso l'elmo, la lancia o la spada e lo scudo, raramente con uno scettro talvolta \u00e8 ritratto nudo, altre volte con l'armatura e spesso ha un mantello sulle spalle. A volte \u00e8 rappresentato con la barba ma, nella maggior parte dei casi, \u00e8 sbarbato. \n\u00c8 raffigurato a piedi o su un carro trainato da due cavalli imbizzarriti, ma ha sempre un aspetto combattivo.\nGli antichi Sabini lo adoravano sotto l'effigie di una lancia chiamata \"Quiris\" da cui si racconta derivi il nome del dio \"Quirino\", spesso identificato con Romolo. Bisogna dire che il nome Quirinus, come il nome Quirites, deriva da *co-uiria, cio\u00e8 assemblea del popolo e indicava il popolo in quanto corpus di cittadini, da distinguere con Populus (dal verbo populari = devastare), che indica il popolo in armi.\nIl ruolo di Marte a Roma.\nA Roma Marte era onorato in modo particolare. A partire dal regno di Numa Pompilio, venne istituito un consiglio di sacerdoti, scelti tra i patrizi, chiamati \"Salii\", chiamati a vigilare su dodici scudi sacri, gli Ancilia, di cui si dice che uno sia caduto dal cielo. Questi sacerdoti erano riconoscibili dal resto del popolo per la loro tunica purpurea. I sacerdoti Salii, in realt\u00e0 erano un'istituzione ben pi\u00f9 antica di Numa Pompilio, risalivano addirittura al re-dio Fauno, che li cre\u00f2 in onore di Marte, costituendo cos\u00ec i primi culti iniziatici latini.\nNella capitale dell'impero, vi era anche una fontana consacrata al dio Marte e venerata dai cittadini. L'imperatore Nerone, una volta, si bagn\u00f2 in quella fontana, gesto che fu interpretato dal popolo come un sacrilegio e che gli alien\u00f2 la simpatia popolare. A partire da quel giorno, l'imperatore inizi\u00f2 ad avere problemi di salute, secondo la gente dovuta alla vendetta del dio.\nFestivit\u00e0.\nEra venerato fastosamente in marzo, il primo mese dell'anno nel calendario romano, che segnava la ripresa delle attivit\u00e0 militari dopo l'inverno e che portava il suo nome, con le \"feriae Martis\", \"Equirria\", \"agonium martiale\", \"Quinquatrus\" e \"tubilustrum\".\nAltre cerimonie importanti avvenivano in febbraio e in ottobre.\nGli \"Equirria\" si tenevano il 27 febbraio e il 14 marzo. Erano giorni sacri con significato religioso e militare; i romani vi mettevano molta enfasi per sostenere l'esercito e rafforzare la morale pubblica. I sacerdoti tenevano riti di purificazione dell'esercito. Si tenevano corse di cavalli nel Campo Marzio.\nLe \"feriae Martis\" si tenevano dal 1\u00ba marzo al 24 marzo.\nDurante le \"feriae Martis\" i dodici \"Salii Palatini\" percorrevano la citt\u00e0 in processione, portando ciascuno un Ancile, uno dei dodici scudi sacri, e fermandosi ogni notte ad una stazione diversa (\"mansio\").\nNel percorso i \"Salii\" eseguivano una danza con un ritmo di tre tempi (\"tripudium\") e cantavano l'antico e misterioso \"Carmen Saliare\".\nIl 19 marzo si teneva il \"Quinquatrus\", durante il quale gli scudi venivano ripuliti.\nIl 23 marzo si teneva il \"Tubilustrium\", dedicato alla purificazione delle trombe usate dai \"Salii\" e alla preparazione delle armi dopo la pausa invernale.\nIl 24 marzo gli \"ancilia\" venivano riposti nel sacrario della \"Regia\".\nL\"'October Equus\" si teneva alle idi di ottobre (15 ottobre). Si svolgeva una corsa di bighe e veniva sacrificato a Marte il cavallo di destra del trio vincente tramite un colpo di lancia del Flamine marziale. La coda veniva tagliata e il suo sangue sparso nel cortile della \"Regia\". C'era una battaglia tradizionale tra gli abitanti della Suburra che volevano la coda per portarla alla \"Turris Mamilia\" e quelli della \"Via Sacra\" che la volevano per la \"Regia\".\nIl 19 ottobre si teneva l\"'Armilustrium\", dedicato alla purificazione delle armi e alla loro conservazione per l'inverno.\nOgni cinque anni si tenevano in Campo Marzio le \"Suovetaurilia\", dove davanti all'altare di Marte (\"Ara Martis\") il censo veniva accompagnato da un rito di purificazione tramite il sacrificio di un bue, un maiale e una pecora.\nLuoghi di culto.\nTra le popolazioni italiche, si sa di un antico tempio dedicato al dio Marte a \"Suna\", antica citt\u00e0 degli Aborigeni, e di un oracolo del dio, nella citt\u00e0 aborigena di \"Tiora\".\nOfferte.\nA Marte si offrivano come vittime sacrificali vari tipi di animali: dei tori, dei maiali, delle pecore e, pi\u00f9 raramente, cavalli, galli, lupi e picchi verdi, molti dei quali gli erano consacrati. Le matrone romane gli sacrificavano un gallo il primo giorno del mese a lui dedicato che, fino al tempo di Gaio Giulio Cesare, era anche il primo dell'anno."}
{"id": "690930", "revid": "33689", "url": "https://it.wikipedia.org/wiki?curid=690930", "title": "Digital signage", "text": "Il digital signage \u00e8 una forma di comunicazione di prossimit\u00e0 sul punto vendita o in spazi pubblici aperti o all'interno di edifici, anche nota in Italia come segnaletica digitale, \"videoposter\" o cartellonistica digitale, i cui contenuti vengono mostrati ai destinatari attraverso schermi elettronici o videoproiettori appositamente sistemati in luoghi pubblici.\nCaratteristiche.\nLe peculiarit\u00e0 del digital signage sono sostanzialmente: \n e la sua malleabilit\u00e0 permette di trasformare in pochi istanti uno spazio pubblicitario in diverse applicazioni.\nIl contenuto mostrato su schermi per cartellonistica digitale pu\u00f2 spaziare dal semplice testo ad immagini statiche arrivando fino a video in movimento con o senza audio.\nAlcune reti di digital signage sono comparabili ad un canale televisivo dal contenuto sia di intrattenimento che informativo, intercalato da segmenti pubblicitari.\n\u00c8 possibile creare contenuti audiovisivi multimediali (da semplici bacheche a scorrimento fino a video poster), che appaiono su LCD, schermi al plasma o vengono videoproiettati, trasformandosi in comunicazioni qualitativamente paragonabili a quelle televisive. \nI contenuti possono essere gestiti da programmi applicativi, attraverso un personal computer o altre apparecchiature, permettendo al singolo o al gruppo di lavoro di modificare in remoto il contenuto, normalmente via internet o LAN, in maniera veloce ed efficiente.\nDigital signage in Italia.\nSeppur in ritardo rispetto alle tendenze internazionali, d'oltremanica e d'oltreoceano, il \"digital signage\" sta nascendo e crescendo anche in Italia. Ad oggi l'applicazione \u00e8 fortemente richiesta dai gestori della farmacie, che trovandosi sempre pi\u00f9 in competizione con nuove realt\u00e0 nate dopo la parziale liberalizzazione del mercato, richiedono sempre pi\u00f9 mezzi innovativi per comunicare e veicolare la fidelizzazione del cliente. Si stanno muovendo verso questa forma di comunicazione anche altri settori come la Grande distribuzione organizzata, le agenzie di viaggio e le aziende di franchising in genere che, "}
{"id": "690935", "revid": "1833487", "url": "https://it.wikipedia.org/wiki?curid=690935", "title": "Potenza (Italia)", "text": "Potenza (, : ; \"Put\u00e9nz\" in dialetto potentino) \u00e8 un comune italiano di abitanti, capoluogo della regione Basilicata e della provincia omonima. \u00c8 il primo comune della regione per popolazione.\n\u00c8 nota come \"\"citt\u00e0 verticale\" per la sua particolare struttura urbanistica, che presenta il centro storico posto sull'altura pi\u00f9 elevata e i restanti quartieri posti ad altitudini gradualmente inferiori; con i suoi 819 metri di altitudine s.l.m. Potenza \u00e8 il capoluogo di regione situato alla quota pi\u00f9 elevata in Italia ed \u00e8 il secondo per altitudine tra i capoluoghi di provincia dopo Enna. \u00c8 nota anche come \"citt\u00e0 delle cento scale\" o \"citt\u00e0 delle scale\"\", per via del suo sistema di scale, antiche e moderne, che collega le varie parti del centro urbano: la citt\u00e0 possiede, infatti, il sistema di scale mobili per il trasporto pubblico di maggior estensione in Europa ed il secondo al mondo dopo quello di Tokyo.\nCapoluogo della Basilicata dal 1806, sede dell'Universit\u00e0 della Basilicata dal 1982, Potenza \u00e8 una delle poche citt\u00e0 italiane ad essere stata insignita di due medaglie d'oro: la prima come citt\u00e0 benemerita del Risorgimento nazionale, nel 1898, la seconda come medaglia d'oro al merito civile, nel 2005.\nGeografia fisica.\nTerritorio.\nLa citt\u00e0 sorge nell'alta valle del Basento, lungo una dorsale appenninica a nord delle Dolomiti lucane racchiusa da vari monti pi\u00f9 alti, tra i quali i Monti Li Foj, pertanto Potenza sorge in una zona ad alta sismicit\u00e0.\nIl nucleo medievale dell'abitato \u00e8 posto su un rilievo a 819 metri s.l.m., cosicch\u00e9 per altitudine ufficiale Potenza \u00e8 seconda solo a Enna tra i capoluoghi di provincia italiani. I quartieri pi\u00f9 moderni sorgono invece pi\u00f9 in basso, sino a lambire il corso del fiume Basento, il cui alveo a partire dalla seconda met\u00e0 del XX secolo \u00e8 stato fortemente antropizzato.\nPer superficie il comune di Potenza \u00e8 l'undicesimo pi\u00f9 grande della regione.\nClima.\nIl clima \u00e8 mediterraneo e montano, quindi relativamente freddo e nevoso d'inverno, tiepido e secco d'estate. Gennaio \u00e8 statisticamente il mese pi\u00f9 freddo e la temperatura media \u00e8 di +3,5\u00a0\u00b0C, mentre luglio e agosto sono i mesi pi\u00f9 caldi e registrano una temperatura media di poco superiore a +20\u00a0\u00b0C.\nOrigine del nome.\nLa prima teoria sull'origine del nome della citt\u00e0 venne riportata dallo storico Emmanuele Viggiano, il quale nelle sue \"Memorie della Citt\u00e0 di Potenza\" cita un'ipotesi secondo cui il toponimo deriverebbe dagli antichi Greci che, vedendo la citt\u00e0 posta originariamente sulle sponde del Basento e colpiti dall'uso che gli abitanti facevano delle sue acque, le avrebbero attribuito lo stesso nome dato al fiume, che corrispondeva alla parola greca \u03a0\u03bf\u03c4\u1f76\u03b6\u03c9 (\"Potizo\"); tale termine in lingua latina sarebbe poi divenuto \"Potentia\", da cui deriverebbe il nome attuale. Secondo Viggiano, quindi, il nome della citt\u00e0 avrebbe un carattere prettamente greco, che non sarebbe potuto derivare dalla lingua del popolo dei Lucani.\nL'ipotesi degli storici contemporanei \u00e8 invece che la citt\u00e0 abbia assunto tale denominazione in occasione della fondazione della colonia romana di \"Potentia\", in quanto simile al nome di altre colonie quali \"Florentia\", \"Valentia\" o \"Faventia\u02d0\" il nome di \"Potentia\", in particolare, sarebbe una formazione latina di tipo augurale, traducibile con \u201cla potente\u201d.\nStoria.\nSimboli.\nLa descrizione pi\u00f9 completa dello stemma cittadino risale allo storico Giuseppe Gattini, operante ad inizio Novecento e autore di una pubblicazione sulle armi comunali lucane: Secondo una tradizione non autentica inoltre il leone dello stemma della citt\u00e0 di Potenza sarebbe gradiente su una scala, il che deriva verosimilmente dall'uso dei maestri scalpellini di riprodurre convenzionalmente sul marmo il colore rosso incidendo dei solchi paralleli e verticali (altri colori, come ad esempio l'azzurro, venivano resi tracciando striature oblique), cosa che ha fatto pensare in seguito che la banda rossa fosse appunto una scala. Il gonfalone invece \u00e8 costituito da un drappo di colore giallo, caricato dello stemma con l'iscrizione centrata in oro della citt\u00e0 di Potenza.\nLa parte di metallo e i cordoni sono dorati, mentre l'asta verticale \u00e8 ricoperta di velluto giallo con bullette dorate poste a spirale e nella freccia \u00e8 rappresentato lo stemma della citt\u00e0 e sul gambo inciso il nome. Il gonfalone si completa con cravatta e nastri tricolorati dai colori nazionali frangiati d'oro.\nOnorificenze.\nPotenza \u00e8 una delle 27 citt\u00e0 decorate con medaglia d'oro come \"benemerite del Risorgimento nazionale\" con regio decreto dell'11 dicembre 1898 firmato dal re Umberto I di Savoia, per le azioni compiute dalla citt\u00e0 nel periodo del Risorgimento, in particolar modo durante la celebre insurrezione lucana. Tale medaglia fu conferita come ricompensa per essere stata, il 18 agosto 1860, la prima citt\u00e0 meridionale a ribellarsi contro i Borbone.\nIl 09 novembre 2005 la citt\u00e0 \u00e8 stata insignita della medaglia d'oro al merito civile in occasione del sisma del 23 novembre 1980.\nMonumenti e luoghi d'interesse.\nArchitetture religiose.\nArchitetture religiose intramurali.\nIl centro storico di Potenza \u00e8 ricco di edifici di culto risalenti principalmente all'epoca medievale, alcuni di essi sorti verosimilmente su preesistenti chiese paleocristiane. Di seguito la lista delle principali costruzioni religiose di interesse storico, artistico e architettonico presenti nella parte antica della citt\u00e0.\nArchitetture religiose extramurali.\nIn minor numero, sono presenti chiese di rilevanza storica e artistica anche al di fuori del centro cittadino, elencate di seguito.\nArchitetture civili.\nGli edifici civili pi\u00f9 importanti della citt\u00e0 sono situati prevalentemente nel centro storico; alcuni di essi sono di costruzione ottocentesca o novecentesca, ma non mancano palazzi nobiliari risalenti al seicento o di epoca medievale. Di seguito la lista degli edifici pi\u00f9 rilevanti.\nPalazzi signorili.\nNel centro cittadino sono presenti diversi palazzi storici appartenuti ad importanti famiglie nobiliari e successivamente a famiglie borghesi della citt\u00e0, oltre al palazzo vescovile.\nPalazzi bancari.\nA Potenza ci sono alcuni esempi di palazzi bancari storici di particolare pregio architettonico.\nArchitetture militari.\nIl centro storico della citt\u00e0, a partire dal medioevo, fu protetto da una cinta muraria, che comprendeva sei porte di accesso, e dalla presenza di un castello, che fungeva anche da punto di osservazione sulla sottostante valle del Basento. I resti di queste fortificazioni sono le rimanenti porte della citt\u00e0 e la Torre Guevara. La caserma Lucania \u00e8 invece una struttura militare risalente all'ottocento.\nAltro.\nPonti.\nA Potenza sono stati realizzati diversi ponti per consentire l'attraversamento del fiume Basento, alcuni dei quali sono di notevole interesse storico o architettonico.\nSiti archeologici.\nIn citt\u00e0 sono state rinvenute numerose epigrafi romane, attualmente visibili su numerosi edifici del centro storico o nei musei e nelle chiese cittadine, che sono state oggetto di studio del grande storico Theodor Momsen. Oltre a questi reperti ed al ponte romano di San Vito, a Potenza sono presenti due importanti siti archeologici risalenti uno all'epoca romana, l'altro all'insediamento degli antichi Lucani.\nAree naturali.\nLa citt\u00e0 si caratterizza per la massiccia presenza di parchi: Potenza \u00e8 infatti una delle citt\u00e0 italiane con la maggiore superficie di verde urbano per abitante. Di seguito l'elenco delle principali aree verdi presenti nel suo territorio.\nSociet\u00e0.\nEtnie e minoranze straniere.\nAl 31 dicembre 2019 risiedevano a Potenza 1.869 cittadini stranieri, pari al 2,8% della popolazione. Le comunit\u00e0 maggiormente rappresentate in percentuale sull'intera popolazione straniera sono:\nLingue e dialetti.\nInsieme ai dialetti di alcuni comuni limitrofi (Tito, Vaglio Basilicata, Pignola e Picerno) quello potentino appartiene ai cosiddetti dialetti gallo-italici di Basilicata.\nTradizioni e folclore.\nLa parata dei turchi di Potenza \u00e8 una parata in costume che si tiene annualmente la sera del 29 maggio, in cui si rappresenta il leggendario intervento di San Gerardo per salvare la citt\u00e0 dall'invasione dei Turchi, evento privo di veridicit\u00e0 storica ma che fa parte del folclore locale. Nella parata generalmente, oltre ad essere rappresentati San Gerardo, gli invasori Turchi ed i soldati medievali difensori della citt\u00e0, sfilano anche dei figuranti che rappresentano il popolo potentino dei secoli XII, XVI e XIX, indossando i vestiti e i costumi tradizionali di quei periodi storici. Il 30 maggio i festeggiamenti in onore del santo si concludono con una processione religiosa che percorre le strade del centro storico.\nLa parata dei turchi di Potenza \u00e8 stata riconosciuta Patrimonio d'Italia per la tradizione dal Ministero del Turismo nel 2011, Patrimonio immateriale d\u2019Italia dall'Istituto centrale per la demoetnoantropologia, \"Meraviglia Italiana\" dal Forum nazionale dei Giovani.\nIstituzioni, enti e associazioni.\nPotenza, in quanto capoluogo di regione, \u00e8 sede del governo della regione Basilicata e del governo della provincia di Potenza.\nTra le istituzioni pubbliche con sede a Potenza si ricorda anche l'Autorit\u00e0 interregionale di bacino della Basilicata, ente che gestisce il bacino idrografico dei principali fiumi che attraversano la Basilicata, il cui territorio di competenza si estende anche ad alcuni comuni limitrofi appartenenti alla Puglia ed alla Calabria.\nA Potenza ha sede l'ospedale San Carlo, azienda ospedaliera pubblica tra le pi\u00f9 grandi del Mezzogiorno per estensione e numero di posti letto, che nel 2013 \u00e8 stata classificata dal quotidiano Il Sole 24 ore come miglior ospedale del Sud Italia, dodicesimo a livello nazionale, per la qualit\u00e0 del servizio offerto. Fu fondato ufficialmente il 2 ottobre 1810 sotto il governo di Gioacchino Murat, anche se le sue origini risalgono al 1626 con l'istituzione di un'opera pia da parte dei frati cappuccini nei locali del castello cittadino, che ricevettero in donazione della contessa della citt\u00e0, Beatrice Guevara.\nA Potenza si trova anche una delle tre sedi dell'Opera Don Uva, ovvero il Centro di riabilitazione Don Uva, istituto privato aperto nel 1954 che si occupa della cura, della riabilitazione e dell'accoglienza di pazienti affetti da Alzheimer e da altre malattie mentali degenerative o causanti disabilit\u00e0.\nSia l'ospedale San Carlo che il Centro di riabilitazione Don Uva si trovano nella zona ospedaliera di Potenza.\nUn altro istituto storico per la sanit\u00e0 cittadina \u00e8 stato l'Istituto Clinico Lucano \"Clinica Luccioni\", struttura privata che era situata nei pressi del centro storico che si occupava della diagnosi e della cura di patologie acute pertinenti alla chirurgia generale ed all'ortopedia traumatologica. Fondata nel 1947 come \"Clinica Luccioni\", garant\u00ec molti servizi sanitari essenziali alla popolazione della provincia di Potenza, ed anche a parte di quella della provincia di Matera, nel periodo in cui le strutture dell'ospedale San Carlo erano in attesa di ricostruzione dopo essere state distrutte dai bombardamenti durante il secondo conflitto mondiale. L'istituto ha attraversato una forte crisi a partire dal 2017, anno in cui sono stati licenziati tutti i suoi dipendenti ed \u00e8 stata revocata la convenzione con la regione Basilicata a causa di una riduzione del fatturato, della mancata assegnazione di nuovi posti letto e di contenziosi con l'amministrazione. Nel 2019 alcuni imprenditori potentini hanno dichiarato di voler avviare un progetto imprenditoriale per riaprire lo storico istituto ed assumere tutti gli ex dipendenti.\nPotenza \u00e8 anche sede del Circolo Culturale \"Silvio Spaventa Filippi\", che rappresenta una delle principali associazioni culturali della Basilicata: fondato nel 1969, \u00e8 promotore dal 1972 del Premio Letterario Basilicata, annovera tra i suoi collaboratori e membri esponenti di spicco della cultura lucana ed italiana e pubblica dal 2001 la rivista culturale \"Leukanik\u00e0\", accreditata come rivista scientifica dall\u2019Agenzia nazionale di valutazione del sistema universitario e della ricerca.\nCultura.\nIstruzione.\nArchivi e biblioteche.\nL'Archivio di Stato di Potenza conserva documenti ed atti prodotti da uffici pubblici, studi notarili ed istituzioni religiose soppresse relativi all'intera Basilicata fino al 1955, anno in cui venne istituito l'Archivio di Stato di Matera; a partire da quella data in poi l'Archivio di Potenza custodisce solo gli atti relativi alla rispettiva provincia.\nL'Archivio storico del comune di Potenza fu istituito con delibera di Consiglio n. 1501 del 31 ottobre 1994 come sezione separata di archivio, in attuazione di quanto previsto dall\u2019art. 30 del DPR 1409 del 30 settembre 1963. Conserva circa 6.000 documenti, in gran parte atti prodotti dall\u2019amministrazione comunale e da alcuni enti presenti sul territorio, che coprono un arco temporale che va dall\u2019inizio dell\u2019Ottocento fino agli anni Settanta del Novecento, pur se con diverse lacune.\nLa Biblioteca nazionale di Potenza, nata come sede distaccata della Biblioteca nazionale di Napoli nel 1974 e divenuta autonoma nel 1984, ospita una collezione di oltre 200.000 unit\u00e0 bibliografiche, alcune di notevole pregio risalenti ai secoli XVI, XVII e XVIII, oltre alla collezione di opere d'arte dell'artista italoamericano Albert Friscia.\nLa Biblioteca provinciale di Potenza, istituita nel 1893 e inaugurata nel 1901, \u00e8 la prima biblioteca pubblica della Basilicata. \u00c8 una delle biblioteche italiane cui spetta di diritto il deposito di una copia di tutto quanto viene pubblicato in Basilicata. Ospita una collezione di circa 140.000 unit\u00e0 bibliografiche, tra cui una notevole raccolta di opere locali che annovera monografie a partire gi\u00e0 dal 1600 e un patrimonio emerografico del XIX e del XX secolo, in gran parte digitalizzato.\nIl 14 ottobre 2017 \u00e8 stato sottoscritto un protocollo d\u2019intesa tra il Ministero dei beni e delle attivit\u00e0 culturali e del turismo, la regione Basilicata e la provincia di Potenza, che ha decretato la nascita del Polo culturale integrato del territorio, che ha riunito la Biblioteca provinciale e la Biblioteca nazionale di Potenza, cui \u00e8 stata affidata la gestione del Polo. Il protocollo d\u2019intesa che ha portato all\u2019integrazione funzionale e gestionale delle due biblioteche, \u00e8 stato sottoscritto nell\u2019immobile denominato Bibliomediateca provinciale, appartenente al patrimonio edilizio della provincia di Potenza. La direzione del Polo \u00e8 stata affidata alla Biblioteca nazionale di Potenza.\nA Potenza ha sede anche la Biblioteca della Deputazione di Storia Patria per la Lucania, che contiene principalmente testi di carattere storico riguardanti tematiche relative al Mezzogiorno d'Italia e alla Basilicata, nonch\u00e9 pubblicazioni periodiche e non di altri istituti culturali e storici con i quali la Deputazione ha rapporti.\nLa Biblioteca per l'infanzia comunale di Potenza venne istituita nel 1983 ed \u00e8 rivolta interamente ad un\u2019utenza di et\u00e0 infantile ed adolescenziale; ha un patrimonio librario costituito da oltre 14.000 volumi ed ha spazi ed ambienti idonei per l'accoglienza di bambini ed adolescenti, dove periodicamente si organizzano attivit\u00e0 ad essi dedicate.\nRicerca.\nLe istituzioni che si occupano di attivit\u00e0 di ricerca presenti in citt\u00e0 sono l'Universit\u00e0 degli Studi della Basilicata, negli ambiti dei rispettivi dipartimenti e scuole, e l'Ospedale San Carlo, che affianca l'attivit\u00e0 scientifica in ambito medico all'erogazione dei servizi tipici di una struttura ospedaliera.\nScuole.\nNella citt\u00e0 di Potenza, oltre ad istituti scolastici prescolari, scolastici di primo e di secondo grado inferiore, sono presenti la maggior parte degli istituti scolastici superiori, tra cui il liceo classico Quinto Orazio Flacco e il liceo scientifico Galileo Galilei.\nLa citt\u00e0 ospita anche un conservatorio statale, il Conservatorio Carlo Gesualdo Da Venosa, dal 1971.\nUniversit\u00e0.\nPotenza \u00e8 la sede legale dell'Universit\u00e0 degli Studi della Basilicata, unica universit\u00e0 statale lucana, a partire dal 1982, anno della fondazione dell'ateneo.\nA Potenza sono operativi due poli dell'Universit\u00e0 della Basilicata: il pi\u00f9 antico ospita tradizionalmente facolt\u00e0 e dipartimenti afferenti a discipline umanistiche, mentre il secondo, ospitato nella struttura appositamente progettata dall'architetto Lucio Barbera, pi\u00f9 moderno, \u00e8 strutturato come cittadella universitaria e costituisce il polo delle discipline tecniche e scientifiche.\nPotenza ospita anche una sede distaccata della facolt\u00e0 di medicina e chirurgia dell'Universit\u00e0 Cattolica del Sacro Cuore a partire dal 1997, a seguito della stipula del protocollo di intesa sottoscritto tra l'ateneo e la regione Basilicata.\nA Potenza si trova anche la \"Scuola Superiore per Mediatori Linguistici della Basilicata\", istituzione universitaria pubblica a gestione privata creata nel 2017 dal MIUR. I corsi della Scuola includono lo studio di numerose lingue europee ed extraeuropee, rendendola una tra le prime in Italia come offerta didattica linguistica.\nIn passato la citt\u00e0 ha ospitato anche una sede distaccata della facolt\u00e0 di scienze motorie dell'Universit\u00e0 degli Studi di Napoli \"Parthenope\". La sede nacque nel 1980, quando l'ISEF di Napoli stipul\u00f2 una convenzione con l'amministrazione comunale potentina. Fu in seguito soppressa nel 2011 per effetto della riforma Gelmini.\nMusei.\nDi seguito la lista delle principali istituzioni museali presenti in citt\u00e0.\nMedia.\nStampa.\nA Potenza ha sede la redazione regionale per la Basilicata dell'ANSA.\nHanno inoltre sede a Potenza le redazioni locali de \"La Gazzetta del Mezzogiorno\", che pubblica l'edizione locale \"Gazzetta di Potenza\", e de \"Il Quotidiano del Sud\", che pubblica l'edizione locale \"Il Quotidiano della Basilicata\"\".\"\nLa citt\u00e0 ospita anche la sede di diverse testate giornalistiche di importanza regionale quali il \"Giornale Lucano\", primo quotidiano lucano ad essere pubblicato anche online, \"Controsenso\" \"Basilicata\", \"Il Lucano Magazine\", \"La Nuova del Sud\" e \"Cronache Lucane\", quest'ultimo facente parte del gruppo editoriale AGI.\nRadio.\nLa sede Rai di Potenza si occupa della produzione radiofonica regionale della Rai in Basilicata.\nA Potenza nacque una delle prime radio locali della regione Basilicata, ovvero \"Radio Potenza Centrale\", che inizi\u00f2 le sue trasmissioni sin dal 1973 e che oggi rappresenta il mezzo editoriale lucano col maggior numero di contatti quotidiani; \u00e8 l\u2019emittente lucana che possiede pi\u00f9 impianti di trasmissione nel meridione d'Italia, le cui trasmissioni sono diffuse, oltre che in tutta la Basilicata, anche in Campania, Puglia, e Calabria.\nRadio Potenza Centrale fa parte del gruppo editoriale AGI, sempre con sede a Potenza, di cui fanno parte anche le radio locali \"Radio Globo\" e \"Radio Eva\".\nHanno inoltre sede a Potenza altre radio locali, quali \"Radio Tour\", \"Radio Carina\", anch'esse a diffusione interregionale nel Sud Italia, \"Radio Idea\", e la web radio \"RadioStudioWeb\".\nTelevisione.\nPotenza ospita la sede regionale della Rai per la Basilicata, che cura la programmazione regionale lucana delle trasmissioni televisive dell'azienda.\nOltre alla sede regionale della Rai, a Potenza ha sede anche la redazione di Telenorba per la Basilicata.\nIl gruppo editoriale potentino AGI \u00e8 proprietario di cinque emittenti televisive locali: \"Mojito Tv, Tele Studio, Basilicata 1, Cronache Lucane Tv, Potenza Centrale Tv.\" Sempre per quanto riguarda le emittenti locali, a Potenza hanno sede \"La Nuova Tv\", che fa parte dello stesso gruppo editoriale del quotidiano \"La Nuova del Sud\", \"CarinaTV\", facente parte del gruppo editoriale di \"Radio Carina\" ed infine \"Lucania.tv.\"\nArte.\nA Potenza oper\u00f2, dal 1608 al 1612, Giovanni De Gregorio, detto \"il Pietrafesa\", uno dei maggiori pittori lucani del Seicento, appartenente alla scuola napoletana; Potenza in particolare \u00e8 la localit\u00e0 che ospita il maggior numero di tele del Pietrafesa, ben cinque, ed \u00e8 inoltre la citt\u00e0 in cui si trovano tutte le opere della fase giovanile dell'artista.\nPotenza diede i natali ai tre fratelli Antonio, Michele e Vincenzo Busciolano, scultori del XIX secolo formati presso il Reale Istituto di belle arti di Napoli, attivi tra il capoluogo partenopeo e quello lucano; furono in particolare allievi del maestro Tito Angelini.\nPotenza ospit\u00f2 anche il noto pittore veneziano Mario Prayer, che oper\u00f2 in citt\u00e0 negli anni trenta e quaranta del 1900. Dal 1933 al 1935 egli realizz\u00f2 assieme al fratello Guido, su commissione dell'allora vescovo Augusto Bertazzoni, il ciclo di affreschi della Cattedrale San Gerardo, oltre ad altri dipinti nella Chiesa di San Michele e nella Chiesa della Trinit\u00e0; il Prayer torn\u00f2 ad operare a Potenza dal 1945 al 1954 per restaurare alcuni dipinti ed opere d'arte delle chiese del centro storico danneggiati durante il secondo conflitto mondiale e per affrescare la Cappella del Beato Bonaventura.\nNel campo delle arti visive e della pittura contemporanea in particolare, Potenza \u00e8 stata nel novecento una notevole fucina di artisti di rilevanza nazionale ed internazionale, tra cui si ricordano Italo Squitieri, pittore impressionista e futurista; Mauro Masi, artista influenzato dall'impressionismo francese; Antonio Masini, pittore, incisore e scultore di fama internazionale nativo di Calvello ma attivo nel capoluogo lucano soprattutto nell'ultima fase della sua vita; Nino Tricarico e Rocco Falciano, anch'essi pittori e scultori; Michele Giocoli, riconosciuto tra i caposcuola della pittura lucana; Francesco Ranaldi, archeologo oltre che pittore di stile espressionista.\nNel campo del design grafico si sono infine distinti i potentini Michele Spera, noto designer della comunicazione e Riccardo Dalisi, artista, architetto e designer di fama internazionale vincitore del Premio Compasso d'oro nel 2014.\nTeatro.\nIl Teatro Francesco Stabile di Potenza costituisce uno dei punti di riferimento culturali della citt\u00e0 e della regione: \u00e8 l'unico teatro lirico della Basilicata, edificato alla fine dell'Ottocento e dichiarato nel 2014 \"teatro storico lucano\".\nIl Cineteatro Don Bosco, edificato nei primi anni ottanta all'interno dell'Opera salesiana di Potenza, con i suoi 604 posti a sedere \u00e8 la struttura teatrale pi\u00f9 capiente della provincia di Potenza.\nIn citt\u00e0 hanno sede numerose compagnie teatrali di antica tradizione e di diverso genere: vi sono compagnie di prosa, di teatro dialettale, di cabaret e teatro comico, oltre a varie compagnie teatrali amatoriali e laboratori di teatro.\nMusica.\nA Potenza visse ed oper\u00f2, nella prima met\u00e0 dell'Ottocento, il maestro Francesco Stabile, uno dei principali compositori lucani, a cui \u00e8 dedicato il teatro cittadino; Potenza ospit\u00f2 anche, tra il 1876 ed il 1879, il compositore lirico Ruggero Leoncavallo, che nella citt\u00e0 lucana tenne lezioni di pianoforte e conobbe verosimilmente le prime ispirazioni delle sue opere Pagliacci e Chatterton.\nNell'ambito della musica sinfonica, a Potenza ha sede l'Orchestra sinfonica lucana, nata nel 1985 come Orchestra da camera lucana, che si \u00e8 esibita anche in eventi internazionali riscuotendo un buon successo di critica e pubblico; la citt\u00e0 ospita anche l'Orchestra del conservatorio di musica Carlo Gesualdo da Venosa.\nPotenza pu\u00f2 vantare anche una buona tradizione nella musica jazz; il genere musicale venne introdotto in citt\u00e0 dalle truppe alleate durante il secondo conflitto mondiale e riscosse un buon successo in termini di praticanti ed appassionati. Negli anni sessanta il maggior esponente della tradizione jazzistica della citt\u00e0 \u00e8 Vittorio Camardese, che invent\u00f2 da autodidatta ed in maniera autonoma una variante della tecnica musicale del \"tapping\". Negli anni settanta si afferma il musicista potentino Giancarlo Cracas e nascono il Centro Jazz \u2018Bill Evans\u2019, su iniziativa di Nicola Latronico, e la rassegna musicale annuale \"Potenza Jazz,\" che si tenne durante tutto il decennio. Nei primi anni 2000 emerge a livello nazionale e poi internazionale l\u2019estro di un altro potentino: Emanuele Basentini, premio Urbani per la chitarra jazz. Nel 2013 si tiene la prima edizione del Potenza International Jazz Festival con la supervisione artistica dello stesso Basentini. Nel 2016 nasce il Jazz Club Potenza, attualmente in attivit\u00e0.\nCucina.\nLa cucina potentina ha origine dalla tradizione contadina e si distingue per i suoi primi piatti a base di pasta, tra cui si ricordano gli strascinati, i ferretti, le orecchiette, i maccheroni ed i ravioli alla potentina, oltre alle \"lagane,\" tipica pasta simile alle tagliatelle ma di lunghezza minore, solitamente accompagnate da fagioli o altri legumi; \u00e8 rinomato anche il tipico rag\u00f9 alla potentina, altrimenti detto \"'ndruppeche\" nel dialetto locale, utilizzato per condire i primi. Altra specialit\u00e0 locale \u00e8 la pizza ripiena, composta da due sfoglie che racchiudono un ripieno di alici, cipolla e uva passa.\nPer quanto riguarda i prodotti da forno salati, la focaccia tipica \u00e8 detta \"u\u2019 rucc\u2019l\u2019\", ed esiste in varie versioni a seconda del condimento: alla cipolla, ai peperoni, alle melanzane, all'origano. La \"ciambotta\" \u00e8 invece un piatto a base di verdure, cos\u00ec come la \"minestra maritata\", che nella versione tradizionale prevede l'aggiunta di carne di maiale ed \u00e8 per questo detta \"minestra maritata ricca\". Il baccal\u00e0 alla potentina \u00e8 l'unico piatto della cucina tipica a base di pesce, che esiste anche nella versione a \"ciauredda\", ovvero a mo' di zuppa; generalmente condito con pomodoro, cipolla, olive e, talvolta, uva passa. il \"pollo alla potentina\" \u00e8 invece una delle preparazioni tipiche a base di carne, con l'aggiunta di pomodoro, cipolla, patate, strutto e peperoncino fresco.\nTra i dolci tipici vi \u00e8 la \"paparotta\", preparata con mosto cotto, farina, zucchero e con l'aggiunta di spezie come cannella e/o chiodi di garofano.\nDi antica tradizione \u00e8 anche la produzione di gassosa, che permane ancora oggi con la presenza di un importante stabilimento.\nGeografia antropica.\nUrbanistica.\nL'area metropolitana di Potenza comprende i comuni di Pignola, Tito, Picerno, Vaglio, Avigliano, Ruoti, Brindisi di Montagna e Pietragalla (comuni contigui); e i comuni di Abriola, Albano, Anzi, Baragiano, Bella, Campomaggiore, Cancellara, Castelmezzano, Filiano, Laurenzana, Oppido, Pietrapertosa, San Chirico Nuovo, Satriano, Savoia, Tolve, Tricarico, Trivigno e Vietri. In questo elenco Tricarico risulta l'unico comune della provincia di Matera facente parte dell'area, mentre il comune pi\u00f9 vicino alla citt\u00e0 \u00e8 quello di Pignola, ormai contiguo, distante solo 6 chilometri dal capoluogo.\nLe principali zone di espansione della citt\u00e0 sono oggi l'area che costeggia il torrente Gallitello e i quartieri di Poggio Tre Galli, Macchia Romana e Macchia Giocoli, che sono attualmente i pi\u00f9 popolosi. L'area del Gallitello ha visto negli ultimi decenni una forte espansione urbanistica, dovuta per lo pi\u00f9 all'apertura di nuove attivit\u00e0 commerciali e allo spostamento in loco di attivit\u00e0 originatesi in altri quartieri della citt\u00e0, il che l'ha resa una zona altamente trafficata, sebbene fino ai primi anni 2000 fosse ancora priva di una completa urbanizzazione. Per migliorare il traffico veicolare nell'area e all'ingresso della citt\u00e0 nel 2007 sono stati avviati i lavori di costruzione del nodo complesso del Gallitello, un sistema viario pensato per agevolare il flusso in entrata e in uscita dallo svincolo di Potenza ovest, scavalcando la tratta ferroviaria Napoli-Taranto ed eliminando la presenza del passaggio a livello. L'infrastruttura \u00e8 stata completata nel 2016.\nA partire dal 2008 nuove costruzioni stanno ancora interessando anche la zona a sud del parco del Rossellino, scelta come area di espansione per nuovi poli commerciali e direzionali e nuove attivit\u00e0 industriali, mentre dal 2013 in poi nuovi insediamenti abitativi hanno visto la luce nell'area nord ovest della citt\u00e0, nelle vicinanze del quartiere Macchia Giocoli. Altre espansioni riguardano Bucaletto, via Cavour, via Ligure e l'area Ponte Nove Luci.\nL'area urbana si sviluppa anche nei rioni Montereale, Murate, Castello, Libert\u00e0, Francioso, Lucania, Santa Croce, San Rocco, Santa Maria, Parco Aurora, Risorgimento, Mancusi, Cocuzzo-Serpentone, CEP, Malvaccaro, Macchia Marconi, Botte, Betlemme, Costa della Gaveta e Zona Industriale.\nSuddivisioni amministrative.\nLa citt\u00e0 di Potenza \u00e8 raggruppata in dodici comitati, aventi ciascuno un presidente eletto direttamente dalla popolazione dei quartieri ricadenti all'interno dello stesso.\nDi seguito la lista dei comitati.\nEconomia.\nArtigianato.\nNel settore dell'artigianato erano storicamente rinomate le lavorazioni del rame e del ferro, che riguardavano soprattutto la produzione di utensili da cucina, cancelli, ringhiere ed oggetti ad uso ornamentale. Un settore artigianale tradizionale ma ancora in espansione \u00e8 quello dei pastifici e delle pasticcerie che producono prodotti alimentari tipici.\nIndustria.\nDiversificata \u00e8 la tipologia di industrie presenti sul territorio, sia per quanto riguarda il settore di appartenenza sia per la provenienza dei capitali: si registra infatti la presenza di aziende meccaniche, elettriche, chimiche, del cemento, alimentari, che nacquero inizialmente grazie ad iniziative dei gruppi industriali Fiat, Montecatini o parastatali, ma con il prosieguo dello sviluppo industriale della citt\u00e0 se ne sono poi aggiunte altre legate a capitali locali.\nServizi.\nCome capoluogo regionale Potenza ha accentuato il suo carattere di centro amministrativo e impiegatizio; grande importanza ha infatti per la citt\u00e0 il settore terziario: la presenza di uffici di enti pubblici, ospedali, scuole, universit\u00e0 ed esercizi commerciali fanno di Potenza la \"citt\u00e0 dei servizi\" a livello regionale.\nSempre nel settore terziario, sono nate in citt\u00e0 molte start-up innovative che operano in svariati ambiti tra cui quelli della mobilit\u00e0 sostenibile, della telemedicina, dei sistemi di pagamento innovativi, coadiuvate dai diversi incubatori di impresa presenti sul territorio.\nTurismo.\nSebbene tradizionalmente il settore del turismo non sia quello preponderante della citt\u00e0, nella seconda met\u00e0 degli anni 2010 si assiste ad un numero crescente di iniziative per promuoverne e valorizzarne il potenziale turistico nonch\u00e9 ad un incremento delle presenze turistiche sia a Potenza che nei comuni circostanti, dovute anche alla posizione di snodo viario regionale della citt\u00e0.\nInfrastrutture e trasporti.\nStrade.\nL'area urbana di Potenza \u00e8 servita da tre principali arterie: il raccordo autostradale Potenza-Sicignano, che collega la citt\u00e0 con l'autostrada del Mediterraneo, e la SS 658 che collega Potenza e Melfi da cui \u00e8 possibile raggiungere anche Foggia e dalla Strada Statale 407 Basentana (Potenza-Metaponto) che collega il capoluogo di regione con la costa jonica della Basilicata e con la SS 106 Jonica per Taranto e Reggio Calabria. Gli ultimi chilometri del raccordo autostradale fungono anche da tangenziale per la citt\u00e0 nella zona Sud, con le uscite Potenza Ovest, Laurenzana, Potenza Centro, Bucaletto e Potenza Est prima di interconnetersi sempre sotto gestione ANAS alla SS 7 Via Appia. La Tangenziale Nord collega invece la zona ospedaliera di Macchia Romana (Ospedale S. Carlo) alla zona di Tiera (Quartiere Tiera), con innesto sulla Potenza-Melfi.\nLe amministrazioni comunali e provinciali, nel corso degli ultimi anni, hanno previsto la costruzione di altri due tratti di tangenziale: il tratto Tangenziale Nord-Dragonara e il tratto Dragonara-Tangenziale Sud, che permetterebbero agli automobilisti di non attraversare la citt\u00e0 per spostarsi dalla zona sud alla zona nord della provincia. La realizzazione di questi due tratti \u00e8 stata posticipata a causa del dirottamento dei fondi stanziati verso la costruzione della \"Superstrada Oraziana\".\nI tratti di tangenziale gi\u00e0 esistenti presentano nove uscite:\nFerrovie.\nPotenza \u00e8 servita linee Salerno-Taranto e Foggia-Potenza gestite da RFI. La citt\u00e0 \u00e8 inoltre servita dalle ferrovie Appulo Lucane con la linea Altamura-Avigliano-Potenza.\nFerrovie dello Stato.\nLe stazioni gestite da RFI presenti in citt\u00e0 sono:\nFerrovie Appulo Lucane.\nLe stazioni delle FAL sono:\nMobilit\u00e0 urbana.\nPotenza \u00e8 trafficata giornalmente da pi\u00f9 di 100.000 utenti ed \u00e8 la seconda citt\u00e0 in Italia per indice di motorizzazione, con 75,1 auto ogni 100 abitanti.\nIl trasporto pubblico urbano, gestito da Trotta Bus Services, serve tramite linee di autobus sia il centro che i quartieri periferici, oltre a fungere da collegamento con le campagne e le contrade situate all'esterno del nucleo urbano principale, attraverso le linee rurali ed \u00e8.\nNel 2007 l'amministrazione decise di migliorare l'offerta del trasporto pubblico utilizzando la linea ferroviaria a scartamento ridotto di propriet\u00e0 delle Ferrovie Appulo Lucane, che collega la stazione Inferiore alla stazione di Macchia Romana, per creare il Servizio ferroviario metropolitano di Potenza. Nel 2015 la societ\u00e0 gestore del servizio avvia dei lavori di ammodernamento della linea che prevedono l'eliminazione dei passaggi a livello presenti in citt\u00e0, in particolare in via Angilla Vecchia, via Campania e via Roma ed il prolungamento della linea fino al nuovo capolinea nei pressi di via del Gallitello.\nScale mobili.\nOltre che dal servizio di autolinee e dal servizio ferroviario metropolitano, la citt\u00e0 \u00e8 servita da quattro impianti di scale mobili, costruiti in pi\u00f9 fasi a partire dagli anni novanta, che collegano i quartieri a valle con il centro storico. Il sistema di scale mobili per il trasporto pubblico di Potenza risulta essere quello pi\u00f9 esteso in Europa ed il secondo al mondo per estensione dopo quello di Tokyo.\nSport.\nArti marziali.\nFrequentata nel comune \u00e8 l'attivit\u00e0 di kickboxing\nCalcio.\nHa sede nel comune la societ\u00e0 di calcio Potenza Calcio, fondata nel 1920 con il nome di Sport Club Lucano che milita nel girone C della Serie C. Il club fu attivo nei primi anni di vita anche nell'atletica leggera e nel ciclismo ed ebbe il suo momento migliore negli anni sessanta, quando disput\u00f2 cinque stagioni consecutive nel campionato di Serie B.\nCiclismo.\nLa citt\u00e0 fu l'arrivo di tappa del Giro d'Italia nel 1961, 1963, 1965, 1967, 1969, 1971, 1975, 1979, 1981, 1986, 1989, 2001.\nNel 1932 l'associazione sportiva potentina Sport Club Lucano organizz\u00f2 uno dei primi giri ciclistici della Basilicata, riservato agli affiliati all'Unione velocipedistica italiana nati o residenti in regione.\nNuoto e pallanuoto.\nLe societ\u00e0 Polisportiva Invicta Nuoto, nata nel 1973 seguita nel 1974 dalla As Tourist Hotel Nuoto Potenza, che diverr\u00e0 Basilicata Nuoto 2000 costituiscono le societ\u00e0 natatorie di Potenza. La squadra di pallanuoto della societ\u00e0 Basilicata Nuoto 2000 raggiunse il suo culmine con il campionato di serie A2 nel 2012.\nL'attivit\u00e0 agonistica del nuoto e della pallanuoto \u00e8 stata negli anni fortemente limitata dall'assenza in tutto il territorio regionale di una piscina olimpionica, ed in generale dallo scarso numero di strutture sportive idonee. il che ha costretto le societ\u00e0 di pallanuoto a disputare i propri incontri casalinghi negli impianti presenti nelle vicine citt\u00e0 campane.\nPallacanestro.\nLa societ\u00e0 di pallacanestro maschile di Potenza fu fondata nel 1966 col nome di Libertas Invicta, divenuta poi Potenza 84 nel 1984 che ottenne come massimo risultato la partecipazione al campionato di Serie B1, poi divenuto Serie A Dilettanti.\nPer quanto riguarda il basket femminile, ha sede nel comune societ\u00e0 BCC Basilia Potenza che ha disputato il campionato di Serie B 2018-2019.\nScherma.\nLa prima \"scuola di scherma e ginnastica\" potentina venne aperta nel marzo del 1902 Ha sede in citt\u00e0 la Societ\u00e0 Schermistica Lucana di Potenza, attiva dal 1979 nelle discipline del fioretto e della spada, che ha conseguito successi a livello nazionale ed internazionale.\nAltri sport.\nHa sede a Potenza una squadra femminile di pallavolo, il Centro KOS Polizia Municipale Volley che milita in serie B2, mentre nella pallavolo maschile la citt\u00e0 \u00e8 rappresentata dalla Virtus Potenza che disputa il campionato di serie B.\nL'Accademia Scacchi Potenza ha militato nel massimo campionato scacchistico nazionale.\nPer quanto riguarda il calcio a 5, la citt\u00e0 \u00e8 rappresentata da quattro squadre che militano in serie C ma con passati in serie B ed in serie A2, che sono lo Shaolin Soccer, il Fustal Potenza, il Real Potenza e il San Gerardo Pz.\nOperano in citt\u00e0 anche due societ\u00e0 di softair: la A.S.D CyberLions Softair Potenza, che disputa attivit\u00e0 agonistica a livello interregionale, e l'A.S.D. Ghost Soldiers Potenza.\nCitt\u00e0 europea dello Sport 2021.\nPotenza, insieme alle citt\u00e0 di Rieti, Siena e Terni \u00e8 stata nominata Citt\u00e0 europea dello Sport per l'anno 2021, riconoscimento assegnato annualmente da \"ACES Europe\".\nL'assegnazione del titolo di \"European City of Sport\" \u00e8 stata comunicata il 30 settembre 2019, dopo un iter di selezione che si era aperto l'11 luglio 2018 con la candidatura ufficiale della citt\u00e0. La consegna ufficiale del titolo \u00e8 avvenuta il 4 novembre 2019 presso il Salone d'Onore del CONI a Roma.\nNel maggio del 2020 ACES Europe autorizza l'estensione al 2022 della nomina di Potenza a Citt\u00e0 europea dello Sport, viste le criticit\u00e0 economiche ed organizzative generatesi come conseguenza della diffusione della pandemia di COVID-19 in Italia.\nImpianti sportivi.\nLo Stadio Alfredo Viviani \u00e8 il principale stadio di calcio della citt\u00e0; \u00e8 intitolato ad Alfredo Viviani, fondatore del primo sodalizio calcistico lucano. La facciata e la tribuna centrale dell'impianto, realizzate entrambe negli anni 30, rendono l'Alfredo Viviani un bene architettonico tutelato e sottoposto a vincolo storico/monumentale.\nUn'altra struttura storica \u00e8 il complesso sportivo situato nel parco di Montereale; edificato nel 1960 in occasione delle olimpiadi di Roma, fino al 2017 venne gestito direttamente dal CONI, per divenire poi di propriet\u00e0 dell'amministrazione comunale. La struttura comprende una palestra polivalente, che ha ospitato eventi di varie discipline tra cui basket, karate, pugliato e volley, oltre che una piscina comunale.\nLa citt\u00e0 di Potenza \u00e8 dotata di due impianti sportivi omologati per l\u2019attivit\u00e0 nazionale di pallacanestro, ovvero il Palazzetto dello sport \"Antonello Pergola\", sito nel parco Rossellino, ed il Pala Basento, inaugurato nel 2012, che \u00e8 il palazzetto dello sport pi\u00f9 moderno della citt\u00e0 ed il pi\u00f9 capiente presente in Basilicata, con 3200 posti a sedere, ed \u00e8 utilizzato anche per ospitare eventi e concerti. La citt\u00e0 \u00e8 dotata anche di 3 impianti sportivi omologati per l\u2019attivit\u00e0 regionale della stessa disciplina, che sono il complesso sportivo \"Rocco Mazzola\" dedicato all'omonimo pugile, situato nel quartiere Risorgimento, ed i complessi sportivi \"Vito Lepore\" ed \"Emilio Caizzo\". Tutte queste strutture possono ospitare anche incontri di pallavolo ed altre attivit\u00e0 agonistiche indoor.\nIl Campo Scuola di Atletica leggera, situato nel quartiere Macchia Romana, \u00e8 la principale struttura per la pratica dell'omonima disciplina."}
{"id": "690936", "revid": "1745361", "url": "https://it.wikipedia.org/wiki?curid=690936", "title": "Anfiarao", "text": "Anfiarao () o Anfirao, \u00e8 un personaggio della mitologia greca, figlio di Oicle (secondo un'altra versione, di Apollo) e di Ipermnestra.\nMitologia.\nAnfiarao aveva avuto in dono da Apollo la preveggenza e divent\u00f2 l'indovino della citt\u00e0 di Argo e dove aveva sposato Erifile (la sorella del re Adrasto), che gli diede due figli, Anfiloco e Alcmeone. \nGrazie alle sue doti, Anfiarao previde il fallimento della spedizione dei Sette contro Tebe e rifiut\u00f2 di accompagnarli ma la presenza di Anfiarao era necessaria, poich\u00e9 serviva un'ultima persona fidata che presidiasse la settima porta di Tebe.\nAnfiarao si nascose in un luogo noto solo a sua moglie ma essa si fece corrompere da Polinice che in cambio della rivelazione del nascondiglio le promise la collana dell'eterna giovinezza, appartenuta ad Armonia.\nAnfiarao fu costretto a partire, ma prima di iniziare il fatale viaggio chiese a suo figlio Alcmeone di vendicare la propria morte uccidendo la madre.\nUna volta a Tebe, Anfiarao ebbe l'incarico di attaccare la porta di Omoloide, ma fu sconfitto e le sue truppe disperse. Anfiarao fu costretto alla fuga e solo l'intervento di Zeus imped\u00ec che venisse ucciso dai soldati tebani. Il dio decise di farlo precipitare in una fossa aperta con uno dei suoi fulmini, e fece s\u00ec che quel luogo diventasse sacro, con un oracolo. Anfiarao cadde nelle viscere della terra e precipit\u00f2 direttamente nell'Oltretomba al cospetto di Minosse, che se lo vide arrivare con l'armatura e il carro da guerra.\nLa sua storia \u00e8 raccontata da vari poeti, la versione pi\u00f9 celebre \u00e8 forse quella nella \"Tebaide\" di Stazio.\nOracolo.\nLa citt\u00e0 di Oropo gli dedic\u00f2 un santuario (\"Amphiareion\"), che ospitava il cosiddetto oracolo di Anfiarao, il quale dal V al I secolo a.C. ebbe in Grecia notevole importanza.\nDivina Commedia.\nDante Alighieri cit\u00f2 Anfiarao come primo esempio di indovini nella quarta bolgia dell'ottavo cerchio dei fraudolenti nell'Inferno. Egli \u00e8 condannato a vagare eternamente con la testa ruotata sulle spalle, che lo obbliga a camminare indietro, in contrappasso con il suo potere \"preveggente\" in vita. Dopo di lui viene citato anche il suo rivale nell'assedio di Tebe, Tiresia, mago e astrologo tebano.\nBronzi di Riace.\n\u00c8 stata formulata l'ipotesi che uno dei due Bronzi di Riace, custoditi presso il Museo Nazionale della Magna Grecia di Reggio Calabria, raffiguri proprio Anfiarao."}
{"id": "690958", "revid": "547992", "url": "https://it.wikipedia.org/wiki?curid=690958", "title": "Anfione", "text": "Anfione (in greco antico \u1f08\u03bc\u03c6\u03af\u03c9\u03bd \"Amph\u00ec\u014dn\") \u00e8 un personaggio della mitologia greca, figlio di Zeus e Antiope (a sua volta figlia di Nitteo di Tebe e di Polisso).\nSecondo la tradizione, \u00e8 ricordato come gentile d'animo e cultore della musica e della poesia.\nMitologia.\nAntiope fu cacciata dal padre Nitteo, quando questi conobbe della gravidanza della figlia cos\u00ec si rifugi\u00f2 allora a Sicione, presso lo zio Lico, dove fu trattata da prigioniera. Qui la ragazza diede alla luce due gemelli, Anfione e Zeto e quando Lico ne venne a conoscenza, ordin\u00f2 che questi venissero abbandonati sul Monte Citerone dove li trov\u00f2 un pastore che e li prese con s\u00e9. Antiope fu quindi riportata nella Cadmea, l'antica rocca di Tebe, dove Lico e sua moglie, Dirce, avevano occupato il trono lasciato vacante dalla morte di Nitteo. Anche qui Antiope fu trattata da schiava, ma riusc\u00ec a fuggire e ritornare dai suoi figli.\nDivenuti adulti, i figli decisero di vendicare la madre e uccisero Lico. Poi attaccarono Dirce ad un toro, che la trascin\u00f2 via uccidendola. I fratelli divennero i nuovi re di Tebe, ma fu Anfione il vero governatore della citt\u00e0. Essi fondarono anche le mura della citt\u00e0, che fino ad allora aveva solo una rocca, detta Cadmea: Zeto portava le pietre, Anfione le sistemava grazie al suono magico della sua lira. Secondo la leggenda costru\u00ec con la musica le mura di Tebe, sia per la capacit\u00e0 di incantare gli animali selvaggi, sia per il potere ordinatore che costringeva i massi a prendere spontaneamente il loro posto nelle mura di una citt\u00e0. Anfione e Zeto governarono in accordo le due citt\u00e0. Anfione spos\u00f2 Niobe, figlia di Tantalo ed ebbero quattordici figli, sette maschi e sette femmine; sua moglie si insuperb\u00ec per questo e os\u00f2 paragonarsi alla dea Latona, la quale aveva solo due figli, Artemide ed Apollo, sentendosi superiore ad essa. Offesa, la dea ordin\u00f2 ai suoi figli di sterminare la progenie dei sovrani. A seguito della strage dei suoi amati figli, Anfione impazz\u00ec e tent\u00f2 di distruggere il tempio di Apollo, venendo ucciso dal dio stesso, mentre Niobe, distrutta dal dolore, fu mutata in pietra, per poi essere trasportata in Frigia sul monte Sipilo, dove ancora non cessa di piangere."}
{"id": "690960", "revid": "110157", "url": "https://it.wikipedia.org/wiki?curid=690960", "title": "Miles Ahead", "text": "Miles Ahead \u00e8 un album di Miles Davis con l'orchestra di Gil Evans pubblicato nel 1957 dalla Columbia Records.\nFu questo il primo album registrato assieme da Davis e Evans, che avrebbero poi proseguito il loro sodalizio con album quali \"Porgy and Bess\" e \"Sketches of Spain\". Gil Evans struttur\u00f3 i dieci brani che compongono l'album in una specie di \"suite\", senza interruzioni tra le tracce. Davis, insolitamente al flicorno \u00e8 l'unico solista in \"Miles Ahead\", arrangiato con una caratteristica sezione di corni.\nNell'ultima sessione di registrazione Davis corresse alcuni pezzi con sovraincisioni che sono abbastanza evidenti nell'attuale versione stereofonica (l'originale era monofonico).\nLa riedizione ha take alternativi di \"Springsville\", \"Miles Ahead\" una prova completa di \"The Meaning of the Blues\", \"Lament\" e \"I Don't Wanna Be Kissed (By Anyone But You)\". Nell'alternate take di \"Springville\", sulla riedizione, si sente brevemente Wynton Kelly al piano. La presenza di Kelly (per una decina di secondi negli alternate e forse per cinque sul master) per questo disco non fu accreditata fino alla riedizione.\nL'album \u00e8 stato premiato con la Grammy Hall of Fame Award 1994."}
{"id": "690962", "revid": "1971044", "url": "https://it.wikipedia.org/wiki?curid=690962", "title": "The Desert Sessions", "text": "The Desert Sessions \u00e8 un collettivo musicale che raccoglie e pubblica canzoni composte da autori vari, ideato da Josh Homme (leader dei Queens of the Stone Age ed ex componente dei Kyuss) nel 1997.\nAlla realizzazione delle \"session\" hanno contribuito in qualit\u00e0 di musicisti e compositori, artisti come PJ Harvey, Jeordie White, Dave Catching, Nick Oliveri, Mark Lanegan, John McBain, Josh Freese, Chris Goss, Alain Johannes, Dean Ween, e molti altri esponenti della cosiddetta \"Palm Desert Scene\".\nStoria delle Desert Sessions.\nLe Desert Sessions iniziarono nell'agosto del 1997 al Rancho de la Luna, situato a Joshua Tree, quando Homme mise insieme musicisti provenienti dai gruppi Monster Magnet, Goatsnake, earthlings?, Kyuss e Soundgarden. Il Rancho de la Luna (di propriet\u00e0 di Dave Catching) era una vecchia casa allestita per l'occasione come un vero e proprio studio di registrazione. Le canzoni vengono scritte e registrate nel giro di qualche ora, o pochi giorni al massimo, trattandosi appunto di session che raggruppano musicisti provenienti da gruppi diversi. La prima session non fu inizialmente concepita in tal senso. Infatti riporta tre giorni di registrazioni da parte di Homme ed il gruppo del quale faceva parte al tempo (The Acquitted Felons).\nSuccessivamente a tale registrazione part\u00ec l'idea di creare le Desert Sessions. Dalla prima session raccolta insieme alla seconda nel disco \"Volumes 1 &amp; 2\", si \u00e8 arrivati fino ai volumi 9 e 10 (al novembre 2006). Nel novembre del 2005 la casa discografica Rekords Rekords (di propriet\u00e0 di Josh Homme) ha annunciato che le Desert Sessions dalla 1 alla 6 verranno ristampate e rese disponibili sia in formato vinile che in quello compact disc dal 2006.\nAlcune delle canzoni pubblicate in questo modo sono state poi trasferite (in parte modificate e cantate quasi sempre da Homme) in alcuni album dei Queens of the Stone Age: \"Avon\" \u00e8 stata inclusa nel loro primo album, \"Monsters in the Parasol\" nell'album \"Rated R\", \"Hangin Tree\" e \"You Think I Ain't worth a Dollar, But I feel Like a Milionaire\" nell'album \"Songs for the Deaf\", \"In My Head\" (anche parte della colonna sonora del videogame \"\") \u00e8 stata riproposta in \"Lullabies to Paralyze\", ed infine \"Make It Wit Chu\" (originariamente \"I Wanna Make it Wit Chu\") \u00e8 ricomparsa nell'album \"Era Vulgaris\"."}
{"id": "690963", "revid": "599013", "url": "https://it.wikipedia.org/wiki?curid=690963", "title": "Hsb", "text": ""}
{"id": "690964", "revid": "466539", "url": "https://it.wikipedia.org/wiki?curid=690964", "title": "M\u00fda", "text": "Biografia.\nInfanzia.\nFiglia di madre italo-americana e padre afro-americano, M\u00fda Marie Harrison nasce il 10 ottobre 1979 a Prince George's County, Maryland, una vasta contea suburbana vicino a Washington D.C. e ha due fratelli pi\u00f9 piccoli, Chaz e Nigel. Inizia presto a studiare canto e tip tap, prendendo lezioni anche a New York da Savion Glover, famoso coreografo di Broadway che comprende fin dall'inizio le potenzialit\u00e0 della giovane. Lo studio di M\u00fda all'inizio si concentra soprattutto sulla danza e il suo talento di danzatrice le permette di apparire nello show della BET \"Teen Summit\". Al liceo M\u00fda \u00e8 una cheerleader e suo padre, musicista professionista, la introduce nello studio della musica, mandandola anche a lezioni di violino.\n\"Mya\" (1998).\nNel 1997 M\u00fda firma un contratto con la Haqq Islam's University Records, grazie all'aiuto dei suoi amici membri del gruppo R&amp;B Dru Hill, i quali scrivono molte canzoni per l'album di esordio della cantante, attirando l'attenzione di \"Haqq Islam\", fondatore dell'etichetta. Il primo album dell'artista, semplicemente intitolato \"Mya\", esce il 21 aprile 1998 sotto la Interscope Records e mette in luce la giovane nel mondo della musica. L'album diventa in breve doppio disco di platino e riesce a produrre tre singoli: \"It's All About Me\" (#2 nelle R&amp;B charts e #6 nella Hot 100), scritta da Sisq\u00f3 dei Dru Hill che collabora anche vocalmente alla canzone; \"Movin' On\" (#4 nelle R&amp;B charts e #34 nella Hot 100) in compagnia di Silkk The Shocker e \"My First Night With You\", ballad composta da Babyface e Diane Warren.\nGrazie al suo album, M\u00fda riceve due nomination ai Soul Train Music Awards, nelle categorie Best R&amp;B/Soul Album e Best New Artist\nPrime collaborazioni.\nIl successo dell'artista e dell'album prosegue grazie a importanti collaborazioni con artisti del panorama Urban che la fanno conoscere nel resto del mondo. Nel 1998 M\u00fda appare con Ol' Dirty Bastard sul singolo tormentone di Pras, \"Ghetto Supastar (That Is What You Are)\", tratto dall'omonimo album del componente dei Fugees e singolo portante della colonna sonora del film \"Bulworth - Il senatore\", con Warren Beatty e Halle Berry. Il singolo entra nella top 20 della Hot 100 e nella top 10 delle classifiche R&amp;B, oltre a raggiungere il numero 2 delle UK charts e ad avere successo in molti altri Paesi: \u00e8 il primo singolo in cui compaia Mya ad arrivare al numero 1 in Nuova Zelanda, ottenendo la prima posizione anche nei Paesi Bassi e in Germania.\nAlla fine dello stesso anno M\u00fda torna nelle zone alte della classifica grazie al singolo tratto da un'altra colonna sonora, quella di \"The Rugrats Movie\": \"Take Me There\" (la cui sonorit\u00e0 evoca l'infantilismo del film) vede la cantante collaborare col gruppo R&amp;B dei BLACKstreet, con l'aggiunta del rap di Ma$e e di Blinky Blink; anche questo brano entra nella top 10 del Regno Unito e delle classifiche R&amp;B di Billboard, oltre a raggiungere la numero 12 della Hot 100 (superando il successo di \"Ghetto Supastar (That Is What You Are)\", che si era fermato al numero 15): \u00e8 il secondo singolo del 1999 ad arrivare al numero 1 in Nuova Zelanda, dove diventa uno dei tre singoli di Mya ad aver raggiunto la prima posizione.\nNel 1999 M\u00fda \"restituisce il favore\" a Silkk The Shocker (guest-star nella sua precedente hit \"Movin' On\") cantando nel singolo \"Somebody Like Me\", tratto dal secondo album del rapper.\n\"Fear of Flying\" (2000).\nIl 25 aprile del 2000 esce il secondo lavoro dell'artista, \"Fear of Flying\", che esordisce nella top 20 della Hot 200 con oltre 70\u00a0000 copie vendute nella prima settimana. Il primo singolo, \"The Best of Me\", in compagnia di Jadakiss, non ha successo come i singoli precedenti. Ma inaspettatamente la scelta del singolo successivo si rivela molto fortunata: \"Case of the Ex\" raggiunge il numero 2 della Hot 100 nell'autunno del 2000 e il video della canzone \u00e8 uno dei pi\u00f9 programmati in TV. Gli USA non sono l'unica nazione dove il singolo diventa il pi\u00f9 grande successo di M\u00fda come solista; \"Case of the Ex\" \u00e8 il primo e finora unico singolo della cantante a entrare nella top 10 inglese, raggiungendo il numero 3; in Australia supera addirittura il successo americano, arrivando alla numero 1 nel marzo del 2001, rimanendo due settimane in vetta e ben diciotto settimane in classifica. Successivamente viene pubblicato un remix del primo singolo \"Best Of Me\", prodotto da Trackmasters e con la partecipazione di Jay-Z, che pur non entrando nell top 40 resta tuttora uno dei pezzi urban pi\u00f9 trasmessi e amati dai dj.\n\"Fear of Flying\", accolto da recensioni eterogenee, diviene platino in meno di un anno e porta Mya nell'olimpo delle star.\nColonne sonore e film.\nNel 2001 Mya torna nei negozi con \"Free\", singolo prodotto da Jimmy Jam &amp; Terri Lewis e tratto dalla colonna sonora di \"Shark 3D\". Il pezzo, decisamente pi\u00f9 pop e dance rispetto alla musica precedentemente incisa dall'artista, non ha successo negli Stati Uniti, mentre diventa una hit nel Regno Unito, dove arriva alla numero 11, mentre in Australia arriva nella top 5 e rimane in classifica per quindici settimane, bissando il successo di \"Case Of The Ex\".\nMa la colonna sonora che permette a M\u00fda di raggiungere la prima posizione in tutto il mondo \u00e8 quella di \"Moulin Rouge!\". La cover di \"Lady Marmalade\" di Patti LaBelle, in collaborazione con le popstar Christina Aguilera e Pink (cantante) e con la rapper Lil' Kim, grazie alla produzione di Missy Elliott e Rockwilder e a un video particolarmente sexy e provocante (ispirato ai \"peep show\"), si trasforma nell'indiscusso pi\u00f9 grande successo dell'anno. \"Lady Marmalade\" raggiunge la numero 1 della Billboard Hot 100 il 27 maggio 2001 e vi rimane per cinque settimane, proclamandosi secondo singolo della storia a raggiungere la prima posizione della Hot 100 grazie solo al passaggio in radio (dopo \"Try Again\" di Aaliyah dell'anno precedente). La canzone ha successo in tutto il mondo e conquista la numero 1 di tutte le classifiche di Billboard e di moltissimi Paesi, tra cui Regno Unito, Australia (per tre settimane), Nuova Zelanda (per tre settimane), Germania, Svezia (per tre settimane), Svizzera (per sei settimane), Brasile, Argentina (per nove settimane), Cile, Canada e Spagna. Laddove non raggiunge la vetta, entra comunque in top 20 o meglio. Per la prima volta M\u00fda entra nella classifica italiana. \"Lady Marmalade\" vince il Grammy come Best Pop Collaboration e due MTV Video Music Awards: \"Video Of The Year\" e \"Best Video From A Movie\". Il pezzo viene considerato ovviamente un punto di svolta per la carriera di tutte e quattro le cantanti.\nNel tardo 2001 M\u00fda pubblica (stavolta da sola) il singolo tratto dalla colonna sonora del film della Disney \"Atlantis - L'impero perduto\", \"Where The Dreams Take You\". Purtroppo la canzone non ha successo, dimostrando come Mya abbia difficolt\u00e0 a sfondare senza l'aiuto di altri artisti, soprattutto al di fuori dei Paesi anglosassoni.\nMa la poliedrica M\u00fda non si limita a entrare nel mondo del cinema solo tramite le colonne sonore; nel 2002 l'artista fa il suo vero esordio sul grande schermo grazie a un ruolo di rilievo nel musical \"Chicago\", Oscar come Miglior Film agli Academy Awards del 2003. Grazie a questo lavoro, Mya guadagna molta stima come attrice e ottiene addirittura due premi: il prestigioso Screen Actors Guild Award e il Phoenix Film Critics Society Award, questo condiviso col resto del cast (che annovera tra gli altri Richard Gere, Ren\u00e9e Zellweger e Catherine Zeta Jones).\nLe richieste cinematografiche arrivano a fiumi e negli a seguire M\u00fda recita in molti film, per alcuni dei quali registra anche delle canzoni: nel 2004 \u00e8 nei film dedicati al ballo \"\" e \"Shall we dance?\" e nel 2005 \u00e8 una delle vittime dell'horror \"Cursed - Il maleficio\", dimostrando di non essere la solita cantante che sperimenta la via del cinema.\n\"Moodring\" (2003).\nDopo un'attesa lunga tre anni, il 22 luglio 2003 esce finalmente il terzo album della cantante, \"Moodring\", che esordisce al numero 3 della Billboard Hot 200 e vende pi\u00f9 di copie solo nella prima settimana di pubblicazione. \"Moodring\" rappresenta l'esordio pi\u00f9 alto nella carriera di M\u00fda. L'album presenta molte influenze rispetto ai lavori precedenti, dal jazz al ragga all'elettronica. Grazie a \"Lady Marmalade\" M\u00fda continua a collaborare con le sue vecchie colleghe, Pink che scrive \"Take This Picture\" e Missy Elliott, la quale produce il primo singolo dell'album, \"My Love Is like...Wo\"; il singolo entra nella top 20 sia della classifica R&amp;B sia di quella pop, diventando uno dei pezzi pi\u00f9 famosi della cantante.\nIl video di \"My Love Is like...Wo\" riceve due nomination agli MTV Video Music Awards del 2003, come Best Dance Video (vinto da Justin Timberlake) e Best Choreography In A Video (vinto da Beyonc\u00e9).\nIl secondo singolo, \"Fallen\", un pezzo mid-tempo che usa vari campionamenti, non ha successo come il primo e si rivela un flop.\n\"Moodring\" con oltre copie vendute viene certificato disco d'oro.\nInoltre nel 2005 appare come protagonista dell'episodio 16 del telefilm \"NCIS\" della seconda stagione dal titolo \"Pop Life\".\n\"Liberation\" e \"Sugar &amp; Spice\" (2007-2008).\nNel 2005 M\u00fda lascia la A&amp;M Records e firma un contratto con la storica Motown Records. Oltre ad avere vari film in arrivo, M\u00fda su Rap-up.com conferma che il quarto album, che dovrebbe chiamarsi \"Liberation\", uscir\u00e0 il 22 luglio 2007, dopo quattro anni di assenza dalle scene musicali. Il primo singolo \"Lock You Down\" con Lil Wayne dovrebbe uscire in radio per marzo dello stesso anno. Nel frattempo il brano \"Ayo!\" viene utilizzato come singolo promozionale. L'uscita dell'album viene posticipata di continuo a seguito di vari problemi, in primis passaggi dell'artista da una casa discografica all'altra. In realt\u00e0 nel 2007 vengono pubblicati i singoli \"Lock You Down\" e \"Ridin\", seguiti dai relativi video, ma entrambi sono dei flop totali; a causa di questo l'uscita dell'album non ha mai interessato l'etichetta della cantante, per timore di un investimento sbagliato. Nell'autunno del 2007 l'album \u00e8 disponibile sulla versione giapponese di iTunes e poco dopo finisce in rete. A questo punto il progetto iniziale viene abbandonato e la cantante dichiara di lavorare all'uscita di un doppio disco: uno caratterizzato da canzoni ballabili e da discoteca (\"Liberation\", con una track listing diversa dall'originale), l'altro pieno invece di ballate soul (chiamato \"Smoke &amp; Mirrors\").\nNel 2008 M\u00fda lascia la Motown e firma un contratto con l'etichetta indipendente Manhattan Records; nel dicembre dello stesso anno pubblica un nuovo album chiamato \"Sugar &amp; Spice\", anche questo esclusivamente per il mercato giapponese. Dato lo scarso successo anche di questo disco, viene pubblicato un solo singolo, \"Paradise\".\n\"Beauty &amp; the Streets\" e \"K.I.S.S. (Keep It Sexy &amp; Simple)\" (2009-2013).\nViene pubblicato nell'agosto 2009 il disco \"Sugar &amp; Spice: The Perfect Edition\", che contiene nuovi remix e un inedito dal titolo \"Wish You Were Here\" (feat. Che'Nelle). Nel settembre seguente esce il mixtape \"Beauty &amp; The Streets Vol. 1\".\nDopo aver lavorato col produttore Junior Sanchez, nel febbraio 2011 pubblica su iTunes il brano \"Love Is the Answer\". In Giappone invece viene diffuso il primo singolo estratto da \"K.I.S.S. (Keep It Sexy &amp; Simple)\".\nQuesto album viene pubblicato nel mese di aprile del 2011 in Giappone, mentre la versione nordamericana del disco esce nel dicembre dello stesso anno in formato digitale.\nTra febbraio e aprile 2014 pubblica due EP in formato digitale.\n\"Smoove Jones\" (2016).\n\"Smoove Jones\" rappresenta l'alterego di M\u00fda, il presentatore di una stazione radiofonica (anch'essa chiamata \"Smoove Jones\"). L'ascoltatore viene accompagnato, traccia dopo traccia, attraverso un viaggio musicale, ricelebrando il sound R&amp;B/soul/hip-hop, con le reminiscenze degli anni settanta, ottanta, e novanta, riadattate in chiave moderna. Questo nuovo lavoro \u00e8 pi\u00f9 maturo e vissuto, sensuale, celebrativo e sexy. In brani come \"Hold On\" M\u00fda parla di esperienze di vita realmente vissute. Nel brano \"Phya\", M\u00fda ricorda quando nel soggiorno della sua adolescenza i genitori ascoltavano i dischi in vinile di Isaac Hayes e quelli degli Earth, Wind &amp; Fire. Nell\u2019\"Outro\" del disco \"Smoove Jones\" regala ai suoi fan mash up di alcuni passati successi di M\u00fda.\nVengono prodotti i singoli dall'album \"Welcome To My World\" e \"Team You\", dedicata ai suoi fan.\nNell'ottobre 2016 ha promosso per la PETA una campagna in favore del veganismo, raccontando in un video di essere vegana da tre anni per ragioni animaliste e salutistiche, e di essere precedentemente stata a lungo vegetariana.\nAi Grammy Awards 2017 l'artista riceve la candidatura nella categoria \"Miglior album R&amp;B\" per \"Smoove Jones\".\n\"TKO (The Knock Out)\" (2017-oggi).\nNel settembre 2017 pubblica il singolo \"Ready for Whatever\", come primo estratto dal suo ottavo album in studio. Nel mese di novembre gli fa seguito un altro singolo dal titolo \"Ready, Part II\".\nNel febbraio 2018 pubblica un terzo singolo, \"You Got Me\". Nell'aprile 2018 pubblica il suo ottavo album in studio \"TKO (The Knock Out)\", prodotto da Lamar \"MyGuyMars\" Edwards. La promozione del disco va avanti con il singolo \"Damage\".\nNel marzo 2018 recita nella serie TV statunitense \"5th Ward The Series\" (UMC).\nNel 2020, Mya pubblica due singoli inediti: \"You Got Me Part II\" e \"Space and Time\"."}
{"id": "690966", "revid": "599013", "url": "https://it.wikipedia.org/wiki?curid=690966", "title": "Hun", "text": ""}
{"id": "690967", "revid": "81646", "url": "https://it.wikipedia.org/wiki?curid=690967", "title": "Gruppo eme", "text": ""}
{"id": "690969", "revid": "1781667", "url": "https://it.wikipedia.org/wiki?curid=690969", "title": "Rusk\u00e1 Poruba", "text": "Rusk\u00e1 Poruba (in ungherese \"Oroszv\u00e1g\u00e1s\", in tedesco \"Zenkerhau\", in ruteno \"Poruba\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nFu citata per la prima volta nei documenti storici nel 1454 (con il nome di \"Poruba\"), quando all'epoca qui la giustizia veniva amministrata secondo il diritto germanico. Fu feudo della Signoria di Stropkov, dopodich\u00e9 pass\u00f2 ai conti Peth\u00f5 e poi agli Horv\u00e1th."}
{"id": "690972", "revid": "599013", "url": "https://it.wikipedia.org/wiki?curid=690972", "title": "Hup", "text": ""}
{"id": "690976", "revid": "124531435", "url": "https://it.wikipedia.org/wiki?curid=690976", "title": "Astianatte", "text": "Astianatte (, \"re della citt\u00e0\"; ) o Scamandrio \u00e8 un personaggio della mitologia greca, figlio di Ettore, l'eroe troiano che combatt\u00e8 nella guerra di Troia prima di morire ucciso da Achille, distinguendosi come il campione tra i suoi compatrioti, e di Andromaca, figlia del re Eezione.\nMitologia.\nAlla nascita, il padre gli impose il nome di Scamandrio, quasi lo considerasse un dono del fiume Scamandro; ma i Troiani, memori delle imprese di Ettore, lo chiamarono Astianatte (che significa \u00absignore della citt\u00e0\u00bb).\nFu ucciso da Neottolemo, il figlio di Achille, che lo gett\u00f2 dalle mura di Troia su consiglio di Ulisse, affinch\u00e9 la stirpe di Priamo non avesse discendenza; venne quindi seppellito da Ecuba, che ne pose il corpo sullo scudo che era appartenuto ad Ettore.\nSecondo altre versioni del mito, il piccolo fu salvato da un'ancella, e, una volta diventato adulto, avrebbe rifondato la citt\u00e0 di Troia.\nSecondo altre versioni ancora, Neottolemo, innamorato di Andromaca e portatala a vivere come sua concubina, avrebbe risparmiato e portato con s\u00e9 anche il bambino.\nInterpretazioni successive.\nLa cronaca di Fredegario contiene la pi\u00f9 antica menzione di una leggenda medievale che collega i Franchi ai Troiani. Una leggenda, ulteriormente elaborata durante il Medioevo, stabil\u00ec Astianatte, sopravvissuto alla caduta di Troia e ribattezzato \"Franco\", come il fondatore della dinastia merovingia e antenato di Carlo Magno.\nSecondo l\"Orlando innamorato\" di Matteo Maria Boiardo (Libro III, Canto V), Andromaca avrebbe sostituito Astianatte con un altro bambino, che fu ucciso dai Greci al posto suo, lasciando il vero figlio nascosto in un bosco. Successivamente Astianatte sarebbe stato portato da un amico di Ettore in Sicilia, dove, prima di essere assassinato dal greco Egisto, concep\u00ec con la regina di Siracusa un figlio, Polidoro, dalla cui stirpe nacque il famoso Ruggero, da cui a sua volta discende la nobile casata degli Este."}
{"id": "690982", "revid": "93556", "url": "https://it.wikipedia.org/wiki?curid=690982", "title": "Faboideae", "text": "Le Faboidee (Faboideae) o Papilionoidee (Papilionoideae) sono una sottofamiglia di piante della famiglia Fabaceae (o Leguminosae).\nDescrizione.\nQuesta sottofamiglia \u00e8 distribuita in tutto il globo e comprende specie adattate ad una grande variet\u00e0 di ambienti.\nComprende alberi, arbusti, erbe e rampicanti.\nIl fiore ha una simmetria bilaterale ed ha la caratteristica forma \"papilionacea\": la corolla \u00e8 costituita da un grande petalo situato superiormente e diretto in alto detto \"vessillo\" e da due petali laterali che somigliano alle due ali di una farfalla e sono detti appunto \"ali\"; i due petali inferiori saldati insieme in basso formano la \"carena\".\nLa formula fiorale \u00e8:\nLe foglie sono generalmente composte.\nIl frutto \u00e8 il tipico baccello delle leguminose.\nMolte specie presentano sulle radici i tipici noduli dovuti ad un microrganismo, il \"Rhizobium leguminosarum\", che fissa l'azoto atmosferico nel terreno.\nSistematica.\nL\"International Legume Database &amp; Information Service\" (ILDIS) assegna alla sottofamiglia Faboideae le seguenti trib\u00f9 e i seguenti generi:\nRilevanza economica.\nLe Faboidee hanno una grandissima rilevanza economica in agricoltura.\nMolte specie sono state infatti coltivate sin dalla preistoria per l'alimentazione umana.\nInoltre, sono state utilizzate nella rotazione delle culture, per il poter fertilizzante dei batteri simbionti nelle radici.\nUn numero sempre maggiore di specie sono usate come piante ornamentali."}
{"id": "690983", "revid": "599013", "url": "https://it.wikipedia.org/wiki?curid=690983", "title": "Isl", "text": ""}
{"id": "690990", "revid": "77358", "url": "https://it.wikipedia.org/wiki?curid=690990", "title": "Giuseppe Francesco Antonio Maria Gioachino Raimondo", "text": ""}
{"id": "690994", "revid": "77358", "url": "https://it.wikipedia.org/wiki?curid=690994", "title": "Giuseppe Francesco Antonio Maria Gioacchino Raimondo", "text": ""}
{"id": "690997", "revid": "1543377", "url": "https://it.wikipedia.org/wiki?curid=690997", "title": "Giro del Belgio 2006", "text": "Il Giro del Belgio 2006, settantaseiesima edizione della corsa, si disput\u00f2 in cinque tappe tra il 24 e il 28 maggio 2006, su un percorso di 875,3\u00a0km. Fu vinto dall'olandese Maarten Tjallingii."}
{"id": "690998", "revid": "7967", "url": "https://it.wikipedia.org/wiki?curid=690998", "title": "Segrezia", "text": ""}
{"id": "691001", "revid": "121262659", "url": "https://it.wikipedia.org/wiki?curid=691001", "title": "Giro del Belgio", "text": "Il Giro del Belgio (ufficialmente \"Belgium Tour\", fr. \"Tour de Belgique\", nl. \"Ronde van Belgi\u00eb\") \u00e8 una corsa a tappe maschile di ciclismo su strada che si svolge annualmente in Belgio. \u00c8 inserito nel calendario dell'UCI Europe Tour, come gara di classe 2.HC.\nStoria.\nLa prima edizione per professionisti si svolse nel 1908, dopo due edizioni riservate ai dilettanti nel 1906 e 1907. Fu sospeso durante la prima e la seconda guerra mondiale, rispettivamente dal 1915 al 1918 e dal 1940 al 1944. Corsa originariamente di notevole prestigio, perse blasone gi\u00e0 fin dagli anni del secondo dopoguerra, quando venne svolta in concomitanza con il Giro d'Italia. Per evitare ci\u00f2 gli organizzatori nel 1962 spostarono la corsa ad aprile.\nNel 1984 la corsa venne spostata ad agosto. La prova non venne disputata dal 1991 al 2001, mentre dal 2002 si svolge tra fine maggio e met\u00e0 giugno. La maglia del leader \u00e8 di colore rosso.\nAlbo d'oro.\n\"Aggiornato all'edizione 2019.\""}
{"id": "691006", "revid": "83531", "url": "https://it.wikipedia.org/wiki?curid=691006", "title": "Giro del Delfinato 2005", "text": "Il Giro del Delfinato 2005, cinquantasettesima edizione della corsa ciclistica e valevole come quattordicesima prova del circuito UCI ProTour, si svolse in sette tappe pi\u00f9 un cronoprologo iniziale dal 5 al 12 giugno 2005, per un percorso totale di 1149,4\u00a0km. Fu vinto dallo spagnolo I\u00f1igo Landaluze, che termin\u00f2 in 28h24'46\".\nSquadre e corridori partecipanti.\nPresero parte alla prova le venti squadre con licenza UCI ProTeam. L'unica ammessa tramite l'assegnazione di \"wild-card\" fu l'AG2R Pr\u00e9voyance."}
{"id": "691011", "revid": "83531", "url": "https://it.wikipedia.org/wiki?curid=691011", "title": "Giro del Delfinato 2006", "text": "Il Giro del Delfinato 2006, cinquantottesima edizione della corsa e valevole come prova del circuito UCI ProTour 2006, si svolse in sette tappe pi\u00f9 un cronoprologo iniziale dal 4 all'11 giugno 2006, per un percorso totale di 1098\u00a0km. Fu vinto dallo statunitense Levi Leipheimer, che termin\u00f2 in 28h07'06\". Nell'ottobre del 2012 l'UCI, accogliendo i provvedimenti adottati dalla USADA, gli revoc\u00f2 la vittoria per uso di sostanze dopanti. La corsa rimase senza un vincitore."}
{"id": "691012", "revid": "161374", "url": "https://it.wikipedia.org/wiki?curid=691012", "title": "M22 (carro armato)", "text": ""}
{"id": "691013", "revid": "1120856", "url": "https://it.wikipedia.org/wiki?curid=691013", "title": "Montalenghe", "text": "Montalenghe (\"Montalenghe\" in piemontese) \u00e8 un comune italiano di 971 abitanti della citt\u00e0 metropolitana di Torino in Piemonte, situato nella parte centrale del Canavese, a pochi chilometri a sud di Ivrea e a breve distanza dal lago di Candia e dall'autostrada Torino-Aosta.\nOrigini del nome.\nIl suo nome deriva dall'unione di \"monte\" con il patronimico germanico \"Adeling o Allo\", oppure, secondo un'altra interpretazione, dal termine originario \"Montislega locus silvestris\", letteralmente \"abitato disteso a lingue in luogo boscoso\".\nStoria.\nSimboli.\nLo stemma comunale \u00e8 stato concesso con decreto del presidente della Repubblica del 25 novembre 2019.\nUn precedente stemma che rappresentava tre monti, era in uso dal 1980 ma non era mai stato ufficializzato. Quando nel 2018, il Comune inizi\u00f2 le pratiche per la sua registrazione, la cittadinanza scelse con un referendum di accostare alle montagne il cedro dell'Atlante, una pianta esistente a Montalenghe vecchia di trecento anni, riconosciuta come albero monumentale dalla Regione Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "691016", "revid": "161374", "url": "https://it.wikipedia.org/wiki?curid=691016", "title": "M24 (carro armato)", "text": ""}
{"id": "691017", "revid": "1354930", "url": "https://it.wikipedia.org/wiki?curid=691017", "title": "Giro del Trentino 2006", "text": "Il Giro del Trentino 2006, trentesima edizione della corsa, si svolse in quattro tappe dal 18 al 21 aprile 2006, per percorso totale di 668,8\u00a0km. Venne vinto dall'italiano Damiano Cunego che termin\u00f2 la gara in 16h28'25\"."}
{"id": "691019", "revid": "124977420", "url": "https://it.wikipedia.org/wiki?curid=691019", "title": "Grup Yorum", "text": "Grup Yorum (\"interpretazione\" in turco) \u00e8 un gruppo musicale fondato nel 1985. Ispirati agli Inti-Illimani dei primi anni del 1980, suonano un genere musicale definito \"Halk M\u00fczi\u011fi\".\nProdotti da Kalan Muzik, famosi in Turchia ed anche all'estero, hanno pubblicato venticinque album tra il 1985 e il 2020 con oltre due milioni di copie vendute e nell'arco di un ventennio si sono esibiti in Germania, Austria, Australia, Francia, Italia, Paesi Bassi, Belgio, Danimarca, Inghilterra e Grecia.\nIl Grup Yorum si riconosce nell'area socialista Internazionalista, contraddistinguendosi per i testi socialmente impegnati: a seguito di ci\u00f2 il gruppo \u00e8 stato perseguitato dal governo turco, impedendo loro di fare concerti e la vendita dei loro dischi e successivamente incarcerandone i membri con l'accusa di terrorismo.\nStoria.\nNel 1985, quattro amici nell'Universit\u00e0 di Marmara hanno formato il Grup Yorum, con una formazione variabile: infatti, man mano che i membri del gruppo venivano perseguitati ed arrestati a causa dei testi delle loro canzoni, diversi musicisti si avvicendavano sul palco.\nL'ultimo concerto dal vivo del gruppo risale al 2015, prima che fosse loro impedito di suonare dal governo turco. Successivamente numerosi membri del gruppo sono stati incarcerati con l'accusa di terrorismo ed accusati \u2013 senza prove ma solo in base a testimonianze estorte con la tortura \u2013 di essere collegati anche militarmente al Fronte Rivoluzionario di Liberazione del Popolo, con pene che arrivano sino all'ergastolo, nonostante essi dichiarassero di non essere affiliati a nessuna organizzazione politica.\nNel 2019 alcuni membri del gruppo hanno iniziato uno sciopero della fame per protesta contro la propria detenzione ritenuta illegittima: a seguito di ci\u00f2 sono morti nel 2020 dopo 288 giorni l'attivista e cantante turca Helin B\u00f6lek e Mustafa Kocak, ambedue di 28 anni di et\u00e0. Il 7 maggio 2020, dopo 323 giorni di sciopero per la stessa causa, \u00e8 morto anche Ibrahim G\u00f6k\u00e7ek, all'et\u00e0 di 40 anni. Lo sciopero ha coinvolto anche due dei loro avvocati difensori.\nFormazione.\nEx componenti.\nIl grassetto indica un membro fondatore del gruppo."}
{"id": "691022", "revid": "116754546", "url": "https://it.wikipedia.org/wiki?curid=691022", "title": "Pietro Scoppola", "text": "Biografia.\nQuando Scoppola \"cominci\u00f2 a interessarsi di storia, nei primi anni cinquanta, lavorava gi\u00e0 come funzionario del Senato: aveva assunto questo ruolo, infatti, all\u2019inizio del 1950, ad appena ventitr\u00e9 anni. Leopoldo Elia, che allo storico romano \u00e8 stato legato da una lunga amicizia, ha scritto che egli \u00abebbe piena consapevolezza di appartenere a un corpo o a un reparto \u201cscelto\u201d dell\u2019apparato statale\u00bb, lavorando prima all\u2019ufficio resoconti, poi nell\u2019ufficio commissioni e infine in quello degli studi legislativi\".\nNegli anni sessanta si schiera a favore di una legge che istituisca il divorzio, in dissenso rispetto alla posizione assunta in quella circostanza dalla Democrazia Cristiana, partito di riferimento della sua area culturale. \"Nel 1973 Scoppola rientr\u00f2 definitivamente nel ruolo di professore universitario, come titolare della cattedra di Storia contemporanea della Facolt\u00e0 di Magistero di Roma, lasciando il Senato, e all\u2019insegnamento affianc\u00f2, nello stesso periodo, la direzione della rivista \"Il Mulino\"\", che tenne fino al 1978 dopo esserne stato capo redattore.\nIn particolare \u00abnel 1974 fu tra i promotori dei Comitati per il \"no\" al referendum sul divorzio. La sua presa di posizione da cattolico \"militante\" contribu\u00ec alla vittoria del \"no\".\u00bb\nDopo il referendum sul divorzio, nel 1975 \u00e8 tra i promotori della \u00abLega Democratica\u00bb, con Beniamino Andreatta, Romano Prodi, Paolo Ruffilli e Paola Gaiotti. Nel 1981 si schiera a favore del referendum sulla legge 194 (la legge che legalizzava l'aborto in Italia), ritenendo che si trattasse di una legge \"abortista\" e ispirata alla \"deresponsabilizzazione\" nei confronti della vita nascente.\nNella IX legislatura (1983-1987) viene eletto senatore - indipendente nelle liste della DC. \u00c8 stato uno dei massimi studiosi al mondo della figura di Alcide De Gasperi. Nel 1992 aderisce al movimento politico Unione dei Progressisti 18 ottobre. Negli ultimi anni si era avvicinato alla Margherita, in particolare al gruppo dei Popolari. Dal 2003 al 2007, \u00e8 stato presidente nazionale della Rete dei Cittadini per l'Ulivo. \u00c8 stato professore ordinario di Storia contemporanea all'Universit\u00e0 La Sapienza di Roma. \u00c8 stato membro della Commissione Nazionale Italiana per l'UNESCO. Ha collaborato al quotidiano \"La Repubblica\". La notizia della sua morte \u00e8 stata data, nel corso di una seduta del Senato della Repubblica, dal senatore Giorgio Tonini.\nIn un comunicato il Presidente della Repubblica Giorgio Napolitano lo ha ricordato come un \u00abilluminato interprete del pensiero e del movimento cattolico, assertore e promotore di dialogo nello spirito della Costituzione\u00bb. Nel 2011 \u00e8 uscito presso il Mulino il libro \"Chiesa e democrazia. La lezione di Pietro Scoppola\", pubblicato da Agostino Giovagnoli, ordinario di Storia contemporanea all'universit\u00e0 Cattolica del Sacro Cuore di Milano, nonch\u00e9 allievo di Scoppola. Il testo \u00e8 un omaggio alla figura dello storico italiano."}
{"id": "691024", "revid": "287204", "url": "https://it.wikipedia.org/wiki?curid=691024", "title": "Helmer Herrera Buitrago", "text": ""}
{"id": "691025", "revid": "2108263", "url": "https://it.wikipedia.org/wiki?curid=691025", "title": "Atlante (mitologia)", "text": "Atlante () \u00e8 un personaggio della mitologia greca: fu un Re della Mauretania, corrispondente al noto sostenitore della Terra entrato nella cultura popolare; questo Atlante \u00e8 un titano di seconda generazione e non va confuso con il figlio di Poseidone e Clito citato nei dialoghi \"Timeo\" e \"Crizia\" di Platone.\nGenealogia.\nFiglio del titano Giapeto ebbe per madre l'oceanina Climene oppure l'oceanina Asia, spos\u00f2 Pleione e con lei gener\u00f2 le Pleiadi, le Iadi, e Iante.\nA volte viene citato anche come padre delle Esperidi, Calipso, Mera e Dione\nMitologia.\nAtlante era re della Mauretania e molto versato nell'astrologia; era considerato il primo ad aver studiato la scienza dell'astronomia. Diodoro Siculo scrive che Atlante fu il primo a rappresentare il mondo per mezzo di una sfera e per questo motivo si diceva che portasse il cielo sulle spalle.\nEsiodo narra che Atlante fu costretto a tenere sulle spalle l'intera volta celeste per volere di Zeus che decise di punirlo perch\u00e9 durante la Titanomachia si era alleato con Crono quando guid\u00f2 i titani contro gli d\u00e8i dell'Olimpo. Nell'Odissea (libro I) viene descritto poeticamente come uno dei pilastri del cielo e sempre nell'Odissea, viene indicato come padre di Calipso.\nAtlante riusc\u00ec a convincere Eracle a sostituirlo temporaneamente nella sua punizione offrendosi di poter raccogliere i pomi d'oro dall'albero del giardino delle Esperidi al suo posto. Ottenuto lo scambio per\u00f2 Eracle riusc\u00ec a convincerlo di tenere momentaneamente la volta per potersi mettere qualcosa sotto le ginocchia e quando Atlante sollev\u00f2 la volta del cielo dalle spalle di Eracle, questi raccolse le tre mele lasciate a terra e se ne and\u00f2. \nSecondo una tradizione il titano fu pietrificato da Perseo che gli mostr\u00f2 la testa di Medusa per punirlo di non averlo ospitato e cos\u00ec Atlante si trasform\u00f2 nell'omonima catena montuosa che si trova nel nord dell'Africa. La prima vertebra della colonna vertebrale, atlante, deve il suo nome a questo personaggio, poich\u00e9 essa sostiene il cranio cos\u00ec come il titano regge la sfera celeste.\nNella cultura contemporanea.\nAtlante \u00e8 l'antagonista principale del libro \"\" (2007) e il protagonista del brano \"La caduta di Atlante\" dell'album \"Prisoner 709\" (2017) del rapper Caparezza. Ad Atlante \u00e8 inoltre dedicata la canzone dei Metallica \"Atlas, Rise!\" dell'album \"Hardwired... to Self-Destruct\" (2016)."}
{"id": "691026", "revid": "729019", "url": "https://it.wikipedia.org/wiki?curid=691026", "title": "Stazione di Wiesbaden Centrale", "text": "La stazione di Wiesbaden Centrale (in tedesco \"Wiesbaden Hbf\") \u00e8 la principale stazione ferroviaria della citt\u00e0 tedesca di Wiesbaden.\n\u00c8 nella corrispondenza con parecchie linee di trasporto urbano (ESWE e S-Bahn). Con 40.000 di viaggiatori al giorno \u00e8 la stazione seconda pi\u00f9 grande trafficata della Assia."}
{"id": "691027", "revid": "92723", "url": "https://it.wikipedia.org/wiki?curid=691027", "title": "Helmer Pacho Herrera", "text": ""}
{"id": "691028", "revid": "259021", "url": "https://it.wikipedia.org/wiki?curid=691028", "title": "Camera Reginale", "text": "La Camera Reginale costitu\u00ec una vera e propria dote assegnata da Federico III, Re di Sicilia, alla consorte Eleonora d'Angi\u00f2 come dono di nozze nel 1302.\nCostituiva una sorta di feudo a disposizione della regnante e veniva amministrata da un governatore. Il dominio col tempo cambi\u00f2, tuttavia si pu\u00f2 genericamente dire che era formata dai territori dei comuni di Patern\u00f2, Mineo, Vizzini, Castiglione di Sicilia, Francavilla di Sicilia, Siracusa, Lentini, Avola, il borgo messinese di Santo Stefano di Briga e l'isola di Pantelleria. Il Castello Maniace fu la sede della Camera Reginale che, morta Eleonora, venne ereditata dalle Regine che si susseguirono, sino al 1537 quando venne abolita."}
{"id": "691029", "revid": "373458", "url": "https://it.wikipedia.org/wiki?curid=691029", "title": "Secrezia di Sicilia", "text": ""}
{"id": "691033", "revid": "1522738", "url": "https://it.wikipedia.org/wiki?curid=691033", "title": "Digivice", "text": ""}
{"id": "691039", "revid": "767487", "url": "https://it.wikipedia.org/wiki?curid=691039", "title": "Castore", "text": ""}
{"id": "691041", "revid": "438678", "url": "https://it.wikipedia.org/wiki?curid=691041", "title": "I fuorilegge del matrimonio", "text": "I fuorilegge del matrimonio \u00e8 stato il secondo e ultimo film collettivo diretto, nel 1963, da Valentino Orsini insieme ai fratelli Taviani.\n\u00c8 un film composto da sei episodi ispirato al progetto di legge presentato dal senatore socialista Luigi Renato Sansone per l'approvazione del \"piccolo divorzio\"."}
{"id": "691042", "revid": "62221", "url": "https://it.wikipedia.org/wiki?curid=691042", "title": "Ferormoni", "text": ""}
{"id": "691043", "revid": "1494169", "url": "https://it.wikipedia.org/wiki?curid=691043", "title": "Contea di Baldwin", "text": ""}
{"id": "691046", "revid": "2014155", "url": "https://it.wikipedia.org/wiki?curid=691046", "title": "Berengario del Friuli", "text": "Per questo \u00abalcuni storici e una certa retorica nazionalistica hanno fatto di lui un campione e un assertore dell'unit\u00e0 d'Italia\u00bb.\nSfondo storico.\nCarlo il Grosso, oltre ad essere insignito del titolo imperiale, era investito dei titoli di re dei Franchi Occidentali, di re dei Franchi Orientali e di re d'Italia. La sua deposizione da parte di Arnolfo di Carinzia durante la dieta di Francoforte (887) rese vacanti tutti questi titoli. In Italia i principali contendenti all'investitura regale furono i \"supermagnates\" dotati della potenza militare sufficiente ad ambire al controllo dei territori soggetti un tempo all'influenza carolingia: i marchesi del Friuli, della Toscana e di Camerino, quest'ultimo unito al ducato di Spoleto, ai quali successivamente si aggiunse il marchesato d'Ivrea.\nBiografia.\nLa lotta per il Regno d'Italia.\nFiglio di Eberardo del Friuli e di Gisella (o Gisla), figlia di Ludovico il Pio, ottenne il titolo marchionale attorno all'874 alla morte del fratello Unroch. A seguito della deposizione di Carlo il Grosso e in mancanza di eredi diretti di quest'ultimo, poteva vantare un diritto dinastico sul Regno d'Italia per linea femminile. Inoltre godeva della disponibilit\u00e0 militare della sua marca, creata per difendere i confini orientali del Sacro Romano Impero dalle incursioni degli Slavi.\nNell'888, riusc\u00ec a convincere un'apposita dieta dei magnati e vescovi riunitasi a Pavia, allora capitale del Regno, a farsi eleggere successore di Carlo il Grosso sul trono italiano, venendo poi incoronato nella basilica di San Michele.\nUn altro pretendente diretto al titolo regale fu Guido II di Spoleto potendo vantare anche lui diritti dinastici in linea femminile. Inizialmente pose la sua candidatura alla corona di Francia, ma i Franchi lo respinsero e scelsero come loro re il duca Eude (o Oddone). Deluso da questo insuccesso, Guido nell'889 rientr\u00f2 in Italia e, violando i precedenti accordi, mosse con un suo esercito contro Berengario pretendendo per s\u00e9 la corona d'Italia. Quando i due eserciti si scontrarono sulla Trebbia, vicino a Piacenza, Berengario sub\u00ec una disastrosa sconfitta e Guido ne approfitt\u00f2 per farsi eleggere re da un'assemblea di vescovi riunita a Pavia. Berengario tuttavia non rinunci\u00f2 formalmente al titolo regale frutto di una consacrazione vescovile che poteva essergli revocata solo con scomunica.\nLa lontananza fra Spoleto e Verona, sede della marca del Friuli ai tempi di Berengario, fece s\u00ec che questi pot\u00e9 operare autonomamente nel nord della penisola. Nell'893 dovette affrontare nuovamente Guido, deciso a ripristinare il proprio potere nei territori a nord dell'Appennino, e chiese appoggio al re dei Franchi orientali Arnolfo che gli invi\u00f2 un esercito condotto dal figlio. L'equilibrio delle forze in campo convinse Arnolfo a scendere in Italia e farsi nominare re dalla dieta pavese. Berengario gli porse omaggio feudale ed ottenne in cambio il governo della penisola a nome del nuovo re. Chiamato da papa Formoso, Arnolfo scese successivamente a Roma allo scopo di farsi incoronare Imperatore ed affrontare l'imperatore rivale Lamberto, figlio di Guido, che minacciava il patrimonio di San Pietro.\nUn attacco reumatico costrinse Arnolfo a riparare in Carinzia, quando era sul punto di muoversi verso Spoleto. Lamberto, definito dai detrattori l'Imperatore di Spoleto, perch\u00e9 il suo potere di fatto era esteso solamente ai suoi possedimenti diretti, ne approfitt\u00f2 per riappacificarsi con Berengario. Alla morte di Lamberto, questi part\u00ec alla volta di Pavia e si fece rieleggere re d'Italia dalla dieta dei feudatari, mentre Arnolfo era impegnato con le prime invasioni ungariche. Nell'899, tocc\u00f2 all'Italia subire la prima scorreria degli Ungari che attraversarono le Alpi seminando distruzione nella pianura padana. Berengario decise di muovere l'esercito contro di loro, ma venne sconfitto il 24 settembre sul Brenta sul guado tra Nove e Cartigliano e fu costretto a pagare un forte riscatto. Per secoli il luogo conserv\u00f2 il nome di \u201c\"vadus Ungherorum\"\u201d.\nIl pesante rovescio militare squalific\u00f2 Berengario agli occhi dei suoi feudatari e dei suoi avversari politici, perch\u00e9 dimostr\u00f2 incapacit\u00e0 nel difendere la penisola dagli attacchi esterni. Morto Arnolfo, il titolo imperiale era tornato vacante, per cui il marchese di Toscana Adalberto e papa Benedetto IV proposero la corona imperiale a Ludovico re di Provenza. Questi scese in Italia, sconfisse Berengario, si fece eleggere re d'Italia dalla dieta pavese (900) e si fece incoronare Imperatore dal papa (901). Nel 902 Berengario rafforz\u00f2 il proprio esercito con mercenari di origine magiara e affront\u00f2 una seconda volta il nuovo Imperatore, sconfiggendolo e costringendolo a tornare in Provenza. Nel 905 Ludovico scese nuovamente in Italia e affront\u00f2 Berengario, che lo sconfisse una seconda volta e lo imprigion\u00f2 a Verona. Ludovico, accusato dal Marchese di spergiuro e quindi accecato, dovette tornare in Provenza e rinunci\u00f2 ai titoli imperiali e regali, lasciando il regno provenzale nelle mani di Ugo.\nBerengario rimase quindi l'unico re.\nRe d'Italia e Imperatore.\nBerengario cerc\u00f2 di stabilizzare la situazione distribuendo benefici e feudi e si rappacific\u00f2 con la marca d'Ivrea, dando in sposa al Marchese Adalberto la propria figlia Gisla. Il suo potere di fatto si estendeva solamente nel nord d'Italia. I grandi margravi dell'Italia centrale, Adalberto II di Toscana e Alberico (marchese di Camerino) praticavano politiche autonome. Non poteva quindi ambire al titolo imperiale la cui investitura era appannaggio del papa.\nL'occasione gli venne fornita da papa Giovanni X, deciso ad espellere un grosso avamposto musulmano posto presso il Garigliano che minacciava la citt\u00e0 romana. Egli chiese a Berengario un appoggio militare, offrendogli in cambio il titolo imperiale e questi accett\u00f2, inviando una forza composta da feudatari dell'Italia settentrionale. Dopo la vittoria delle forze cristiane nella battaglia del Garigliano, scese a Roma ottenendo sia l'incoronazione imperiale, nel dicembre del 915, sia l'omaggio feudale dei marchesi.&lt;br&gt;Secondo l'Anonimo Panegirista che scrisse le sue gesta, durante l'incoronazione di Berengario il popolo acclam\u00f2 il sovrano \"nativa voce\" invece che in latino, lingua usata dagli eruditi; questa \u00e8 una delle prime testimonianze dell'uso della lingua volgare in Italia.\nIl periodo di pace ebbe termine nel 922, quando ci fu una congiura dei grandi del regno, tra cui il Marchese d'Ivrea, mirante a portare il re di Borgogna Rodolfo sul trono italiano. Questi scese in Italia, si fece eleggere re a Pavia e affront\u00f2 l'esercito di Berengario presso Fiorenzuola d'Arda (o presso Fidenza). Berengario fu sconfitto (scamp\u00f2 miracolosamente alla morte, nascosto sotto uno scudo coperto di cadaveri) e dovette riconoscere il titolo regale all'avversario.\nRientr\u00f2 a Verona, covando la vendetta. L'occasione gli fu offerta quando Rodolfo dovette rientrare in Borgogna per fermare le mire del duca Burcardo II di Svevia sui suoi possedimenti. Lanci\u00f2 alla volta di Pavia un esercito mercenario composto da 5000 Ungari, che assediarono la citt\u00e0. Proprio durante l'assedio il lancio di proiettili infuocati scaten\u00f2 un incendio che distrusse completamente la parte orientale della citt\u00e0 (la Faramannia), incluso il palazzo regio, e parte di quella occidentale; presi tra il fuoco e i pagani, i pavesi pagarono un immenso prezzo in vite umane. Il rogo di Pavia rappresent\u00f2 un capitolo orribile della storia di quegli anni, e sin dall'inizio la responsabilit\u00e0 degli eventi fu attribuita a Berengario, che aveva scatenato gli Ungari contro la popolazione del regno: per questo alcuni Veronesi, capeggiati dallo sculdascio Flamberto, ordirono un complotto contro Berengario nel 924.\nLa morte.\nCome riporta Liutprando di Cremona, Berengario fu informato dell'infedelt\u00e0 di Flamberto, ma non diede peso all'informazione. Il giorno prima dell'attentato alla sua vita, Berengario invit\u00f2 Flamberto alla sua presenza, gli ramment\u00f2 i benefici che gli aveva garantito e gli regal\u00f2 una coppa d'oro. Falmberto per\u00f2 continu\u00f2 a perseguire il suo obiettivo e pass\u00f2 la notte a istigare i veronesi contro il loro sovrano. Questo non risiedeva a palazzo ma in una piccola casetta vicino alla chiesa di San Pietro senza alcuna guardia, nonostante l'insistenza del conte Milone. La chiesa era localizzata dove oggi sorge il castel San Pietro.\nAll'alba si diresse alla chiesa per la messa mentre Flamberto, con alcuni uomini, si dirigeva verso la chiesa. Berengario, sentendo il frastuono dei \"milites\", usc\u00ec dalla chiesa cercando di capire cosa stesse succedendo. In lontananza, chiese a Flamberto le sue intenzioni, ed egli lo rassicur\u00f2 dicendo che lui e i suoi uomini erano venuti a proteggerlo da un tentativo di assassinio. Berengario, rassicurato, si pose in mezzo ai \"milites\", ma questi lo catturano e lo trascinano via. Uno di questi lo colp\u00ec alle spalle con una lancia e Berengario mor\u00ec, non lontano dalla stessa chiesa in cui aveva fatto accecare il rivale Ludovico il Cieco. Egli fu vendicato dal conte Milone, il quale fece impiccare tre giorni dopo Flamberto e gli altri \"milites\" coinvolti. Una macchia del suo sangue si pos\u00f2 su una pietra nei pressi della porta della chiesa, ancora visibile ai tempi di Liutprando.\nUn'altra versione della sua morte vuole che sia stato trafitto alle spalle durante una messa nella stessa chiesa.\nMatrimoni e discendenza.\nLa prima moglie di Berengario fu Bertilla, appartenente al potente lignaggio dei Supponidi, figlia di Suppone II e di Berta. Il matrimonio fu celebrato nell'875, e da esso nacquero due figlie:\nDopo la morte per avvelenamento di Bertilla, avvenuta all'inizio del 915, Berengario spos\u00f2 Anna, forse di origine greca e legata all'aristocrazia di Costantinopoli. Il matrimonio fu celebrato a Roma alla fine del 915, ma non gener\u00f2 figli."}
{"id": "691048", "revid": "259021", "url": "https://it.wikipedia.org/wiki?curid=691048", "title": "Segrezia di Sicilia", "text": "La Segrezia di Sicilia, o pi\u00f9 semplicemente la Segrezia (anche definita dogana), era una istituzione territoriale per l'amministrazione dei beni e l'esazione dei tributi esistente nel Regno di Sicilia (e poi anche nel Regno di Napoli) dal medioevo sino alla unit\u00e0 del 1860. La funzione svolta era quindi molto simile alla attuale intendenza di finanza.\nLa Segrezia era presente in ciascuna citt\u00e0 capoluogo di comarca, in una divisione territoriale molto simile alle odierne province.\nEssa operava localmente per conto della corona e fu un intermediario fondamentale per il finanziamento delle casse dello stato, ma anche per lo sfruttamento delle risorse naturali, come boschi, pascoli e miniere.\nGeneralmente le diverse suddivisioni erano dotate di ampi margini decisionali: potevano concedere beni in enfiteusi, pretendere gabelle o affitti.\nLa Segrezia, aveva un proprio organigramma amministrativo e finanziario ed era costituita dal secreto, dal credenziere, dal procuratore fiscale, dal maestro notaro, dal baglio, dal pesatore della seta, dal sigillatore di botti, dal carcerario, da altri impiegati minori o temporanei, dal vice-secreto, dal vice credenziere e dal vice-maestro notaro.\nNegli Stati feudali (comuni con territorio di pertinenza) gli ufficiali dell'amministrazione locale venivano nominati dal feudatario o, in sua vece, dal governatore che egli stesso eleggeva quando, per motivi di lontananza o di altro, non esercitava direttamente i suoi privilegi. Nell'ambito delle singole Universit\u00e0 feudali la carica pi\u00f9 importante era ricoperta dal Secreto (qualche volta localmente chiamato anch'egli Governatore o Camerario) il quale in loco rappresentava il feudatario.\nA lui faceva capo sia la secrezia o camera baronale (cespiti fiscali e privati del barone), sia l'amministrazione dell'Universit\u00e0 (= del comune) e della stessa giustizia. Era il Secreto che curava la cessione in affitto della riscossione delle gabelle (o dazi), in proprio quella della secrezia, invece quella dell'Universit\u00e0 con l'assistenza di Giurati, Sindaco, Maestro Notaro (segretario); era lui che insediava la Corte Capitanale (amministratori della giustizia), e la Corte Giuratoria (amministratori comunali), a lui infine i vari funzionari rispondevano del loro operato."}
{"id": "691050", "revid": "1305772", "url": "https://it.wikipedia.org/wiki?curid=691050", "title": "The Best of Depeche Mode, Volume 1", "text": "The Best Of Depeche Mode, Volume 1 \u00e8 una raccolta dei migliori singoli del gruppo musicale Synthpop britannico Depeche Mode. \u00c8 stato pubblicato nel 2006 dalla Virgin Records per festeggiare 25 anni di fortunata carriera.\nDescrizione.\nContiene i primi successi come \"Just Can't Get Enough\" e \"New Life\". Ripercorre la storia dal 1980 (anno di nascita della band) al 2006, anno di uscita dell'ultimo singolo, \"Martyr\", una delle canzoni scartate dal loro ultimo album in studio pubblicato nel 2005, \"Playing the Angel\"; essa ha preso posto nella raccolta come singolo promozionale.\nLe confezioni sono 2: una contenente la sola compilation e un'altra contenente la compilation pi\u00f9 un DVD antologico chiamato \"The Best of Videos, Volume 1\" con 23 videoclip della band, pi\u00f9 un documentario sulla raccolta.\n\"The Best of Depeche Mode Videos, Volume 1\".\nNel marzo 2007 \u00e8 uscito in versione singola un DVD chiamato \"The Best Of Videos, Vol.1\" che contenente 23 video musicali della band e un documentario sul greatest hits \"The Best Of, Vol. 1\".\nNel DVD vi sono inclusi anche video di canzoni assenti nel CD audio, ovvero \"Stripped\", \"A Question of Time\", \"Behind the Wheel\", \"In Your Room\", \"Barrel of a Gun\", \"Only When I Lose Myself\" ed \"I Feel Loved\"; inoltre \u00e8 presente la versione remixata di \"Enjoy the Silence\" pubblicata per anticipare la raccolta di remix \"Remixes 81-04\"."}
{"id": "691051", "revid": "29990", "url": "https://it.wikipedia.org/wiki?curid=691051", "title": "Baldwin County", "text": ""}
{"id": "691054", "revid": "729019", "url": "https://it.wikipedia.org/wiki?curid=691054", "title": "Ottava battaglia dell'Isonzo", "text": "L'ottava battaglia dell'Isonzo \u00e8 un evento della prima guerra mondiale: l'offensiva italiana inizi\u00f2 tra il 10 ed e il 12 ottobre 1916 nella zona di Doberd\u00f2, a est di Monfalcone.\nBattaglia.\nDopo il consueto bombardamento distruttivo, l'esercito italiano usc\u00ec dalle trincee e attacc\u00f2 il nemico su ordine del Comando supremo militare italiano dal quale dipendeva il IV Gruppo aereo. A sera sul Carso in alcuni punti gli italiani erano riusciti ad oltrepassare le posizioni austriache di poche centinaia di metri, poi le truppe erano state costrette a fermarsi sotto il fuoco nemico. Lungo il fiume Vipacco erano stati conquistati dei tratti della prima linea nemica, senza poter andare oltre.\nL'11 ottobre la battaglia riprese: contemporaneamente le artiglierie italiane ed austriache iniziarono un furioso bombardamento, mentre le truppe si scontravano sul campo di battaglia. A sera gli italiani erano riusciti a conquistare altri tratti di trincee nemiche.\nIl 12 gli austriaci tentavano una serie di contrattacchi per riconquistare le posizioni perdute ma furono sempre respinti, con perdite elevate, e centinaia di austriaci furono fatti prigionieri. Ci\u00f2 fu a causa della cessazione degli scontri con lo scopo di consentire il rafforzamento sulle nuove posizioni.\nDal 10 al 12 ottobre si ebbero circa 24.500 perdite tra gli italiani, e 40\u00a0500 tra gli austriaci.\nCon l'ottava battaglia dell'Isonzo, la linea del fronte era arrivata a pochi chilometri dalle difese della citt\u00e0 di Trieste. Gli austriaci, per restringere il fronte ed avere pi\u00f9 truppe sulle nuove linee, arretrarono di centinaia di metri, abbandonando la zona di Gorizia e ritirandosi su una nuova linea che andava dal monte Santo verso il mare, nei pressi delle colline dell'Ermada.\nL'offensiva \u00e8 una delle cosiddette \"spallate\" militari lanciate dal generale Cadorna per logorare gli austro-ungarici. Ma il tempo avverso, la resistenza delle truppe imperiali, gli errori tattici, la scarsit\u00e0 di mezzi e materiali fanno guadagnare poco terreno alle truppe italiane che poi vengono costrette a bloccarsi sulle posizioni guadagnate dalla controffensiva austriaca. Le perdite sono alte da entrambe le parti."}
{"id": "691056", "revid": "287204", "url": "https://it.wikipedia.org/wiki?curid=691056", "title": "Contea di Baldwin (Alabama)", "text": "La contea di Baldwin, in inglese Baldwin County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di abitanti. Il capoluogo della contea \u00e8 Bay Minette. La contea deriva il suo nome da Abraham Baldwin, Presidente pro tempore del Senato degli Stati Uniti d'America dal 1801 al 1802.\nGeografia fisica.\nLa contea si trova nel sud-ovest dello Stato e si affaccia a sud sul Golfo del Messico. \u00c8 la dodicesima contea per estensione a est del fiume Mississippi. Lo United States Census Bureau certifica che l'estensione della contea \u00e8 di 5.250 km\u00b2, di cui 4.135 km\u00b2 su terraferma e 1.115 km\u00b2 di acque interne. Nella contea \u00e8 presente una porzione del Bon Secour National Wildlife Refuge.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa contea di Baldwin fu costituita il 21 dicembre 1809, 10 anni prima che l'Alabama diventasse uno stato. Inizialmente Baldwin County era parte dello stato della Florida. \nI confini della contea mutarono nel tempo, soprattutto in risposta all'aumento demografico.\nNel primo periodo della creazione della contea il capoluogo era McIntosh Bluff (che ora si trova nella contea di Mobile). Nel 1810 il capoluogo divenne Blakeley, e nel 1868 fu la volta di Daphne. Nel 1900, con un atto della legislatura dell'Alabama, venne autorizzato lo spostamento del capoluogo all'attuale Bay Minette.\nLa contea venne dichiarata area disastrata nel settembre 1979 a causa dell'Uragano Frederic, nel luglio 1997 a causa dell'Uragano Danny, nel settembre 1998 per l'Uragano Georges, nel settembre 2004 per l'Uragano Ivan, e ancora nell'agosto 2005 a causa dell'Uragano Katrina.\nSociet\u00e0.\nEvoluzione demografica.\nAl censimento del 2010, risultano abitanti, nuclei familiari e famiglie residenti nella contea. La densit\u00e0 della popolazione \u00e8 di 34,72 ab./km\u00b2. Ci sono alloggi con una densit\u00e0 di 23/km\u00b2. La composizione etnica della citt\u00e0 \u00e8 85,7% bianchi, 3,4% neri o afroamericani, 0,7% nativi americani, 0,7% asiatici, 0,04% isolani del pacifico, 2,0% di altre razze, e 1,5% meticci. Il 4,4% della popolazione \u00e8 ispanica.\nDei nuclei familiari, il 28,0% ha figli di et\u00e0 inferiore ai 18 anni che vivono in casa, il 54,5% sono coppie sposate che vivono assieme, il 11,1% \u00e8 composto da donne con marito assente, e il 30,1% sono non-famiglie. Il 25,1% di tutti i nuclei familiari \u00e8 composto da singoli e il 10,2% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,46 mentre la dimensione media di una famiglia \u00e8 di 2,93.\nLa suddivisione della popolazione per fasce d'et\u00e0 \u00e8 la seguente: 23% sotto i 18 anni, 10,6% dai 18 ai 24, 24,4% dai 25 ai 44, 28,3% dai 45 ai 64, e 16,9% oltre i 65 anni. L'et\u00e0 media \u00e8 41,1 anni. Per ogni 100 donne ci sono 95,7 uomini. Per ogni 100 donne sopra i 18 anni ci sono 95,46 uomini.\nIl reddito medio di un nucleo familiare \u00e8 di $, mentre per le famiglie \u00e8 di $. Gli uomini hanno un reddito medio di $ contro i $ delle donne. Il reddito pro capite della contea \u00e8 di $. Il 10,10% della popolazione e il 7,60% delle famiglie \u00e8 sotto la soglia di povert\u00e0. Sul totale della popolazione, il 13,10% dei minori di 18 anni e il 8,90% di chi ha pi\u00f9 di 65 anni vive sotto la soglia di povert\u00e0.\nNel 2000 il movimento religioso maggiormente sostenuto era l'Evangelicalismo (con 38,670 aderenti).\nCultura.\nIstruzione.\nL'istruzione nella contea \u00e8 garantita in massima parte dal Baldwin County Board of Education.\nAmministrazione.\nLo sceriffo della contea \u00e8 il Repubblicano Huey \"Hoss\" Mack. "}
{"id": "691059", "revid": "73537", "url": "https://it.wikipedia.org/wiki?curid=691059", "title": "Jingphaw Mungdan", "text": ""}
{"id": "691060", "revid": "830939", "url": "https://it.wikipedia.org/wiki?curid=691060", "title": "Diocle (matematico)", "text": "\"Sugli specchi ustori\".\nScrisse un trattato \u03a0\u03b5\u03c1\u1f76 \u03c0\u03c5\u03c1\u03ad\u03b9\u03c9\u03bd (\"Sugli specchi ustori\"), del quale ci sono giunti due brani attraverso la traduzione araba e anche attraverso due riassunti mediante Eutocio, nel suo commentario all'opera di Archimede \"Sulla sfera e il cilindro\". In uno di questi frammenti \u00e8 trattata la soluzione del problema della duplicazione del cubo che, all'epoca, insieme alla quadratura del cerchio e alla trisezione dell'angolo, formavano i cosiddetti \"problemi di Delo\", veri rompicapo per le conoscenze di geometria e matematica del tempo.\nLa sua soluzione, originale, procede per individuazione di due medi proporzionali, ricorrendo ad una curva, oggi nota come cissoide di Diocle.\nQuesto problema \u00e8 collegato a quello analogo, trattato gi\u00e0 nel V secolo a.C. da Ippocrate di Chio, per riduzione del problema stesso a quello di trovare due medi proporzionali a due segmenti dati, il maggiore dei quali \u00e8 doppio del minore. La soluzione di Diocle \u00e8 riferita da Eutocio insieme ad altre 8 soluzioni di altrettanti matematici greci. \nInoltre, sempre tramite Eutocio, possediamo la soluzione di Diocle al problema archimedeo della sezione di una sfera con volumi delle calotte vincolati a stare tra loro in un rapporto assegnato, algebricamente equivalente alla soluzione di un'equazione cubica. La soluzione di Diocle prevede l'intersezione di un'ellisse con un'iperbole.\nQuanto all'opera menzionata \"Sugli specchi ustori\", si sa che era di ampio respiro: discuteva probabilmente gli specchi concavi a profilo sferico ed ellissoidale, (almeno relativamente all'ellissoide ottenuto dalla rotazione dell'ellisse intorno al suo asse maggiore). Il caso paraboidale \u00e8 considerato nella parte del trattato pervenutaci in arabo e la trattazione si basa sulla propriet\u00e0 focale della parabola. L'opera di Diocle fu apparentemente poco conosciuta dai matematici greci successivi, ma influenz\u00f2 considerevolmente i matematici arabi e in particolare al-Haytham.\nFu Guglielmo di Moerbeke, nel XIII secolo, a curare la prima traduzione in latino dei frammenti superstiti di Diocle. Toomer, nel 1976, pubblic\u00f2 il testo arabo."}
{"id": "691061", "revid": "174925", "url": "https://it.wikipedia.org/wiki?curid=691061", "title": "La celestina", "text": ""}
{"id": "691064", "revid": "281901", "url": "https://it.wikipedia.org/wiki?curid=691064", "title": "Aepyornis maximus", "text": ""}
{"id": "691065", "revid": "729019", "url": "https://it.wikipedia.org/wiki?curid=691065", "title": "Cataratta", "text": "La cataratta (o ip\u00f2chima) \u00e8 un processo di progressiva perdita di trasparenza del cristallino nell'occhio che comporta una diminuzione della vista. Pu\u00f2 interessare uno o entrambi gli occhi. Spesso si sviluppa lentamente e si verifica soprattutto con l'aumentare dell'et\u00e0. I sintomi possono includere colori percepiti sbiaditi, visione offuscata, aloni intorno alle luci, problemi con luci e difficolt\u00e0 a vedere di notte. Ci\u00f2 pu\u00f2 portare difficolt\u00e0 nella guida di autoveicoli, nella lettura o nel riconoscere i volti. Una vista scarsa pu\u00f2 anche tradursi in un aumento del rischio di cadute e di depressione. La cataratta \u00e8 la causa del 50% dei casi di cecit\u00e0 e del 33% delle disabilit\u00e0 visive in tutto il mondo.\nEtimologia.\nIl termine \"cataratta\" deriva dal greco \u03ba\u03b1\u03c4\u03b1\u03c1\u03ac\u03ba\u03c4\u03b7\u03c2, \u00abcascata, saracinesca\u00bb, derivazione del verbo \u03ba\u03b1\u03c4\u03b1\u03c1\u03ac\u03c3\u03c3\u03c9, \u00abcader gi\u00f9\u00bb, in virt\u00f9 della credenza secondo cui l'opacamento della vista sarebbe derivato dalla discesa di un velo dall'alto, proprio come l'acqua di una cascata.\n\u00c8 anche detta \"ipochima\" o \"ipochisi\", rispettivamente dal greco \u1f51\u03c0\u03cc\u03c7\u03c5\u03bc\u03b1 e \u1f51\u03c0\u03cc\u03c7\u03c5\u03c3\u03b9\u03c2, derivazione del verbo \u1f51\u03c0\u03bf\u03c7\u03ad\u03c9, \u00abintorbidire, spandersi\u00bb. Anticamente, infatti, si riteneva che fosse causata da una goccia d'umore guasto, che dal cervello, lungo i nervi ottici, creduti cavi, penetrasse nel bulbo oculare e, giunta fra l'iride e il cristallino, raffreddandosi, si coagulasse in una pellicola opalescente.\nEpidemiologia.\nCirca 20 milioni di persone sono cieche a causa di cataratta. Negli Stati Uniti \u00e8 la causa di circa il 5% dei casi di cecit\u00e0, mentre in alcune parti dell'Africa e del Sud America questo dato arriva al 60%. La cecit\u00e0 da cataratta si verifica, nei paesi in via di sviluppo, in circa 10-40 bambini su 100.000 mentre, nel mondo sviluppato, in 1-4 bambini su 100.000. Le cataratte diventano pi\u00f9 comuni con l'et\u00e0. Circa la met\u00e0 delle persone di 80 anni di et\u00e0, negli Stati Uniti, hanno avuto cataratta.\nFattori di rischio e prevenzione.\nLa cataratta \u00e8 causata pi\u00f9 comunemente dall'invecchiamento, ma pu\u00f2 verificarsi anche a causa di un trauma, fenomeni infiammatori, esposizione eccessiva a radiazione infrarossa o ultravioletta, pu\u00f2 essere iatrogena in conseguenza a un'operazione chirurgica all'occhio per altri problemi o congenita. I fattori di rischio includono il diabete, il fumo di tabacco, l'esposizione prolungata a luce solare e l'alcolismo. Sia gruppi di proteine sia pigmenti giallo-marrone possono depositarsi sul cristallino riducendo la trasmissione della luce alla retina, nella parte posteriore dell'occhio. La diagnosi viene formulata in seguito a un esame della vista.\nLa prevenzione comprende l'uso di occhiali da sole e non fumare. All'inizio, i sintomi possono migliorare con gli occhiali. Se questo non aiuta, un intervento chirurgico per rimuovere il cristallino opaco e sostituirlo con una lente artificiale \u00e8 l'unico trattamento efficace. L'intervento chirurgico \u00e8 necessario solo se la cataratta causa problemi. L'intervento generalmente si traduce in un miglioramento della qualit\u00e0 della vita. La chirurgia della cataratta non \u00e8 facilmente disponibile in molti paesi, il che \u00e8 particolarmente vero per le donne.\nSintomatologia e classificazione.\nI sintomi sono generalmente caratterizzati da un offuscamento visivo globale, ma il disturbo della vista \u00e8 tanto pi\u00f9 evidente quanto pi\u00f9 estesa e pi\u00f9 intensa \u00e8 l'opacizzazione del cristallino. Pertanto gli oculisti classificano le cataratte a seconda della loro posizione all'interno degli strati del cristallino, ma dal punto di vista pratico \u00e8 pi\u00f9 utile classificarle a seconda dell'et\u00e0 della comparsa:\nCause.\nEt\u00e0.\nL'et\u00e0 \u00e8 la causa pi\u00f9 comune. Le proteine costituenti il cristallino si degradano nel tempo: questo processo \u00e8 accelerato da malattie come il diabete mellito e l'ipertensione. I fattori ambientali come tossine, radiazioni, e la luce ultravioletta, hanno effetti cumulativi che sono aggravati dalla perdita di meccanismi di protezione a causa di alterazioni nell'espressione genica e dei processi chimici all'interno dell'occhio.\nTrauma.\nI traumi provocano gonfiore, ispessimento e colorano di bianco le fibre costituenti il cristallino. Mentre il gonfiore normalmente si risolve con il tempo, il colore bianco pu\u00f2 rimanere. In un grave trauma contusivo o lesioni che penetrano l'occhio, la capsula in cui si trova il cristallino pu\u00f2 essere danneggiato. Questo permette al fluido proveniente da altre parti dell'occhio di entrare in contatto con la lente portando a gonfiore e opacizzazione. Questo processo impedisce alla luce di raggiungere la retina presente nella porzione posteriore dell'occhio. La cataratta pu\u00f2 svilupparsi in 0,7-8,0% dei casi a seguito di scosse elettriche. Il trauma contusivo pu\u00f2 anche provocare cataratte stellari o a forma di petalo.\nRadiazioni.\nLa luce ultravioletta, in particolare UVB, ha dimostrato di causare la cataratta, e alcune prove indicano che gli occhiali da sole indossati in et\u00e0 precoce possono rallentare il suo sviluppo in et\u00e0 avanzata.\nLe radiazioni a microonde sono tra le possibili cause di cataratta. Il meccanismo non \u00e8 chiaro, ma pu\u00f2 includere modifiche a enzimi termosensibili che normalmente proteggono le proteine cellulari. Un altro meccanismo possibile \u00e8 legato a un danno diretto alla lente dato da onde di pressione indotte nell'umore acqueo.\nLe cataratte sono associate a radiazioni ionizzanti come i raggi X: molto probabilmente il ruolo dei raggi X nel danneggiamento del DNA \u00e8 la causa ezio-patologica.\nLe lesioni elettriche e termiche possono denaturare la natura proteica della lente.\nQuesto stesso processo spiega il motivo per cui l'albume di un uovo diventa bianco e opaco dopo la cottura: cataratte di questo tipo sono spesso osservate in soffiatori di vetro e fornai.\nGenetica.\nLa componente genetica pu\u00f2 essere determinante nello sviluppo della cataratta, attraverso i meccanismi che proteggono e mantengono in sede il cristallino. La presenza della cataratta in et\u00e0 infantile o nei primi anni di vita pu\u00f2 essere dovuta ad anomalie cromosomiche come la sindrome della delezione 1q21.1, sindrome del cri du chat, sindrome di Down, la sindrome di Patau, la trisomia 18 (sindrome di Edward), e la sindrome di Turner e nel caso di neurofibromatosi di tipo 2, la cataratta giovanile su uno o entrambi gli occhi. Esempi di disturbo monogenetico includono la sindrome di Alport, sindrome di Conradi, distrofia miotonica e la sindrome oculocerebrorenale o sindrome di Lowe.\nTrattamento.\nNon esistono trattamenti farmacologici per guarire, fermare o rallentare il progressivo peggioramento della cataratta. La cataratta totale rende praticamente ciechi ed \u00e8 necessario intervenire chirurgicamente, sostituendo il cristallino opacizzato con una lente intraoculare, posizionata all\u2019interno del sacco capsulare dopo la rimozione del cristallino naturale mediante un intervento di facoemulsificazione. Dal 2012 la tecnica chirurgica tradizionale con bisturi e pinze \u00e8 stata implementata grazie all\u2019introduzione del femtolaser. In passato erano stati commercializzati colliri destinati a rallentare il processo di opacizzazione del cristallino (ad esempio colliri a base di pirenossina), ma tali prodotti nel tempo non hanno dimostrato una reale efficacia clinica.\nL'intervento praticato oggi, chiamato facoemulsificazione, si svolge nella maggior parte dei casi in anestesia topica, ottenuta instillando gocce di collirio anestetico qualche minuto prima dell'intervento. Talvolta tuttavia \u00e8 necessaria l'anestesia locale, ottenuta tramite una iniezione di anestetico dietro il bulbo oculare, oppure l'anestesia generale (pazienti non collaboranti, affetti da demenza, ecc.). L'intervento di cataratta \u00e8, come dichiarato dalla SOI (Societ\u00e0 Oftalmologica Italiana) un intervento oculistico maggiore, in quanto prevede l'ingresso nel bulbo oculare e l'asportazione di una parte dello stesso (il cristallino). Pertanto \u00e8 un intervento delicato con una lunga curva di apprendimento da parte del chirurgo oculista. Dopo aver praticato un'apertura circolare nel sacco capsulare anteriore del cristallino (l'ampiezza del taglio si \u00e8 andata progressivamente riducendo negli anni, grazie anche alla produzione di cristallini artificiali pieghevoli, che vengono inseriti nell'occhio con un iniettore), il nucleo del cristallino viene frantumato dal chirurgo mediante una sonda a ultrasuoni (\"facoemulsificatore\"), il che ha comportato la riduzione dei tempi d'intervento; tuttavia, quanto pi\u00f9 la cataratta \u00e8 \"matura\" (ossia pi\u00f9 \u00e8 in fase avanzata), pi\u00f9 il nucleo lenticolare diviene duro e il chirurgo impiega pi\u00f9 tempo nel processo di facoemulsificazione. Tale processo \u00e8 estremamente delicato (il cristallino catarattoso \u00e8 spesso circa 4\u00a0mm e la capsula posteriore che lo sorregge \u00e8 spessa meno di 10 \u00b5m. L'apertura di tale capsula di protezione pu\u00f2 avvenire anche spontaneamente durante l'intervento, che in tali casi viene convertito e ha durata maggiore.\nSe poi il cristallino \u00e8 diventato particolarmente opaco e duro, l'intervento con il metodo sopra descritto di facoemulsificazione pu\u00f2 non essere eseguibile: in questi casi, non cos\u00ec rari, la cataratta dovr\u00e0 essere operata con metodi di estrazione extracapsulare gi\u00e0 in uso da molti anni. Tali metodiche non comportano diminuzione della capacit\u00e0 visiva rispetto all'intervento effettuato con facoemulsificazione, ma richiedono un tempo di guarigione pi\u00f9 lungo poich\u00e9 il chirurgo deve effettuare un'apertura dell'occhio pi\u00f9 ampia che richiede tempi di cicatrizzazione pi\u00f9 elevati (vengono apposti punti di sutura corneali che verranno eventualmente rimossi dopo alcuni mesi).\nLa capsula del cristallino, completamente svuotata, viene comunque utilizzata per l'inserimento di una lente artificiale che pu\u00f2 anche andare a compensare un difetto di vista preesistente (miopia, astigmatismo o ipermetropia); la visione tuttavia \u00e8 monofocale, pertanto il paziente dovr\u00e0 comunque portare occhiali per correggere la visione da lontano o da vicino. Da alcuni anni sono state introdotte in commercio lenti intraoculari capaci di correggere la visione sia da lontano sia da vicino. Queste lenti multifocali sono pieghevoli per cui azzerano il rischio di cataratta secondaria, che era dovuto al trauma provocato al tessuto corneale durante l'inserimento di lenti rigide; sono ordinate dallo specialista \"su misura\" per il paziente in modo tale da evitare l'uso a vita degli occhiali o delle lenti a contatto dopo l'intervento di cataratta. Le lenti tradizionali costano intorno ai 100 euro e correggono la visione o da vicino o da lontano, per cui al paziente \u00e8 chiesto prima dell'intervento quale tipo di lente desidera e quale difetto visivo residuo intende lasciare alla correzione oculare. Le lenti IOL costano circa 10 volte di pi\u00f9 e non sono attualmente rimborsate dal sistema sanitario nazionale.\nL'apertura della cornea \u00e8 di solito molto piccola (intorno ai 2 mm) e spesso non \u00e8 necessaria l'applicazione di punti di sutura. Questi tuttavia possono essere utilizzati dal chirurgo oculista, in alcuni casi particolari o nel caso in cui ne ravveda la necessit\u00e0 (tendenza all'impegno irideo, pazienti non collaboranti, tunnel non a tenuta, ecc.).\nDopo l'intervento \u00e8 necessaria la protezione del bulbo da traumi, da luce eccessiva e da infezioni e l'instillazione di colliri a base di antibiotici, cortisonici e midriatici.\nNei Paesi anglosassoni, in cui esistono da molti anni le subspecialit\u00e0 (ovvero la netta divisione delle competenze chirurgiche e delle specialit\u00e0 cliniche), la chirurgia della cataratta \u00e8 considerata subspecialit\u00e0 a s\u00e9 stante a causa della lunga curva di apprendimento.\nLa durata dell'intervento \u00e8 variabile: da 10 minuti a circa un'ora. Altre variabili sono: tipo di anestesia, percentuale di ultrasuoni utilizzati, metodiche di dilatazione pupillare, grandezza e posizione dei tagli di accesso nel bulbo oculare, modalit\u00e0 di frammentazione e aspirazione della cataratta, necessit\u00e0 o meno di punti di sutura finali, utilizzo di farmaci al termine dell'intervento per la flogosi, il restringimento pupillare, ecc.\nComplicazioni.\nL'intervento di cataratta non sempre d\u00e0 risultati positivi, ed esistono pazienti che non hanno recuperato pi\u00f9 la vista, ma presenta una percentuale di successi superiore al 95%. Tutte le possibili complicanze sono elencate nei consensi informati ospedalieri che il paziente operando di cataratta deve necessariamente leggere e sottoscrivere prima dell'intervento. Alcuni farmaci assunti per via sistemica possono rendere particolarmente difficile l'intervento di cataratta, cos\u00ec come vi sono condizioni dell'occhio che aumentano sensibilmente la percentuale di complicanze. Il recupero visivo dopo l'intervento di cataratta ovviamente dipende anche dalla situazione dell'occhio precedente all'intervento, in particolare retina e nervo ottico. Per tale motivo l'indicazione all'intervento di cataratta deve essere data solo dal chirurgo oculista e solo dopo un completo esame dell'occhio.\nUna complicanza che talvolta si verifica \u00e8 l'opacizzazione della capsula posteriore del cristallino operato. Tale fenomeno, detto \"cataratta secondaria\", pu\u00f2 essere spiegato come una reazione da corpo estraneo (il cristallino artificiale) e pu\u00f2 generalmente essere eliminato con una applicazione di YAG laser.\nLa sostituzione del cristallino naturale, che ha una curvatura fisiologica, con una lente piatta, determina uno spostamento in avanti del vitreo e una conseguente trazione della retina che pu\u00f2 dare origine a rotture o distacchi di retina, tanto pi\u00f9 frequenti quanto pi\u00f9 il soggetto \u00e8 miope.\nPi\u00f9 gravi, anche se pi\u00f9 rare, sono le complicanze infettive, che rappresentano generalmente un'indicazione al reintervento immediato e/o all'iniezione intravitreale (ovvero all'interno dell'occhio) di antibiotici.\nAssonanze fonetiche.\nIl termine \"cateratta\" viene talvolta erroneamente usato per indicare le cateratte, un susseguirsi di rapide e piccole cascate nel corso di un fiume."}
{"id": "691067", "revid": "2056951", "url": "https://it.wikipedia.org/wiki?curid=691067", "title": "Baldwin", "text": ""}
{"id": "691068", "revid": "729019", "url": "https://it.wikipedia.org/wiki?curid=691068", "title": "Strada statale 73 Senese Aretina", "text": "La strada statale 73 Senese Aretina (SS 73), da Siena all'uscita Sansepolcro della E45, o strada provinciale 157 Roccastrada (SP 157), nel grossetano, o strada provinciale 73 bis Senese Aretina (SP 73 bis), nel senese, \u00e8 una strada provinciale e statale italiana. Collega le localit\u00e0 toscane di Braccagni, a nord di Grosseto, e di Sansepolcro, in provincia di Arezzo. Fino alla completa apertura della statale di Paganico ha costituito la pi\u00f9 importante via di comunicazione fra la costa maremmana e le zone interne della Toscana. Il percorso originario, dall'andamento sinuoso con forti saliscendi, \u00e8 rimasto tale da Braccagni a Siena, mentre \u00e8 stato in parte modificato da una serie di varianti da Siena a Sansepolcro. Nell'ottobre 2008 sono, tuttavia, iniziati alcuni lavori di rettifica del tracciato anche a sud di Siena, nel territorio del comune di Chiusdino.\nStoria.\nLa strada statale 73, in origine denominata \"Senese-Aretina e di Bocca Trabaria\", venne istituita nel 1928 con il seguente percorso: \"Dall'innesto con la n. 1 presso Montepescali per Roccastrada - Siena all'innesto con la n. 71 presso Arezzo e da Arezzo per Sansepolcro - Valico di Bocca Trabaria - Urbania - Urbino a Calmazzo.\"\nNel 1938 il suo percorso venne ridotto alla tratta dall'innesto con la nuova SS 3 bis presso Sansepolcro all'innesto con la SS 1 presso Montepescali; la breve tratta da San Giustino a San Sepolcro pass\u00f2 a far parte della stessa SS 3 bis, mentre il tratto da San Giustino a Calmazzo and\u00f2 a costituire la nuova SS 73 bis \"di Bocca Trabaria\". Contemporaneamente la SS 73 assunse la denominazione attuale.\nIn seguito al decreto legislativo n. 112 del 1998, dal 2001 la gestione del tratto Braccagni-Siena \u00e8 passata dall'ANAS alla provincia di Grosseto (dal km 0 al km 33) e alla provincia di Siena (dal km 33 al km 83); la gestione del tratto dal km 181,601 al km 182,607 \u00e8 passata dall'ANAS alla provincia di Arezzo che l'ha declassato a comunale. Il tratto dal km 83 al km 181 \u00e8 rimasto invece gestito dall'ANAS. Il tratto dal km 83 al km 100 (la tratta conosciuta come raccordo Siena-Bettolle) \u00e8 stato riclassificato come SS715.\nPercorso.\nLa statale ha inizio a nord di Grosseto, dove si stacca dalla vecchia via Aurelia all'altezza di Braccagni. Dopo alcuni chilometri pianeggianti, nei quali oltrepassa l'abitato di Sticciano Scalo, inizia a risalire la Maremma in direzione di Roccastrada. Lasciato il paese, che attraversa da sud a nord nella parte centrale, si inoltra nell'alto bacino dei fiumi Farma e Merse in un paesaggio boschivo e solitario. Superato l'antico nucleo abitato di Torniella e varcato in discesa il ponte sul torrente Farma, la statale entra nella provincia di Siena nel comune di Monticiano, per poi proseguire in quello di Chiusdino. Attraversata la frazione di Frosini, dopo la quale sono in corso lavori di miglioramento del tracciato con l'eliminazione di una lunga serie di curve, la strada giunge in localit\u00e0 Montarrenti. Lasciata sulla sinistra la ex strada statale 541 Traversa Maremmana (SP 541) che conduce a Colle di Val d'Elsa e superato il Ponte della Pia, dopo avere toccato l'abitato di Rosia, si dirige verso Siena, che aggira da ovest verso nord-est entrando da Porta San Marco e uscendo da Porta Pispini.\nDopo Siena la 73 volge verso la Valdichiana e la provincia di Arezzo. In questo tratto il tracciato originario (non pi\u00f9 gestito dall'ANAS) \u00e8 stato sostituito dal raccordo autostradale Siena-Bettolle (1965): del vecchio percorso rimangono praticabili solo alcuni tratti, utilizzati per la viabilit\u00e0 locale e di recente riadattati dopo il raddoppio dell'intero raccordo. Il raccordo autostradale Siena-Bettolle si sviluppa con un andamento pianeggiante e si presenta come una superstrada a doppia carreggiata, con due corsie per senso di marcia, priva di incroci a raso e di accessi carrabili. I tratti della vecchia 73 ancora percorribili, invece, risalgono le colline a sud-est di Siena e si inoltrano nel paesaggio delle crete attraversandole con numerosi saliscendi.\nLasciato il raccordo Siena-Bettolle in localit\u00e0 Colonna del Grillo, la 73 entra nella provincia di Arezzo. Superato il colle boscoso di Palazzuolo discende verso la Valdichiana lasciando a sinistra la pittoresca Gargonza. A Monte San Savino inizia una variante a doppia carreggiata di venti chilometri pianeggianti, purtroppo incompiuta mancando il collegamento diretto con la Siena-Bettolle, che arriva fino alle porte di Arezzo.\nOltrepassata la citt\u00e0 e superato il valico dello Scopetone (dal 1967 \u00e8 percorribile una variante che agevola il percorso, eliminando la salita al passo), la statale scende nella Val Cerfone, da dove prosegue verso la Valtiberina, seguendo il fondovalle del fiume. Uscita dalla Val Cerfone attraversa l'abitato delle Ville Monterchi e termina a Sansepolcro in prossimit\u00e0 del ponte sul Tevere.\nLa statale, nel suo tracciato originario, presenta un andamento estremamente tortuoso, in particolare nei tratti Sticciano Scalo-Rosia, Colonna del Grillo-Monte San Savino, Arezzo-Sansepolcro-Borgo Pace (anche nella sua naturale prosecuzione SS 73bis); per tale ragione \u00e8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa.\nVariante Olmo - Ville Monterchi - San Giustino Umbro.\nLa variante alla SS 73 collega le localit\u00e0 toscane di Olmo, a sud ovest di Arezzo, e delle Ville Monterchi, per una lunghezza di 23 km. L'apertura del tratto da Olmo a Palazzo del Pero, a carreggiata singola, necessario per evitare la salita al valico dello Scopetone (526 m), risale all'agosto 1967. L'inaugurazione di quello da Palazzo del Pero alle Ville Monterchi, a doppia carreggiata, \u00e8 invece del dicembre 2007.\nLa variante inizia a sud di Arezzo, dove diparte dalla vecchia statale all'altezza di Olmo. Dopo avere aggirato la periferia della citt\u00e0, fungendo da tangenziale urbana, risale, in lieve pendenza, la collina del Torrino, che separa la Valdichiana dalla Valtiberina. Giunta al Torrino, il punto pi\u00f9 alto del percorso, dopo avere superato una galleria e una piccola serie di rilevati, discende verso Palazzo del Pero. Aggirato il paese, e divenuta a doppia carreggiata, si dirige verso nord-est attraverso la valle del torrente Cerfone. Con una serie ininterrotta di viadotti e quattro gallerie, la strada entra in Valtiberina, ricollegandosi al vecchio tracciato poco prima delle Ville Monterchi.\nLa variante Olmo-Ville Monterchi rientra nell'itinerario europeo E78 Grosseto-Fano, che prevede di realizzare una superstrada che unisca le due citt\u00e0, e quindi le coste del Tirreno e dell'Adriatico, passando per Siena, Arezzo e Sansepolcro. Per la prima parte del tratto in questione sono previsti il raddoppio e l'adeguamento agli standard richiesti.\nVi \u00e8 inoltre un altro tratto, per ora solo in progetto, da Le Ville Monterchi a San Giustino Umbro, utile al completamento dell'itinerario europeo E78 Grosseto-Fano, che si dovr\u00e0 collegare cos\u00ec alla SS 73 bis \"di Bocca Trabaria\", la cui variante resta in parte in progetto e in parte incompiuta.\nIl tracciato \u00e8 gestito dall'ANAS che l'ha classificato come SS73: la gestione del vecchio tracciato della statale \u00e8 passata dall'ANAS ai comuni attraversati."}
{"id": "691071", "revid": "767487", "url": "https://it.wikipedia.org/wiki?curid=691071", "title": "Paraptenodytes", "text": "Paraptenodytes \u00e8 un genere di pinguini fossile, di cui sono state descritte due specie."}
{"id": "691072", "revid": "767487", "url": "https://it.wikipedia.org/wiki?curid=691072", "title": "U-571", "text": "U-571 \u00e8 un film statunitense del 2000 diretto da Jonathan Mostow.\nLa pellicola, vincitrice di un premio Oscar su due candidature, racconta una spedizione militare, durante la seconda guerra mondiale, della marina americana per sottrarre ai tedeschi uno speciale macchinario per le trasmissioni in codice.\nTrama.\nAprile 1942. Gli americani vengono a sapere che un sommergibile U-Boot tedesco in avaria attende soccorso da un altro U-Boot in pieno oceano Atlantico. Un ufficiale dell'OSS viene inviato a bordo di un sommergibile americano, mascherato da U-Boot tedesco, per organizzare una squadra per abbordarlo e impadronirsi del decrittatore Enigma, con relativi documenti di cifratura per poter decodificare i messaggi dei tedeschi. Il piano prevede di prendere i tedeschi alla sprovvista, impadronirsi di Enigma e affondare l'U-Boot prima dell'arrivo del sommergibile tedesco di appoggio. L'assalto va a buon fine, ma durante il trasbordo dei prigionieri il sommergibile americano viene affondato dall'altro U-Boot, arrivato sul posto prima del previsto. Il capitano Dahlgren muore. La squadra di incursori (il tenente di vascello Tyler, il capo Klougt, Emmet, Hirsch, Mazzola e Trigger) riesce a immergersi con l'U-Boot tedesco in avaria e ad affondare l'altro. Recuperati altri due superstiti decidono di fare rotta per l'Inghilterra. Vengono per\u00f2 avvistati da un aereo tedesco da ricognizione che li segnala a uno \"Zerst\u00f6rer\". Gli americani, smascherati, sono costretti a immergersi, ma non prima di aver neutralizzato la capacit\u00e0 della nave nemica di trasmettere via radio, facendo esplodere la sua sala radio con un colpo del cannoncino di bordo dell'U-Boot. Grazie a una tattica astuta del tenente Tyler, riescono a sfuggire alle bombe di profondit\u00e0, a emergere e ad affondare il \"caccia\" nemico con l'ultimo siluro rimasto. Dopo pochi minuti il sommergibile, danneggiato irrimediabilmente, affonda. Gli americani, recuperato Enigma, s'imbarcano sul canotto di salvataggio in attesa di essere salvati dalla marina americana.\nProduzione.\nPer le riprese del film, effettuate nel complesso di Cinecitt\u00e0, \u00e8 stato utilizzato un sommergibile italiano oggi ubicato all'interno di Cinecitt\u00e0 World.\nPer realizzare il cacciatorpediniere della Marina tedesca \u00e8 stata impiegata l'unit\u00e0 della Marina Militare \"Proteo\", debitamente allestita.\nAccoglienza.\nCritica.\nIl film \u00e8 ispirato molto vagamente alla storia della cattura della macchina Enigma da parte degli inglesi dell'HMS \"Bulldog\" (H91) nel maggio 1941, quando gli americani ancora non erano entrati in guerra. Questa differenza attir\u00f2, all'epoca dell'uscita nelle sale cinematografiche, le proteste del primo ministro inglese Tony Blair. A tali proteste il presidente statunitense Bill Clinton rispose brevemente: \u00abDopo tutto, si tratta solo di un film\u00bb.\nA seguito delle proteste la produzione ha accettato di aggiungere ai titoli di coda una scritta in cui viene riconosciuto il contributo della Royal Navy alla cattura dei codici della macchina Enigma (\"U-110\", \" U-559\") cos\u00ec come della Marina americana per la cattura del sottomarino \"U-505\"."}
{"id": "691080", "revid": "125591363", "url": "https://it.wikipedia.org/wiki?curid=691080", "title": "Augia", "text": "Augia () \u00e8 una figura della mitologia greca. Era il re dell'Elide, nel Peloponneso.\nIgino lo indica come uno degli Argonauti e figlio di Elio e di Nausidame mentre Pausania lo indica come figlio di un re d'Elis di nome Eleo e di Nausidame. Apollodoro lo indica figlio di Poseidone o figlio di Forbante e Hyrmine \n e fratello di Astidamia. Tra i suoi figli ci furono Epicasta, Fileo, Agamede, Agastene ed Eurito.\nMitologia.\nAugia aveva ereditato moltissimo bestiame che, grazie all'origine divina era immune dalle malattie e cresceva indefinitamente. \nAugia non puliva mai le stalle e le scuderie, tanto che il letame che continuava ad accumularsi creava seri problemi nei dintorni e il cielo era oscurato dagli sciami di mosche attirate dalla sporcizia.\nLa quinta impresa delle fatiche di Ercole consistette nella pulizia delle stalle in un solo giorno, su ordine di Euristeo cos\u00ec Ercole disse al re Augia che avrebbe ripulito lo sterco dalle sue enormi stalle prima del calar del sole e in cambio gli chiese un decimo di tutto il suo bestiame. \nIl re incredulo accett\u00f2 la scommessa e i due giurarono sul loro accordo. Ercole apr\u00ec due brecce nei muri delle stalle e devi\u00f2 il corso dei vicini fiumi Alfeo e Peneo e le acque impetuose invasero le enormi stalle e i cortili spazzando via lo sterco fino alle valli del pascolo.\nCos\u00ec Eracle comp\u00ec la sua quinta fatica ripulendo l'intera terra dell'Elide senza nemmeno sporcarsi.\nTerminato il lavoro Ercole chiese al re Augia la ricompensa promessa, ma questi rifiut\u00f2 dicendo che non era stato Eracle a ripulire le stalle bens\u00ec i fiumi e sostenendo di essere stato da lui ingannato. Ercole chiese che la controversia fosse sottoposta a giudizio che per\u00f2 fu a suo svantaggio e venne scacciato dall'Elide. Infine Euristeo non consider\u00f2 valida la fatica poich\u00e9 Ercole ne avrebbe ricevuto un compenso.\nSecondo un'altra versione, la lite che segu\u00ec alla mancata ricompensa per il lavoro svolto port\u00f2 a una guerra dove Ercole vinse e Augia fu ucciso."}
{"id": "691091", "revid": "287204", "url": "https://it.wikipedia.org/wiki?curid=691091", "title": "Aiace (Sofocle)", "text": "Aiace () \u00e8 una tragedia di Sofocle. Non ci sono dati certi sulla sua prima rappresentazione, ma si ritiene che sia avvenuta intorno al 445 a.C.\nTrama.\nAchille \u00e8 morto, sicch\u00e9 Agamennone e Menelao, capi dell'esercito greco, affidano le armi del defunto eroe a Odisseo. Qualcuno per\u00f2 non \u00e8 d'accordo: in quanto amico di Achille, Aiace Telamonio, re di Salamina, \u00e8 convinto che gli spettino di diritto, anche perch\u00e9 \u00e8 il pi\u00f9 simile al defunto Achille in forza e valore combattivo di tutto il restante esercito greco. Il dramma si apre con la collera di quest'ultimo, accecato da Atena. Credendo di infierire sui suoi compagni, Aiace massacra i buoi e i montoni degli Achei.\nLa dea esorta Odisseo ad approfittare della situazione per consumare la sua vendetta, ma Odisseo rifiuta, non volendo infierire, e approfittandone per dar voce al pensiero sofocleo riguardo alla condizione dell'uomo e alla sua sorte effimera.\nTornato in s\u00e9, e pieno di vergogna, Aiace decide di riscattare il suo onore e la reputazione, la \u03c4\u03b9\u03bc\u03ae (\"t\u012bm\u00e9\", l'onore e il rispetto su cui verteva l'istituto sociale della cosiddetta \"societ\u00e0 di vergogna\", tipico delle istituzioni umane pi\u00f9 arcaiche) della sua famiglia con il suicidio, che gli avrebbe garantito il \u03ba\u03bb\u03ad\u03bf\u03c2 (\"kl\u00e9os\", la gloria imperitura dopo la morte). Tecmessa, la sua compagna, tenta di dissuaderlo. L'eroe finge di acconsentire e si ritira in un bosco presso la riva del mare.\nTeucro, fratello di Aiace, lontano dall'accampamento per una missione di guerra, tenta di impedire la sua morte: ha saputo da un oracolo che se il fratello fosse rimasto chiuso nella sua casa sarebbe scampato alla collera degli dei.\nTuttavia il messaggero da lui inviato arriva troppo tardi: Aiace, in solitudine, si d\u00e0 la morte con la spada di Ettore, che il troiano gli aveva dato in dono dopo il loro duello narrato nell\"Iliade\", Libro VII, e interrotto dal calare della sera.\nIl dramma si chiude con la scoperta di Aiace morto e la disputa tra Teucro, Menelao e Agamennone. Il re atride rifiuta che gli venga data sepoltura; Teucro al contrario vuole onorare il fratello. Determinante \u00e8 l'intervento di Odisseo: nonostante la disputa avuta con Aiace, consiglia Agamennone di lasciare che Teucro renda l'ultimo omaggio al defunto.\nCommento.\nTemi dell'opera.\nLa tragedia in Sofocle \u00e8 legata ai moti dell'animo umano, alla spiegazione del dolore psicologico che si concretizza nelle azioni tragiche. Ogni azione porta l'eroe a compiere il proprio destino, realizzando in questo modo se stesso, nella propria natura eroica. La tragicit\u00e0 \u00e8 nel conflitto interiore, tra l'ideale di eroe e l'impossibilit\u00e0 di realizzarlo. La rovina di Aiace Telamonio non \u00e8 determinata da una costrizione, ma dalla presa di coscienza di un limite inaccettabile. Egli non \u00e8 pi\u00f9 parte del mondo in cui vive: il suo modello appartiene al passato, e questo determina la sua solitudine, anche nella morte. Sofocle mette in scena l'impotenza dell'uomo di fronte ai cambiamenti profondi del suo mondo, esaltando nello stesso tempo la possibilit\u00e0 di un rifiuto tanto radicale e denso di conseguenze come quello che Aiace compie uccidendosi.\nLibert\u00e0 e necessit\u00e0 sono le due polarit\u00e0 tra cui si muovono i personaggi della tragedia.\nNella tragedia si consuma il confronto tra le costrizioni imposte dall'esterno e la volont\u00e0 di autodeterminazione del singolo. L'ignoto, il destino, le variabili incomprensibili che determinano la sorte dell'uomo sono rappresentate dalle divinit\u00e0, capricciose e imprevedibili.\nVale la pena sottolineare come, a differenza del tragediografo (quasi) coevo Eschilo, Sofocle non creda nei concetti di ereditariet\u00e0 e coazione della colpa: ciascun individuo subisce le conseguenze dirette delle proprie azioni, compiute sotto la spinta di una forza maggiore (l\"an\u00e0nke\", la necessit\u00e0) ma con piena coscienza -e quindi piena colpevolezza, nel caso di azioni scellerate-. Nel caso di Aiace, il \"delitto\" materiale (la strage di armenti) assume un carattere ambiguo: il guerriero \u00e8 s\u00ec annebbiato da Atena, ma nella sua follia crede di sterminare gli Achei e gode dello strazio che si illude di provocare, rendendosi comunque colpevole. La figura di Teucro ha inoltre indotto gli studiosi a catalogare l'Aiace (come anche l\"Antigone\" e \"Le Trachinie\") tra le cosiddette tragedie a dittico, caratterizzate dalla presenza di una doppia figura tragica: qui, la coppia \u00e8 Aiace-Teucro, negli altri due casi le coppie sono Antigone-Creonte ed Eracle-Deianira.\nSofocle esprime un radicale pessimismo sulla condizione umana, di fronte alla quale assumono una valenza liberatoria le azioni dei suoi eroi, infelici e incapaci di mediazione. L'infelicit\u00e0 non assume un significato problematico, ma viene rappresentata come inevitabile. L'argomento poetico \u00e8 piuttosto il percorso interno all'animo umano, le conseguenze dell'attrito tra la realt\u00e0 e l'ideale mitico. Ci\u00f2 che rimane all'uomo, la sua unica libert\u00e0, \u00e8 la sua resistenza, la sua determinazione a ridiventare padrone del proprio destino nell'unico modo possibile: il gesto tragico.\nPersonaggi.\nAiace.\nIl personaggio di Aiace giganteggia all'interno della tragedia in virt\u00f9 e onore, sebbene vada incontro alla pazzia, infusagli da Atena. A lui, come poi ad Antigone, protagonista dell'omonima tragedia sofoclea (l\"Antigone\"), \u00e8 indirizzata la massima latina \"vir solus cum mala sorte compositus\", ovvero \"un uomo (o, come nel caso di Antigone, una donna) solo/a accompagnato/a dalla cattiva sorte\"; infatti il protagonista alla fine della vicenda va sempre incontro alla morte. In questa, come in altre tragedie sofoclee, il protagonista in un momento decisivo della vicenda si trova innanzi a un bivio, ovvero a due decisioni diametralmente opposte, di cui una generalmente eroica (che viene ovviamente prediletta dall'eroe, ma che lo porta poi ad una brutta fine) e l'altra (propugnata da un personaggio molto vicino al protagonista che in genere tenta di dissuadere dal compiere la sua scelta) conforme al modo comune di pensare della gente; in questo caso le due scelte cui si trova di fronte Aiace sono quella eroica del suicidio e quella non eroica di non suicidarsi per riottenere la \"\u03c4\u03b9\u03bc\u03ae\", avanzata dalla compagna Tecmessa.\nAiace, nella sua estrema solitudine, rappresenta il vero eroe omerico nell'Iliade, fedele alle leggi arcaiche dell'onore, superiore ad ogni compromesso. Non pu\u00f2 e soprattutto non vuole piegarsi, e la coerenza che lo muove nelle sue azioni \u00e8 inflessibile, anche a costo di annientarsi. Atteggiamento riscontrato poi anche in Livio Andronico, in particolare nell'Ulisse \"romanizzato\" nell'Odus\u00eca, a cui, ad esempio, invece di \"sciogliersi le ginocchia e il cuore\" (traduzione del verso 5, 297 dell'Odissea), \"si gela il cuore\" (traduzione del frammento del libro V dell'Odus\u00eca): in entrambi i casi, l'eroe di turno si spezza ma non si piega.\nOdisseo.\nOdisseo, eroe pi\u00f9 moderno e incline al cambiamento, ha uno spiccato senso di giustizia, che lo porta ad agire coraggiosamente, e allo stesso tempo in modo ponderato e intelligente, anche quando questo vuol dire mettersi contro i suoi superiori (Agamennone) o persino contro gli dei. Atena per vendetta ha scelto di umiliare Aiace, ma Odisseo comprende come la disgrazia di costui possa essere comune a tutti gli uomini. Odisseo \u00e8 versatile: ha la capacit\u00e0 di adeguarsi alle situazioni con intelligenza.\nTeucro.\nInfine, il personaggio di Teucro \u00e8 fondamentale per la realizzazione eroica di Aiace: il fratello dell'eroe riesce, grazie anche all'aiuto di Odisseo, ad ottenere una degna sepoltura per Aiace, la cui colpa viene cos\u00ec cancellata da Agamennone e Menelao (tra gli altri), gli stessi che avevano scatenato appunto la logorante invidia dell'eroe e la sua sete di vendetta, e di conseguenza il suo folle gesto."}
{"id": "691095", "revid": "3732", "url": "https://it.wikipedia.org/wiki?curid=691095", "title": "Mino Maccari", "text": "Biografia.\nMacc\u00e0ri nasce il 24 novembre 1898 in una famiglia della piccola borghesia senese. Fin da piccolo estroverso e dotato di una vivace intelligenza visiva, \u00e8 portato verso il disegno libero con il carboncino, ma il padre, professore di lettere, cerca in tutti i modi d'indirizzarlo verso studi umanistici. Completati gli studi secondari si iscrive all'universit\u00e0. Interventista come molti giovani del suo tempo, partecipa a soli diciannove anni come ufficiale di artiglieria di campagna alla Grande Guerra. Alla fine del conflitto riprende a Siena gli studi universitari e nel 1920 si laurea in giurisprudenza; inizia a lavorare presso lo studio dell'avvocato Dini a Colle Val d'Elsa, di dove era originaria la famiglia e dove aveva trascorso l'infanzia presso i parenti; nel tempo libero dal lavoro si dedica alla sua vera passione: la pittura.\nSono questi momenti, fuori da schemi prefissati, nei primi tentativi con la pittura e l'incisione, dove sente di pi\u00f9 l'esigenza di dare un senso alla sua vita. Questo periodo molto tormentato del primo dopoguerra trova in Maccari terreno molto fertile per il suo carattere vivace, beffardo e polemico, che lo porta sia a partecipare agli scontri sociali nel paese, sia come personaggio non secondario alla marcia su Roma del 1922. Nel 1924 viene chiamato da Angiolo Bencini a curare la stampa della rivista \"Il Selvaggio\", dichiaratamente fascista intransigente, rivoluzionario e antiborghese, dove gli vengono pubblicate le sue prime incisioni. Dopo alcuni anni di convivenza tra lavoro al giornale e lo studio legale, agli inizi del 1926 lascia la professione forense per assumere la direzione del S\"elvaggio\" che terr\u00e0 fino al 1942.\nNel 1928 \u00e8 l'autore del piccolo libro pubblicato da Vallecchi (Firenze), \"Il Trastullo di Strapaese (canzoncine e legni incisi)\" che raccoglieva canzoni fasciste (lo stesso libro verr\u00e0 sequestrato pi\u00f9 volte ad Antonio Gramsci durante la sua detenzione).\nPer Maccari, come anche per Malaparte, lo squadrismo non deve smobilitarsi prima di aver annientato completamente il vecchio Stato borghese. Deve compiere una rivoluzione palingenetica e costruire un nuovo tipo d'italiano, completamente in antitesi con quello dell'Italia liberale. Ma quando Maccari si render\u00e0 conto che il terreno politico \u00e8 ormai impercorribile per il fascismo intransigente, a causa dell'osteggiata normalizzazione portata avanti da Mussolini, \"Il Selvaggio\" cambier\u00e0 rotta per puntare sul terreno culturale. Per inaugurare questo percorso scriver\u00e0 l'articolo di fondo intitolato \"Addio al passato\", che descrive il nuovo indirizzo del Selvaggio, una rivista che deve dedicarsi all'arte, alla satira e alla risata politica, seguendo una tradizione paesana e beffarda all'apparenza ma in realt\u00e0 sottilmente colta.\nCon il trasferimento della redazione del Selvaggio nel 1925 da Colle di Val d'Elsa a Firenze, Maccari collabora con Ardengo Soffici, Ottone Rosai e Achille Lega. Nel frattempo, negli anni che vanno dal 1927 al 1930, si fa conoscere al grande pubblico come pittore partecipando a varie mostre nazionali. Sempre nel 1930 Maccari lavora a Torino a \"La Stampa\" come caporedattore e ha come direttore lo scrittore Curzio Malaparte.\nLa sua presenza nel mondo culturale ed editoriale del regime fascista \u00e8 molto intensa, scrive e collabora a diverse riviste: \"Quadrivio\", \"Italia letteraria\", \"L'Italiano\" e \"Omnibus\" di Leo Longanesi; poi, durante la guerra, su il \"Primato\" di Bottai e, successivamente ancora, su \"Il Mondo\" di Pannunzio (dal primo numero, nel 1949), fino a \"Documento\" di Federigo Valli. Vasta anche la sua produzione grafica che va da \"l'Album di Vallecchi\" (1925), \"Il trastullo di Strapaese\" (1928) a \" Linoleum\" (1931). Maccari illustra nel 1934 \"La vecchia del Bal Bullier\" di Antonio Baldini e nel 1942 pubblica la cartella \"Album\", cui seguono \"Come quando fuori piove\" e \"Il superfluo illustrato\".\nPer la sua opera pittorica ricca di evidenti accentuazioni cromatiche e pennellate veloci, il disegno violento unito al tratto vivo del segno grafico delle sue incisioni, viene riconosciuto dalla critica artista completo. Nel secondo dopoguerra continua ancora ad acquisire riconoscimenti, merito di un prolifico lavoro creativo, e a presentare mostre personali. Nel 1962 gli viene anche affidata la presidenza dell'Accademia di San Luca a Roma e riesce ad ottenere una mostra personale alla Gallery 63 di New York. Sterminata \u00e8 la sua produzione di disegni, acquarelli, tempere ecc., a volte in collaborazione con case editrici di prestigio; merita citare, solo come ottimo esempio, i 32 disegni in b/n e a colori con i quali illustr\u00f2 \"Il gusto di vivere\", volume che raccoglie scritti di Giancarlo Fusco, curato da Natalia Aspesi e pubblicato dalla Laterza nel 1985. Maccari, senese e grande contradaiolo della Torre, dipinse il Palio del 16 agosto 1970 vinto dalla Selva.\nMuore senza grandi clamori, in silenzio, novantenne, a Roma il 16 giugno 1989.\n\u00c8 sua la famosa frase spesso erroneamente attribuita all'amico Ennio Flaiano: \u00abIl fascismo si divide in due parti: il fascismo propriamente detto e l'antifascismo\u00bb. Sempre Flaiano in \"Diario Notturno\" riporta un'altra famosa frase dell'artista: \u00abHo poche idee, ma confuse\u00bb.\nMarcello Staglieno ha descritto Maccari con queste parole:\nAll'artista \u00e8 intitolata l'Associazione Culturale Mino Maccari di Colle di Val d'Elsa la quale ha indetto fino al 2010 il \"Concorso Satira Mino Maccari\", aperto a tutti gli studenti delle Scuole Medie Superiori."}
{"id": "691099", "revid": "1656773", "url": "https://it.wikipedia.org/wiki?curid=691099", "title": "Briseide", "text": "Briseide (; ) \u00e8 il patronimico usato da Omero nell'Iliade per Ippodamia, nativa di Lirnesso, figlia di Briseo, sacerdotessa troiana di Apollo.\nIl mito di Briseide.\nBriseide era una principessa di Lirnesso, figlia di Briseo, un sacerdote di Apollo. Spos\u00f2 Minete, re di Cilicia e fratello di Epistrofo.\nDurante la guerra di Troia, Achille nella presa di Lirnesso, citt\u00e0 alleata di Troia, si riserv\u00f2 Briseide nella divisione del bottino, facendone la sua schiava.\nA sua volta Agamennone cattur\u00f2 Criseide, figlia di Crise, un sacerdote di Apollo, ma quando il dio scaten\u00f2 una pestilenza sul campo degli Achei i capi greci lo costrinsero a rendere Criseide. Agamennone accett\u00f2, ma volle in cambio Briseide.\nLo scambio provoc\u00f2 l'ira furibonda (\"l'ira funesta\") di Achille, che abbandon\u00f2 gli scontri. Agamennone tent\u00f2 di restituire la schiava, insieme a del denaro, ma Achille non volle sentire ragioni e persistette in tale risoluzione nel corso di un anno intero, nonostante i progressi fatti dai Troiani in battaglia. Dopo la morte di Patroclo, Agamennone restitu\u00ec Briseide ad Achille carica di ricchi doni, giurando di averla rispettata. Ella pianse amaramente sul cadavere di Patroclo in quanto quest'ultimo l'aveva sempre trattata con gentilezza e le aveva promesso di farle sposare Achille (Iliade, XIX).\nSecondo la \"Bibliotheca Classica\" probabilmente Briseide (o forse invece Clitemnestra) diede a Agamennone un figlio, che fu chiamato Aleso."}
{"id": "691102", "revid": "6923", "url": "https://it.wikipedia.org/wiki?curid=691102", "title": "Divisione di Bago", "text": ""}
{"id": "691103", "revid": "287204", "url": "https://it.wikipedia.org/wiki?curid=691103", "title": "Cyclamen persicum", "text": "Il ciclamino di Persia (Cyclamen persicum ) \u00e8 una specie della famiglia delle Primulacee, originaria delle regioni mediterranee orientali.\nDescrizione.\nPianta erbacea munita di tuberi globosi o un po' compressi di colore rosso-violaceo, con poche radici, dai quali si originano direttamente con lunghi piccioli diverse foglie dall'aspetto ceroso, di forma ovato-cordata, con margine denticolato o intero, di colore verde scuro con variegatura pi\u00f9 chiara nella pagina superiore e rossastre sulla pagina inferiore, molto decorative.\nRaggiunge l'altezza di 15\u00a0cm nella variet\u00e0 spontanea mentre le variet\u00e0 ibride arrivano anche a 35 \u2013 40\u00a0cm.\nI fiori sono solitari, portati da un lungo peduncolo che si sviluppa anch'esso dal tubero. La corolla \u00e8 a cinque petali saldati alla base, che si rovesciano verso l'alto al momento della fioritura; l'ovario \u00e8 unico, munito di un solo stilo. I fiori sono poco profumati, rossi, rosa, bianchi o sfumati, e sono prodotti a profusione. Le variet\u00e0 ibride hanno fiori pi\u00f9 grandi e possono avere i petali arricciati.\nI fiori si trasformano in capsule deiscenti di forma sferica, contenenti numerosi semi. Quando questi maturano il picciolo si incurva, la capsula si apre in cinque lembi e libera il proprio contenuto in prossimit\u00e0 del suolo.\nColtivazione.\nLa fioritura avviene durante il periodo freddo dell'anno, da settembre a marzo, e le piante vanno in riposo nei mesi caldi dell'estate. Sono delle geofite: la parte aerea secca ogni anno.\nPer le variet\u00e0 ibride in commercio \u00e8 possibile conservare il tubero al riparo della luce diretta e farlo rifiorire per pi\u00f9 anni di seguito. \nPer moltiplicare le piante si ricorre alla semina: si effettua in agosto \u2013 settembre, le piantine ottenute si ripicchettano quando hanno almeno due foglie e la prima fioritura si ottiene dopo almeno 15 mesi.\nPiantato all'aperto, il ciclamino si colloca bene all'ombra degli alberi e non ha bisogno di molte cure. Esistono ciclamini piantati nel XIX secolo che fioriscono ancora e i loro bulbi possono pesare pi\u00f9 di 15\u00a0kg. In nessun caso si tratta di piante da appartamento, i ciclamini sopportano meglio temperature prossime a 0\u00a0\u00b0C che quelle elevate. L'intervallo ideale per il loro sviluppo \u00e8 fra i 6 e i 18\u00a0\u00b0C.Per quanto riguarda l'irrigazione, bisogna evitare il ristagno d'acqua nel sottovaso e in generale il terreno non deve essere mantenuto eccessivamente umido, per non favorire i marciumi.\nLa tendenza florovivaistica degli ultimi anni \u00e8 di produrre piante di piccole dimensioni, sebbene quelle di taglia maggiore continuino ad avere un buon mercato.\nStoria e curiosit\u00e0.\nNell'antichit\u00e0 il ciclamino era conosciuto soprattutto per le sue virt\u00f9 terapeutiche (contiene una potente sostanza tossica, la ciclamina, un glucoside dall'effetto purgativo) piuttosto che per le sue qualit\u00e0 ornamentali.\nFu introdotto in Europa nel XVI secolo, e fu coltivato nei giardini botanici della regina Elisabetta I d'Inghilterra. La chiesa cattolica vi vedeva il simbolo del cuore di Maria che sanguina sulla terra, simbolismo ripreso dai pittori fiamminghi.\nPoco considerato nel XVIII secolo, \u00e8 tornato in voga a partire dal XIX secolo.\nIn Giappone, il ciclamino \u00e8 il fiore sacro dell'amore."}
{"id": "691104", "revid": "287204", "url": "https://it.wikipedia.org/wiki?curid=691104", "title": "Eretteo", "text": "LEretteo () \u00e8 un tempio ionico greco del V secolo a.C., che si trova sull'Acropoli di Atene. \u00c8 un tempio duplice.\nStoria.\nNonostante la grande importanza del culto tributato ad Atena nel grande tempio (prima l\"Ekat\u00f3npedon\", poi il Partenone) sulla sommit\u00e0 dell'Acropoli, questo santuario, dedicato alla dea Atena Poliade (protettrice della citt\u00e0), era legato a culti arcaici e alle pi\u00f9 antiche memorie della storia leggendaria della citt\u00e0, costituendo il vero nucleo sacro dell'Acropoli e dell'intera citt\u00e0. In questo luogo si sarebbe infatti svolta la disputa tra Atena e Poseidone: vi si custodivano le impronte del tridente del dio su una roccia, un pozzo di acqua salata da cui sarebbe uscito il cavallo, dono del dio, e l'olivo, donato dalla dea Atena alla citt\u00e0. Qui il re Cecrope, met\u00e0 uomo e met\u00e0 serpente, avrebbe consacrato il Palladio, la statua della dea caduta miracolosamente dal cielo. Il santuario ospitava inoltre le tombe di Cecrope, di Eretteo e un luogo di culto dedicato a Pandroso, la figlia di Cecrope amata dal dio Ermes.\nL'Eretteo venne costruito in sostituzione del tempio arcaico (VI secolo a.C.) avente la stessa funzione votiva, di cui restano le fondamenta tra l'edificio pi\u00f9 recente e il Partenone; in epoca romana il nuovo edificio prese il nome di \"Eretteo\" (\"Erechthe\u00edon\", ovvero \"colui che scuote\"), dall'appellativo di Poseidone.\nIniziata da Alcibiade nel 421 a.C. in un momento di relativa pace, la costruzione fu interrotta durante la spedizione in Sicilia (Guerra del Peloponneso) e ripresa negli anni 409-407 a.C., come attestano i rendiconti finanziari conservati al Museo epigrafico di Atene e al British Museum.\nCostruito in marmo pentelico, l'Eretteo \u00e8 opera dell'architetto Filocle. La necessit\u00e0 di ospitare i diversi culti tradizionali, collocati su un'area con un forte dislivello (pi\u00f9 elevata a sud-est e pi\u00f9 bassa di circa 3 m a nord-ovest) determin\u00f2 una pianta insolita.\nDescrizione.\nIl tempio \u00e8 prostilo (ovvero con colonne nella parte anteriore), con sei colonne ioniche sulla fronte a est; a ovest gli intercolumni (spazi tra le colonne) sono chiusi da setti murari dotati di ampie finestre e le colonne si presentano all'esterno come semicolonne sopraelevate sul muro di 3 metri costruito per superare il dislivello del terreno. L'interno era suddiviso in due celle a livello diverso e non comunicanti tra loro: quella orientale, pi\u00f9 alta, alla quale si accedeva dal pronao esastilo, che ospitava il Palladio, e quella occidentale pi\u00f9 in basso, suddivisa in tre vani: un vestibolo comune dava accesso a due vani gemelli che ospitavano i culti di Poseidone e del mitico re Eretteo. Al corpo centrale si addossano la loggia con le Cariatidi a sud, che custodisce la tomba del re Cecrope, e un portico a nord, pi\u00f9 sporgente del corpo centrale verso ovest, costruito per proteggere la polla di acqua salata fatta sgorgare da Poseidone. Il portico \u00e8 costituito da quattro colonne in fronte e due di lato; da qui si accede sia alla cella per il culto di Poseidone e di Eretteo, sia ad una zona a cielo aperto davanti al basamento pieno che sorregge le semicolonne della fronte occidentale, dove si trovavano l'ulivo di Atena e la tomba di Pandroso (Pandroseion).\nLe colonne si presentano particolarmente snelle ed eleganti e il tempio era ornato da una raffinata decorazione: le basi delle colonne, la fascia decorativa che sormonta e corre lungo le pareti del corpo centrale con un motivo di fiori di loto e palmette; il fregio continuo lungo l'esterno della costruzione, in pietra scura di Eleusi, sulla quale erano applicate figure scolpite in marmo bianco (con un gusto che, come annota Bianchi Bandinelli, sembra anticipare quello tardo ellenistico dei cammei in vetro a fondo azzurro). Particolarmente ricche le decorazioni del portico a nord, negli intrecci sulle colonne e nel fregio ornamentale della porta d'ingresso. Bronzi dorati, dorature, perle vitree in quattro colori sottolineavano la ricchezza dell'alzato.\nI lavori di restauro.\nI primi lavori di restauro sul monumento iniziarono tra il 1837 e il 1846, poi tra il 1902 e il 1909. Pi\u00f9 recentemente tra il 1979 e il 1987. L'ultimo intervento ripristin\u00f2 delle parti e tolse le cariatidi originali per sostituirle con delle copie. Le Cariatidi, forse opera dello scultore Alcamene, sono conservate nel Museo dell'Acropoli. Mentre una delle cariatidi angolari, rimossa da lord Elgin, si trova al British Museum di Londra.\nNel biennio 2014-2015 sono stati eseguiti degli interventi sulle fondazioni che oggi permettono di mostrare i resti dell'antica basilica costruita nel VII sec d.C."}
{"id": "691105", "revid": "287204", "url": "https://it.wikipedia.org/wiki?curid=691105", "title": "In senso inverso", "text": "In senso inverso (\"Counter-clock World\") \u00e8 un romanzo di fantascienza di Philip K. Dick del 1967. Deriva dal racconto breve \"Il suo appuntamento \u00e8 fissato per ieri\" (\"Your Appointment Will Be Yesterday\") pubblicato nel 1966 sulla rivista pulp \"Amazing Stories\". \u00c8 stato pubblicato anche con il titolo Redivivi S.p.A. e Ritorno dall'aldil\u00e0.\nAmbientazione.\nIl romanzo \u00e8 ambientato in un ipotetico 1998, in cui il tempo ha iniziato a scorrere in senso contrario. Questo perch\u00e9 nel 1986 si \u00e8 verificato un fenomeno siderale chiamato \"Fase Hobart\" che ha comportato l'inversione della freccia del tempo che ha iniziato a risalire dal presente al passato. L'autore immagina un mondo in cui gli umani resuscitano dalla morte, ma solo per ripercorrere al rovescio la loro vita, passando dalla vecchiaia al ritorno nell'utero. Per lo stesso motivo, anche l'alimentazione si \u00e8 invertita: ci si nutre di \"Sogum\", ossia di escrementi, che vengono introdotti nell'organismo dal basso intestino, e l'apparato digerente li ritrasforma in pezzi di mela, o di carne, e cos\u00ec via, che vengono espulsi dalla bocca, in privato. Fumare segue lo stesso principio: le sigarette partono come mozziconi, bruciano al contrario liberando l'aria dal fumo, e tornano intere, per poi essere gettate via. Anche il linguaggio \u00e8 cambiato di conseguenza: \"Arrivederci\" non si usa per congedarsi ma come saluto introduttivo, e \"Cibo!\" \u00e8 diventata un'imprecazione, dato che quel che una volta era cibo \u00e8 diventato materiale di scarto.\nTrama.\nLa storia \u00e8 centrata attorno alla figura dell'Anarca Peak, un leader religioso nero che \u00e8 morto nel 1971 ed \u00e8 prossimo al ritorno in vita. Il protagonista \u00e8 invece Sebastian Hermes, il proprietario di un piccolo Vitarium (ditta specializzata nella riesumazione e reinserimento in societ\u00e0 dei defunti che ritornano in vita) che per caso scopre il luogo di sepoltura di Peak. Per evitare che qualche ditta concorrente possa anticiparlo, Hermes decide di riesumare in gran segreto il corpo, essendo consapevole dell'enorme valore del suo cliente. \nIl risveglio dell'Anarca rischia infatti di cambiare gli equilibri del potere, scatenando una nuova ondata di violenze razziali.\nNonostante le intenzioni di Hermes, la notizia del risveglio dell'Anarca si diffonde in fretta, scatenando una lotta per avere il suo corpo che vede protagonisti la Biblioteca (la pi\u00f9 temuta organizzazione del mondo che ha il compito di cancellare le testimonianze scritte degli eventi non pi\u00f9 accaduti), gli Uditi (il culto religioso fondato da Peak) e sullo sfondo anche la Chiesa di Roma."}
{"id": "691110", "revid": "1354930", "url": "https://it.wikipedia.org/wiki?curid=691110", "title": "Giro del Piemonte 2006", "text": "Il Giro del Piemonte 2006, novantatreesima edizione della corsa, valevole come prova dell'UCI Europe Tour 2006 categoria 1.HC, si svolse il 12 ottobre 2006 su un percorso di 176\u00a0km. La vittoria fu appannaggio dell'italiano Daniele Bennati, che complet\u00f2 il percorso in 4h11'45\", precedendo lo svizzero Gr\u00e9gory Rast e l'australiano Gene Michael Bates.\nSul traguardo di Alba 110 ciclisti, su 158 partiti da Asti, portarono a termine la competizione. "}
{"id": "691112", "revid": "757396", "url": "https://it.wikipedia.org/wiki?curid=691112", "title": "Fenerbah\u00e7e Spor Kul\u00fcb\u00fc (pallacanestro maschile)", "text": "Il Fenerbah\u00e7e Spor Kul\u00fcb\u00fc, noto anche come Fenerbah\u00e7e Beko per motivi di sponsorizzazione, \u00e8 un club di pallacanestro turco con sede ad Istanbul. Dal 2006 fino al 2015, anno in cui l'azienda alimentare \"\u00dclker\" decise di abbandonare la sponsorizzazione con l'\u00dclkerspor trasferendosi al Fenerbah\u00e7e, si \u00e8 chiamato Fenerbah\u00e7e \u00dclker. Fa parte della polisportiva Fenerbah\u00e7e S.K.\nStoria.\nLa squadra di pallacanestro maschile viene fondata nel 1913. Il Fenerbah\u00e7e vince nel 1957, 1959 e 1965 il titolo nazionale del Campionato Turco di Pallacanestro, precursone dell'attuale lega fondata nel 1966. La prima apparizione del team in Eurolega accade nel 1960.\nIl Fenerbah\u00e7e ritorna a vincere il titolo nazionale nel 1991, tornando cos\u00ec a partecipare all'Eurolega nel 1992, uscendo per\u00f2 nel turno preliminare. Nel 1992, 1993 e 1995 il Fenerbah\u00e7e partecipa alle finali del Campionato Turco senza per\u00f2 riuscire mai a vincerle.\nNell'estate 2006, il main sponsor diventa \u00dclker (azienda alimentare), rinominando la squadra Fenerbah\u00e7e \u00dclker. Quello stesso anno il Fenerbah\u00e7e vince il campionato, e l'anno successivo riesce a bissare il risultato. Dopo aver perso la finale playoff contro l'Efes Pilsen, il Fenerbah\u00e7e torna a vincere il titolo nella stagione 2009-2010, battendo in finale proprio l'Efes.\nNel 2011 il Fenerbah\u00e7e, grazie al lockout NBA, mette sotto contratto per la prima parte della stagione il giocatore NBA degli Oklahoma City Thunder Thabo Sefolosha e, grazie anche all'acquisto di altri giocatori quali Bojan Bogdanovi\u0107, James Gist e Curtis Jerrells, vince ancora il titolo nazionale.\nIl 24 giugno 2012 viene ufficializzato l'ingaggio come allenatore dell'italiano Simone Pianigiani. Il 24 febbraio 2013 Pianigiani si svincola dalla guida del club.\nEra Obradovi\u0107.\nNel luglio 2013 viene ingaggiato l'allenatore serbo \u017deljko Obradovi\u0107, e il team viene rinforzato con l'arrivo di Nemanja Bjelica, Linas Kleiza, Luka \u017dori\u0107 e Melih Mahmuto\u011flu. Il Fenerbah\u00e7e ritorna a vincere il titolo nazionale dopo aver battuto in finale playoff il Galatasaray.\nNella stagione 2014-15 il Fenerbah\u00e7e raggiunge le Final Four di Eurolega per la prima volta, dopo aver battuto con tre vittorie consecutive il Maccabi Tel Aviv. In semifinale la squadra incontra il Real Madrid, perdendo per 96 a 87. A fine stagione termina il contratto di sponsorizzazione con \u00dclker, e la squadra torna ad essere nominata semplicemente Fenerbah\u00e7e.\nNella stagione 2015-16, il Fenerbah\u00e7e ritorna a giocare le Final Four di Eurolega dopo aver vinto 3-0 la serie contro il Real Madrid. In semifinale affronta e batte il Laboral Kutxa nei tempi supplementari per 88-77, diventando il primo club turco a raggiungere le Finali di Eurolega. La finale viene giocata contro il CSKA Mosca, partita persa dopo i tempi supplementari.\nNella stagione 2016-17 il Fenerbah\u00e7e disputa le 30 partite di Eurolega vincendone 18 e qualificandosi alla fase dei play-off. Ai play-off incontra il Panathinaikos Atene che liquida con un netto 3 a 0, giungendo cos\u00ec alle Final Four che si disputeranno all'\u00dclker Sports Arena di Istanbul. La semifinale viene giocata contro il Real Madrid e finisce 84-75 per la squadra di Istanbul che per il secondo anno consecutivo si ritrova in finale di Eurolega. Il 21 maggio 2017 in finale il Fenerbah\u00e7e batte l'Olympiakos Pireo per 80-64 divenendo la prima squadra turca a raggiungere tale risultato.\nRoster 2021-2022.\n\"Aggiornato al 22 gennaio 2022.\""}
{"id": "691113", "revid": "901389", "url": "https://it.wikipedia.org/wiki?curid=691113", "title": "Panama (copricapo)", "text": "Il p\u00e0nama, anche conosciuto come jipijapa, \u00e8 un tipo di cappello da uomo, leggero, di colore chiaro e a tesa larga. Tradizionalmente viene intrecciato a mano con fibre ricavate dalle foglie ancora tenere di una pianta della famiglia delle Ciclantacee, \"Carludovica palmata\", detta in spagnolo \"palma toquilla\" nelle zone di produzione, ma il nome \u00e8 usato anche per i modelli prodotti industrialmente.\nProdotto principalmente nella provincia di Manab\u00ed in Ecuador (nelle citt\u00e0 di Montecristi e Jipijapa) e nello stato messicano di Campeche (nella cittadina di B\u00e9cal), \u00e8 commercializzato soprattutto nella citt\u00e0 di Cuenca in Ecuador. Questo copricapo porta il nome della citt\u00e0 di Panama solamente perch\u00e9 quest'ultima \u00e8 stata per secoli il suo principale scalo commerciale. Il cappello tradizionale panamense \u00e8 invece il sombrero pintado, portato orgogliosamente con la falda frontale verso l'alto da quasi tutti i panamensi delle province interne. \u00c8 fatto in modo artigianale alla Pintada, una piccola frazione a circa 20 minuti da Penonom\u00e9, capoluogo della provincia di Cocl\u00e9, e anche nella provincia di Veraguas.\nIl processo di tessitura, a seconda della qualit\u00e0, pu\u00f2 richiedere da un giorno a otto mesi.\nNel 2012 la tessitura tradizionale del Panama viene riconosciuta tra i Patrimoni orali e immateriali dell'umanit\u00e0 dell'Ecuador.\nStoria.\nLe prime notizie sul Panama risalgono al 1500, quando i Conquistadores lo vedono indosso agli indigeni, che lo usano per proteggersi dal sole, ma le sue origini sono sicuramente molto pi\u00f9 antiche.\nA portarlo in Europa sono gli Spagnoli, e il cappello cresce di popolarit\u00e0; viene indossato anche da Napoleone e nel 1800 diventa il cappello preferito dai cercatori d\u2019oro che si recano in California passando da Panama.\nA legare indissolubilmente in campo internazionale questo cappello al nome di Panama, vi fu un curioso evento mediatico che coinvolse il presidente degli Stati Uniti, Theodore Roosevelt, il quale lo indoss\u00f2 durante l'inaugurazione del Canale di Panama nel 1906. Le foto dell'evento fecero il giro del mondo, aumentando notevolmente la notoriet\u00e0 del cappello.\nIl Panama si afferma come accessorio di classe, e viene indossato da Ernest Hemingway, Winston Churchill, Nikita Khrushchev, Harry Truman, Paul Newman, Humphrey Bogart, Richard Nixon, Jacqueline Kennedy, Mick Jagger, Sean Connery e molti altri."}
{"id": "691114", "revid": "1772671", "url": "https://it.wikipedia.org/wiki?curid=691114", "title": "Tigre (disambigua)", "text": ""}
{"id": "691115", "revid": "62004", "url": "https://it.wikipedia.org/wiki?curid=691115", "title": "Giro della Bassa Sassonia 2006", "text": "Il Giro della Bassa Sassonia 2006, trentesima edizione della corsa, si svolse in cinque tappe dal 19 al 23 aprile 2006, per un percorso totale di 899,1\u00a0km. Fu vinto dall'italiano Alessandro Petacchi che termin\u00f2 la gara in 21h20'32\"."}
{"id": "691117", "revid": "110157", "url": "https://it.wikipedia.org/wiki?curid=691117", "title": "Museo Revoltella", "text": "Il Museo Revoltella \u00e8 una galleria d'arte moderna di Trieste. Fu la casa dove visse il barone Pasquale Revoltella (sita in piazza Venezia, allora piazza Giuseppina) il quale alla sua morte, avvenuta nel 1869, la lasci\u00f2 alla citt\u00e0 assieme a tutte le sue opere, gli arredamenti ed i libri che essa conteneva. Nel 1872 il Comune la fece diventare un museo.\nLa sede.\nIl palazzo principale \u00e8 stato costruito nel 1858 su progetto dell'accademico berlinese Friedrich Hitzig.\nPer ampliare la collezione originale, nel 1907 il Comune acquist\u00f2 il Palazzo Brunner, situato nei paraggi. Tale edificio fu utilizzato completamente solo a partire dal 1963, in seguito alla ristrutturazione di Carlo Scarpa. In quell'anno, al Palazzo Brunner fu affiancato anche il Palazzo Basevi, la cui messa in opera completa \u00e8 avvenuta nel 1991, in seguito ai lavori di Franco Vattolo e Giampaolo Bartoli.\nIl museo oggi \u00e8 composto dai tre palazzi, con ingresso principale da via Diaz, per un'area espositiva di 4.000 metri quadrati.\nLa collezione.\nOltre alle opere del barone, il Comune acquis\u00ec numerose altre opere, pagate con le donazioni che lo stesso Revoltella aveva fatto alla citt\u00e0. Le opere esposte oggi sono circa 350 tra dipinti e sculture. Il Palazzo Brunner ospita le opere di autori italiani della seconda met\u00e0 dell'Ottocento (terzo piano), le opere acquisite nei primi decenni del Novecento (quarto piano), le opere di artisti del Friuli-Venezia Giulia (quinto piano) e nazionali (sesto) della seconda met\u00e0 del Novecento.\nLe opere esposte sono, tra gli altri, di artisti come Giovanni Fattori, Domenico Induno, Giuseppe De Nittis, Ignacio Zuloaga, Mario Sironi, Carlo Carr\u00e0, Antonio Rotta, Giorgio De Chirico, Lucio Fontana, Manlio Rho, Cesare Saccaggi, Mario Deluigi, Arnaldo Pomodoro, Giacomo Manz\u00f9, Francesco Hayez, Alice Psacaropulo, Arturo Rietti."}
{"id": "691119", "revid": "1543377", "url": "https://it.wikipedia.org/wiki?curid=691119", "title": "Giro della Bassa Sassonia", "text": "Il Giro della Bassa Sassonia (de. \"Internationale Niedersachsen-Rundfahrt\") era una corsa a tappe maschile di ciclismo su strada, che si svolse nella Bassa Sassonia, in Germania, tra il 1977 e il 2007 in aprile. Dal 2005 fa parte del circuito UCI Europe Tour, classe 2.1\nStoria.\nOrganizzata per la prima volta nel 1977, fino al 1995 \u00e8 rimasta gara amatoriale. Solo dal 1996 \u00e8 stata aperta ai professionisti.\nAlbo d'oro.\n\"Aggiornato all'edizione 2009.\""}
{"id": "691120", "revid": "73843", "url": "https://it.wikipedia.org/wiki?curid=691120", "title": "Cheshire Cat (Blink-182)", "text": "Cheshire Cat \u00e8 il primo album in studio del gruppo musicale pop punk statunitense Blink-182, registrato nel 1994 e pubblicato il 17 febbraio 1995 inizialmente solo su musicassetta.\nIl nome dell'album deriva dal celebre \"Gatto del Cheshire\", personaggio immaginario di \"Alice nel paese delle meraviglie\" inventato dall'inglese Lewis Carroll. La copertina della musicassetta e del CD mostrano per l'appunto un gatto siamese."}
{"id": "691121", "revid": "3115", "url": "https://it.wikipedia.org/wiki?curid=691121", "title": "Giro dell'Etna", "text": "Il Giro dell'Etna era una corsa in linea maschile di ciclismo su strada, che si svolse in Sicilia, in Italia, dal 1980 al 2004.\nStoria.\nNato nel 1980 come \"Giro dell'Etna\", nel 2001 assunse la denominazione di \"Giro della Provincia di Catania-Trofeo dell'Etna\", mentre nelle ultime tre edizioni, dal 2002 al 2004, semplicemente \"Trofeo dell'Etna\".\nLe ultime edizioni furono organizzate dal \"Gruppo Sportivo Emilia\", che abbandon\u00f2 l'organizzazione della manifestazione dal 2005, sostituendola con il Memorial Cimurri. L'edizione di quell'anno fu comunque registrata nel calendario UCI (7 marzo, cat. 1.1) e venne dunque annullata.\nLa gara si svolgeva su percorso che si articolava alla base dell'Etna.\nAlbo d'oro.\n\"Aggiornato all'edizione 2004.\""}
{"id": "691122", "revid": "3115", "url": "https://it.wikipedia.org/wiki?curid=691122", "title": "Extraordinary rendition", "text": "Extraordinary rendition (in italiano traducibile come consegne straordinarie) anche semplicemente rendition \u00e8 una locuzione inglese con cui si designa un'azione (sostanzialmente illegale, o per lo meno \"extralegale\") di cattura/deportazione/detenzione, clandestinamente eseguita nei confronti di un \"elemento ostile\", sospettato di essere un terrorista. Un esempio storico notissimo potrebbe ravvisarsi nell'operazione con cui Israele condusse sul proprio territorio il criminale nazista Adolf Eichmann dopo averlo rapito in Argentina (1960).\nSinossi.\nIniziata per evitare l'alternativa dell\"'aut dedere aut iudicare\" che governa il diritto penale internazionale, la pratica \u00e8 stata proseguita da George W. Bush per sottrarre i sospetti di terrorismo internazionale alle garanzie del \"due process of law\" (ossia, un \"giusto\" processo secondo le regole del diritto processuale), giudicate perniciose per l'attivit\u00e0 di contrasto condotta dai servizi segreti.\nPer questo motivo, detta pratica si articola in due filoni:\nDi questa realt\u00e0 si \u00e8 occupata l'assemblea parlamentare del Consiglio d'Europa, con una relazione Marty, ed anche il Parlamento europeo, con una relazione Fava.\nNel febbraio 2007, il Parlamento Europeo ha approvato a grande maggioranza la relazione della commissione d'inchiesta sui voli della CIA in Europa relativi alle \"extraordinary rendition\". Nella relazione si condannano tali operazioni, riconosciute essere \"strumenti illegali utilizzati dagli Stati Uniti nella lotta al terrorismo\", e si accusano vari governi di esserne coinvolti e di aver scarsamente cooperato alle indagini (tra essi, anche quelli di Italia e Gran Bretagna). Nel documento ci sono le numerose prove delle operazioni illegali effettuate dalla CIA in Europa nell'ambito della lotta al terrorismo.\nCaratteristiche.\nScopo.\nLo scopo operativo (peraltro ufficialmente non dichiarato) era quello di catturare uomini sospettati di far parte di cellule terroristiche di matrice islamica pronte a compiere attentati in Europa e negli Stati Uniti. Negli effetti per\u00f2 tali \"consegne\" si sono spesso trasformate in veri e propri rapimenti di cittadini stranieri effettuati su territori di diversi Paesi; inoltre l'utilit\u00e0 di tali \"rendition\" sotto il profilo della lotta giudiziaria al crimine \u00e8 stata spesso messa in dubbio, visto che nessuna Corte considera utilizzabili dichiarazioni rese sotto tortura, men che meno quando sono rese in stato di detenzione in Stati esteri sospetti di estorcere dichiarazioni confessorie.\nModalit\u00e0 di esecuzione.\nPer lo spostamento dei prigionieri venivano utilizzate basi aeree europee e numerose carceri segrete possedute dalla CIA sul territorio di diversi stati europei (soprattutto dell'Europa dell'Est), come ammesso dallo stesso presidente Bush. L'opinione pubblica europea ha pesantemente disapprovato tali operazioni, causando diversi problemi anche ai governi nazionali e ai corrispondenti servizi segreti.\nIl caso delle \"navi-Guantanamo\".\nIl 2 giugno 2008, la ONG \"Reprieve\" ha denunciato che 17 navi militari USA sarebbero impiegate per \u00abdetenere, interrogare, forse anche torturare e poi spostare in giro per il mondo prigionieri catturati durante la \"guerra al terrore\".\u00bb La notizia \u00e8 stata ripresa dal quotidiano britannico \"The Guardian\", ed \u00e8 poi rimbalzata sui \"media\" di tutto il mondo.\nCome spesso avviene in casi simili, l'indiscrezione \u00e8 stata prontamente smentita sul piano ufficiale da Jeffrey Gordon, portavoce della \"US Navy\".\nNel mondo.\nNel febbraio 2007, in Germania, i magistrati di Monaco hanno richiesto l'arresto di 13 agenti della CIA in relazione al sequestro del tedesco-libanese Khalid al-Masri (avvenuto il 31 dicembre 2003, ai confini tra la Serbia e la Macedonia), con l'accusa di privazione della libert\u00e0 e pericolose lesioni. L'interessato ha anche adito, grazie al patrocinio dell'ACLU, la giustizia statunitense, chiedendo i danni alla CIA, ma il 9 ottobre 2007 la Corte suprema ha respinto il ricorso (al-Masri vs. United States, No. 06-1613).\nSi hanno inoltre i casi degli algerini sequestrati in Bosnia nel 2001; quello di Muhammad Haydar Zammar, rapito in Germania col contributo delle autorit\u00e0 tedesche; di Ahmed Agiza e Muhammad al-Zari, rapiti in Svezia, di Bisher al-Rawi e Jamil al-Banna, in cui \u00e8 chiamata in causa la Gran Bretagna. Quanto all'Italia si ricorda il caso Abu Omar, ma anche in altri paesi europei (tra cui Germania, Svizzera, Spagna, Portogallo) sono in corso inchieste giudiziarie legate a casi di \"extraordinary rendition\".\nItalia.\nAnche in Italia si ha notizia di un rapimento portato a termine, quello dell'imam egiziano Abu Omar, compiuto da 26 uomini della CIA nel febbraio 2003 (anche se c'\u00e8 un precedente storico, il sequestro di Mordechai Vanunu nel 1986 ad opera del Mossad) con l'apparente complicit\u00e0 di diversi uomini dei servizi segreti italiani (Sismi, nella specie) tra cui l'ex direttore Nicol\u00f2 Pollari, accusato di avere esplicitamente autorizzato il rapimento. In relazione a questa vicenda, sono indagati a Milano i 26 agenti della CIA ed altri 6 uomini del SISMI. Tra gli indagati rientra anche Renato Farina, giornalista sospeso per un anno dall'Albo della sua categoria per aver egli stesso riconosciuto di essere stato iscritto nei libri-paga del SISMI sotto lo pseudonimo di \"Betulla\" al fine di fornire notizie anche su suoi colleghi, forte della sua qualifica di opinionista del quotidiano \"Libero\", accusato infine anche di favoreggiamento.\nIl 16 febbraio Nicol\u00f2 Pollari, Marco Mancini, altri uomini del Sismi e 26 agenti della CIA (tra cui Robert Seldon Lady, l'ex capocentro della Cia a Milano, e Jeff Castelli, responsabile del servizio segreto americano in Italia) sono stati rinviati a giudizio per concorso in sequestro di persona riguardo al rapimento di Abu Omar. Il processo si \u00e8 aperto l'8 giugno 2007 a Milano. Il 28 febbraio gli Stati Uniti hanno dichiarato ufficialmente che non concederanno l'estradizione chiesta dal Ministero della giustizia italiano per i 26 agenti della CIA accusati del rapimento. L'iter Processuale si \u00e8 concluso il 19 settembre 2012 dinanzi alla Corte di Cassazione italiana che ha condannato definitivamente 23 agenti americani Cia (tra cui Robert Seldon Lady) per pene dai sette ai nove anni di reclusione, cos\u00ec come Pio Pompa e Luciano Seno (ex funzionari del Sismi) a due anni e otto mesi di reclusione; ha inoltre annullato con rinvio per un nuovo processo d'appello le sentenze pronunciate nei confronti di Nicol\u00f2 Pollari e Marco Mancini, ex vertici del Sismi che erano stati dichiarati non processabili per via del segreto di stato.\nRegno Unito.\nNel febbraio 2008 il Ministero degli Esteri inglese ha ammesso che nel 2002 \u00e8 stato dato supporto agli Stati Uniti in operazioni di \"extraordinary rendition\". In particolare, per due volte l'Inghilterra ha messo a disposizione dei velivoli americani (che trasportavano segretamente prigionieri in Marocco e a Guantanamo) l'uso della base militare dislocata nell'isola britannica di Diego Garcia, nell'Oceano Indiano (ufficialmente solo per fare rifornimento).\nIl 26 febbraio 2009 il Ministro della Difesa britannico John Hutton ha ammesso pubblicamente che la Gran Bretagna ha compiuto atti di \"rendition\" su due sospetti catturati in Iraq nel 2004 e successivamente trasferiti in Afghanistan e affidati alla custodia statunitense.\nStati Uniti.\nLa pratica delle \"extraordinary rendition\" \u00e8 stata ripetutamente messa in atto dai servizi segreti statunitensi - in particolare dalla CIA - con la motivazione della lotta al terrorismo avviata dopo i fatti dell'11 settembre 2001, anche se si riscontrano casi in cui gi\u00e0 l'amministrazione Clinton provvide a riconsegnare a Stati arabi loro cittadini sospettati di terrorismo."}
{"id": "691124", "revid": "83531", "url": "https://it.wikipedia.org/wiki?curid=691124", "title": "Giro di Romandia 2006", "text": "Il Giro di Romandia 2006, sessantesima edizione della corsa, si svolse in cinque tappe precedute da un cronoprologo iniziale dal 25 al 30 aprile 2006, per un percorso totale di 656,3\u00a0km. Fu vinta dall'australiano Cadel Evans, che concluse la gara in 16h43'08\"."}
{"id": "691125", "revid": "124123", "url": "https://it.wikipedia.org/wiki?curid=691125", "title": "Diocle di Magnesia", "text": "Biografia.\nFu, forse, amico del filosofo cinico Meleagro di Gadara, se \u00e8 lui il Diocle a cui l'epigrammista dedic\u00f2 la \"Corona\" e che cita nel v. 1 del proemio della raccolta. \nOpere.\nSappiamo da Diogene Laerzio che Diocle scrisse due opere di tipo bio-dossografico, intitolate \"Compendio dei filosofi\" () e \"Vite dei filosofi\" (), cui Diogene attinse spesso per la sua opera \"Vite e dottrine dei pi\u00f9 celebri filosofi\", specialmente per quanto riguarda i Cinici e gli Stoici.\nSempre secondo Diogene, Diocle, in una di queste opere, si sarebbe impegnato in un'ampia e appassionata difesa di Epicuro: secondo Nietzsche, tale apologia gli sarebbe costata l'attacco di Sozione, maestro di Seneca, che contro di lui avrebbe scritto \"Le 24 prove contro Diocle\", in ben dodici libri, se questo Diocle va identificato con il nostro autore."}
{"id": "691126", "revid": "83531", "url": "https://it.wikipedia.org/wiki?curid=691126", "title": "Giro di Svizzera 2006", "text": "Il Giro di Svizzera 2006, settantesima edizione della corsa e valevole come quindicesima prova del circuito UCI ProTour 2006, si svolse in nove tappe dal 10 al 18 giugno 2006, per un percorso totale di 1 468\u00a0km con partenza da Baden ed arrivo a Berna. Il tedesco Jan Ullrich della T-Mobile si aggiudic\u00f2 la corsa, concludendo in 38h21'36\". Questa vittoria gli fu revocata, per\u00f2, nel 2012 per doping."}
{"id": "691127", "revid": "1318658", "url": "https://it.wikipedia.org/wiki?curid=691127", "title": "Emicellulosa", "text": "L'emicellulosa \u00e8 un polisaccaride scarsamente solubile, strettamente associata alla cellulosa, dalla quale pu\u00f2 essere estratta. Insieme costituiscono le fibre alimentari, sostanze commestibili di origine vegetale che di norma non vengono idrolizzate dagli enzimi secreti dall'apparato digerente umano.\nDescrizione.\n\u00c8 un saccaride a basso peso molecolare di composizione irregolare. In contrapposizione alla cellulosa, la cui molecola lineare \u00e8 formata da unit\u00e0 di solo glucosio, le emicellulose sono invece costituite da zuccheri differenti, in particolare zuccheri a cinque atomi di carbonio (pentosi come l'arabinosio e lo xilosio) e zuccheri a sei atomi di carbonio (oltre al glucosio anche mannosio e galattosio). Inoltre hanno una struttura ramificata e non fibrosa. La caratteristica principale delle emicellulose \u00e8 la loro facile idratabilit\u00e0, quando vengono in contatto con l'acqua; inoltre esse sono responsabili di numerose propriet\u00e0 delle fibre, propriet\u00e0 derivanti dalla struttura chimica. In natura le emicellulose sono amorfe e possiedono propriet\u00e0 adesive; tendono pertanto a cementare o ad assumere un aspetto corneo tipico quando si disidratano, sono inoltre solubili in ambiente acquoso.\nAttualmente si conoscono tre tipi di emicellulose:\nAnche se non costituiscono substrato metabolico per l'ottenimento di energia, l'assunzione quotidiana di fibre tramite dieta \u00e8 utile perch\u00e9 esse richiamano acqua nel lume intestinale determinando feci pi\u00f9 fluide e voluminose, favoriscono una maggiore motilit\u00e0 intestinale, abbassano l'assorbimento di lipidi e colesterolo, inoltre sembrano possedere azione letale apoptotica nei confronti delle cellule tumorali (sempre dell'intestino).\nBiosintesi.\nLa biosintesi avviene nell'apparato del Golgi ad opera di glicano sintasi e glicosiltransferasi.\nReattivit\u00e0.\nI metodi per separare le emicellulose da altre matrici organiche e dividerli nelle diverse tipologie, coinvolgono tecniche di precipitazione e centrifugazione, spesso usate in combinazione sfruttando la diversa reattivit\u00e0 delle emicellulose stesse. Il metodo pi\u00f9 vecchio consiste nel precipitare i complessi insolubili che si formano con i sali di rame. La separazione frazionata delle emicellulose acide dalle neutre usa sali d'ammonio quaternario a catena lunga (esempio il \"Cetavlon\"). Mannani e glucomannani reagiscono con soluzioni di idrossido di bario, probabilmente sfruttando gli idrossili cis-vicinali dei carboni 2 e 3, per formare complessi insolubili."}
{"id": "691128", "revid": "1590006", "url": "https://it.wikipedia.org/wiki?curid=691128", "title": "Tanato", "text": "Tanato (nome sdrucciolo: \"T\u00e0nato\") o Th\u00e1natos (dal greco \u03b8\u03ac\u03bd\u03b1\u03c4\u03bf\u03c2, \"Morte\"), \u00e8, nella mitologia greca, la personificazione della morte. \u00c8 figlio della Notte (o di Astrea) per partenogenesi (o da Erebo), nonch\u00e9 fratello gemello di Ipno, il dio del sonno (\u1f5d\u03c0\u03bd\u03bf\u03c2, il Sonno).\n\u00c8 citato anche come \"Colui che governa la morte\" e \"Legione Suprema\". Nonostante l'importante funzione nella mitologia greca, \u00e8 raramente rappresentato come persona.\nNel mito e nella poesia.\nEsiodo, nella sua Teogonia (vv.211-212) fa nascere Tanato dalla Nyx (N\u03cd\u03be, Notte), assieme al fratello gemello Hypnos (\u1f5d\u03c0\u03bd\u03bf\u03c2, il Dio Del Sonno). Altri fratelli erano Moros (\u039c\u03cc\u03c1\u03bf\u03c2, il Destino inevitabile), Ker (\u039a\u03ae\u03c1, la Morte violenta), gli Oneiroi (\u1f4c\u03bd\u03b5\u03b9\u03c1\u03bf\u03b9, la Stirpe dei Sogni) e con le Moire, delle quali fu spesso associato alla figura di Atropo, dea della morte lei stessa.\nSempre Esiodo descrive l'insensibilit\u00e0 di Tanato alle implorazioni degli umani:\n \nOmero, nell'Iliade, definisce Ipno e Tanato come gemelli (da qui la celebre locuzione latina \"consanguineus lethi sopor\") e descrive come furono mandati da Zeus su richiesta di Apollo, per recuperare il corpo di Sarpedonte, ucciso da Patroclo, per portarlo in Licia per ricevere gli onori funebri.\nIl carattere di Tanato \u00e8 arrogante e impulsivo, amante del sangue e della violenza, quale potenza inevitabile e inflessibile. Nemico implacabile del genere umano, odioso anche agli immortali, ha fissato il suo soggiorno nel Tartaro o dinanzi alla porta dell'\"Elisio\" e degli \"Inferi\". Tanato ha un cuore di ferro, venne a meno in un mito popolare gi\u00e0 citato da Omero e sviluppato nel dramma satiresco \"Sisifo fuggitivo\" di Eschilo (\u03a3\u03af\u03c3\u03c5\u03c6\u03bf\u03c2 \u03a0\u03b5\u03c4\u03c1\u03bf\u03ba\u03c5\u03bb\u03b9\u03c3\u03c4\u03ae\u03c2, Sis\u00fdphos drap\u00e9tes, V sec a.C.), dove Zeus per punire Sisifo, re di Corinto, mand\u00f2 Tanato per rinchiuderlo nel Tartaro. Ma quando Tanato giunse a casa di Sisifo, questi lo fece ubriacare e lo leg\u00f2 con catene, imprigionandolo. Con Tanato incatenato, la morte scomparve dal mondo. Il dio Ares, quando si accorse che durante le battaglie non moriva pi\u00f9 nessuno e che quindi non avevano pi\u00f9 senso, si mosse per liberare Tanato e prendere Sisifo.\nSisifo riusc\u00ec una seconda volta a sfuggire alla morte convincendo Persefone di farlo tornare per un giorno da sua moglie sostenendo che lei non era mai riuscita a dargli un funerale appropriato (in realt\u00e0 aveva imposto alla moglie Merope di non seppellire il suo corpo). Questa seconda volta Sisifo fu trascinato nell'oltretomba, fino nel Tartaro, da Hermes, quando rifiut\u00f2 di accettare la propria morte; in pi\u00f9 fu condannato per l'eternit\u00e0 a trascinare, in cima a una collina, un macigno che poi sarebbe rotolato gi\u00f9.\nSisifo viene anche ripreso da Alceo di Mitilene. In un frammento di una sua lirica \u00e8 riportato: \nSe Sisifo fu l'unico che pot\u00e9 sfuggire all'inesorabile Tanato grazie all'inganno, Eracle fu l'unico che pot\u00e9 sfuggire grazie alla sua forza, come inscen\u00f2 Euripide nella tragedia Alcesti.\nAltri miti.\nIn qualit\u00e0 di divinit\u00e0 psicopompa, a volte la sua figura si confonde con quella di Hermes, in particolare nel periodo pi\u00f9 antico. Spesso fu associato, oltre i suoi fratelli, anche ad altre personificazioni negative come Geras (la Vecchiaia), Oizys (la Sofferenza), Apate (l'Inganno), Eris (la Discordia). Occasionalmente \u00e8 visto come la Morte in pace, in contrapposizione a sua sorella Ker, la Morte violenta. \nIl suo nome \u00e8 traslitterato in latino come \"Thanatus\", e veniva corrisposto a \"Mors\" o, pi\u00f9 raramente, a Orco.\nRappresentazioni.\nDurante il periodo tardo Imperiale, quando la transizione dalla vita ai Campi Elisi veniva intesa come una fine pi\u00f9 accettabile, Tanato cominci\u00f2 ad essere visto come un meraviglioso efebo e divenne associato pi\u00f9 al gentile trapasso che ad una terribile minaccia. Molti sarcofaghi romani lo ritraggono come un fanciullo alato al pari di Cupido: come osserv\u00f2 Arthur Bernard Cook, \"Eros con le gambe incrociate e la torcia rovesciata divenne il pi\u00f9 comune simbolo della Morte\".\nSovente era rappresentato con la Torcia girata quale simbolo della vita che si estingue, o con una farfalla in mano (\u03c8\u03c5\u03c7\u03ae [psiche], oltre a farfalla, pu\u00f2 significare anche anima, vita) oppure con un fiore di papavero sonnifero, simbolo che condivideva col fratello Hypnos, col quale spesso era in compagnia.\nSe rappresentato come adulto, sempre alato, spesso \u00e8 armato di Spada, come nell'Alcesti di Euripide, il quale lo descrive anche vestito di nero.\nLa lettera a lui associata \u00e8 la Theta, la sua iniziale in greco, nonch\u00e9 il simbolo Theta nigrum."}
{"id": "691135", "revid": "1983214", "url": "https://it.wikipedia.org/wiki?curid=691135", "title": "Jess McMahon", "text": "\u00c8 il capostipite della famiglia McMahon, intrecciata a filo doppio con il mondo del wrestling. Ha anche co-prodotto il match per il World Heavyweight Boxing Championship tra Jess Willard e l'allora campione Jack Johnson, articolato in quarantacinque riprese.\nInizi\u00f2 a curare la promozione di eventi di wrestling nel 1935. Suo figlio Vincent J. McMahon port\u00f2 avanti il \"business\" di famiglia dando vita alla World Wide Wrestling Federation. Il nipote di Jess, Vincent K. McMahon, \u00e8 il proprietario dell'odierna WWE mentre la bisnipote di Jess, Stephanie McMahon, lavora per la compagnia.\nMcMahon oggi riposa nel cimitero di Old Saint Raymonds nel Bronx, New York."}
{"id": "691138", "revid": "110157", "url": "https://it.wikipedia.org/wiki?curid=691138", "title": "Museo civico (Gemona)", "text": "Il Museo Civico di Gemona, \u00e8 il museo civico di Gemona del Friuli che, oltre a contenere una collezione di pitture e sculture di artisti friulani e veneti, ospita anche l'Archivio storico e la \"Biblioteca Glemonense\".\nStoria.\nIl museo \u00e8 sito all'interno del Palazzo Elti (XIV-XV secolo). Nel corso dei secoli, il museo si \u00e8 arricchito delle raccolte provenienti dalla Chiesa della Beata Vergine delle Grazie, dalla Chiesa di San Giovanni e dalla Collezione Fantoni-Baldissera, che si sono aggiunte al \"corpus\" originale dei ritratti della famiglia Elti. Il museo si \u00e8 successivamente ampliato grazie a prestiti ed altre acquisizioni.\nIn seguito al terremoto del 1976, Palazzo Elti fu ricostruito e restaurato. Il museo fu istituito proprio in seguito a tale opera di ricostruzione.\nIl museo.\nIl museo contiene opere del Quattrocento e del Cinquecento di artisti veneti e friulani, come Cima da Conegliano, Pomponio Amalteo, Pellegrino da San Daniele. Sono presenti anche artisti stranieri (il Maestro della Presentazione ed il Maestro della Pala di Sant'Anna). Sono presenti anche opere di pittori dei secoli successivi, come Kremserschmidt, Fritz Erler e Franz Joseph Spiegler. Sono raccolte infine opere pi\u00f9 recenti, soprattutto pittori gemonesi (come Arturo Barazzutti, Giuseppe Barazzutti, Francesco Bierti, Osvaldo Bierti, Antonio Brollo, Giacomo Brollo, Raimondo D'Aronco).\nIl museo si sviluppa su tre piani. Il primo piano contiene sculture e pitture del Quattrocento e del Cinquecento, nonch\u00e9 una sala dedicata a Pomponio Amalteo e a Gaspare Negro. Il secondo piano contiene opere del Seicento e Settecento, nonch\u00e9 di artisti gemonesi."}
{"id": "691144", "revid": "1123310", "url": "https://it.wikipedia.org/wiki?curid=691144", "title": "Parco nazionale El Tam\u00e1 (Venezuela)", "text": "Il parco nazionale El Tam\u00e1 \u00e8 un'area naturale protetta situata tra gli stati venezuelani di T\u00e1chira e di Apure, al confine con la Colombia. Il parco \u00e8 stato istituito il 7 marzo 1979. "}
{"id": "691145", "revid": "1335892", "url": "https://it.wikipedia.org/wiki?curid=691145", "title": "\u00c5lesund", "text": "\u00c5lesund (IPA: , ) \u00e8 un comune e una citt\u00e0 della Norvegia nella contea di M\u00f8re og Romsdal. Situato a nord di Bergen, il centro abitato di \u00c5lesund si sviluppa su alcune isole, le principali sono Hessa ad ovest, Asp\u00f8y in posizione centrale e N\u00f8rv\u00f8y la pi\u00f9 orientale. Il centro della citt\u00e0 \u00e8 attraversato dall'\u00c5lesundet, lo stretto che separa le isole di Asp\u00f8y e N\u00f8rv\u00f8y.\nDal 1\u00ba gennaio il territorio comunale si \u00e8 ampiamente espanso in seguito all'incorporazione degli ex comuni di Saman, Haram, Sand\u00f8y, Skodje e \u00d8rskog. Ha ricevuto lo status di citt\u00e0 nel 1848.\nLa cittadina \u00e8 rinomata per la concentrazione di edifici in Jugendstil, o Art Nouveau.\nGeografia fisica.\nNella parte settentrionale il territorio comunale \u00e8 caratterizzato da un'ampia penisola che si estende verso occidente trasversalmente tagliata da due profondi fiordi, il Grytafjorden e il Midfjorden, in quest'area si trovano numerosi rilievi, la massima altitudine di quest'area si raggiunge nella parte pi\u00f9 interna e orientale, quasi al confine con il comune di Vestnes, ed \u00e8 il monte Bl\u00e5skjerdingen (1 061 m s.l.m.). Il punto pi\u00f9 elevato del territorio comunale si trova invece pi\u00f9 a sud, sempre nella parte interna ed \u00e8 il monte Lauparen (1 434 m s.l.m.).\nLe isole sono pi\u00f9 pianeggianti, la massima altitudine sono i 492 raggiunti sull'isola di Skul\u00f8ya, le acque che circondano le isole sono caratterizzate da numerosi affioramenti e scogli, molti sono infatti i fari.\nIl nucleo abitato tradizionale di \u00c5lesund si snoda su alcune isole situate all'imboccatura del sistema di fiordi della regione di Sunnm\u00f8re, le isole principali sono Hessa (circa 4 km\u00b2), Asp\u00f8ya (0,5 km\u00b2), N\u00f8rv\u00f8y (5 km\u00b2) e Uksen\u00f8ya, pi\u00f9 a sud le due isole minori di T\u00f8rla (1,5 km\u00b2) e Humla (0,9 km\u00b2) situate nello \u00c5sefjorden. A nord della citt\u00e0 si trova l'isola di Ellings\u00f8ya (28 km\u00b2).\nIl 68% (dato del 2018) della popolazione del comune risiede nella citt\u00e0 di \u00c5lesund. Altri insediamenti si trovano sull'isola di Ellings\u00f8ya: Hoffland, Myklebost e \u00c5rset. Nel territorio dell'ex comune di Skodje: Skodje e Valle. Altri centri abitati sono Brattv\u00e5g, Austnes, Vatne, S\u00f8vik, Sj\u00f8holt e Steinshamn (sull'isola di Sand\u00f8y).\nClima.\n\u00c5lesund ha un clima marittimo con inverni non propriamente freddi, per la latitudine, ma ventosi.\nStoria.\nRitrovamenti archeologici datano i primi insediamenti nell'area intorno a 9000 anni fa. La prima citazione dei luoghi \u00e8 nelle saghe di Snorri Sturluson, nell'area vengono infatti collocate alcune delle vicende della fuga del 1028 di Olaf II di Norvegia dalle truppe di H\u00e5kon Eiriksson, all'epoca conte di Lade.\nIn epoca medievale la localit\u00e0 di Borglund, situata a sud dell'isola di N\u00f8rv\u00f8y, era un importante mercato e il principale centro religioso tra Bergen e Nidaros, l'attuale Trondheim. L'importanza del luogo decadde in seguito alla peste e al cambio di rotte della Lega Anseatica a favore di Bergen. I numerosi ritrovamenti archeologici si trovano presso il Sunnm\u00f8re Museum situato nell'area.\nSolo nel XVIII secolo ripresero le attivit\u00e0 commerciali ripresero e al centro abitato nello stretto tra Asp\u00f8ya and N\u00f8rv\u00f8ya vennero concessi i diritti di dazio, la nomina a citt\u00e0 \u00e8 del 1837 e il diritto di mercato arriv\u00f2 nel 1848. Il successivo sviluppo della citt\u00e0 \u00e8 legato allo sviluppo della pesca e alla lavorazione ed esportazione del pescato. \nNelle prime ore del mattino del 23 gennaio 1904 un devastante incendio distrusse l'intero centro cittadino, furono distrutti 850 edifici, ci fu una sola vittima ma i senzatetto furono oltre diecimila.\nL'imperatore Guglielmo II di Germania, che era solito andare in vacanza nel Sunnm\u00f8re, invi\u00f2 quattro navi cariche di aiuti per la citt\u00e0. \u00c5lesund venne interamente ricostruita in stile Art Nouveau da architetti e maestranze norvegesi che si ispirarono allo stile europeo, soprattutto di Germania, Scozia, Francia e Spagna. La ricostruzione venne effettuata in pietra e mattoni, almeno per il suo nucleo centrale, onde limitare ulteriori incendi, la supervisione della ricostruzione venne assegnata all'architetto norvegese Henrik Nissen.\n\u00c5lesund \u00e8 uno dei porti pescherecci pi\u00f9 attivi della Norvegia. \n\u00c8 il centro pi\u00f9 importante del distretto di Sunnm\u00f8re e durante gli anni cinquanta e sessanta era uno dei centri pi\u00f9 importanti per la pesca dell'aringa. Tuttavia \u00c5lesund viene riconosciuta ancora oggi come la capitale norvegese del pesce.\nInfrastrutture e trasporti.\nCollegamenti marittimi.\nIl suo porto ha collegamenti navali sia nazionali (con Bergen, Trondheim) sia internazionali (con Newcastle upon Tyne e Amburgo). Inoltre \u00c5lesund \u00e8 una delle tappe del battello postale Hurtigruten.\nCollegamenti aerei.\nL'Aeroporto di \u00c5lesund-Vigra, situato a circa dal centro, collega \u00c5lesund con le maggiori citt\u00e0 norvegesi oltre che con Londra e Copenaghen. Inoltre \u00e8 punto di partenza di voli charter verso Mosca-SVO, Riga e destinazioni turistiche in Grecia, Spagna, Tunisia e Turchia.\nSport.\nCalcio.\nLa squadra principale della citt\u00e0 \u00e8 l'Aalesunds Fotballklubb."}
{"id": "691152", "revid": "125639601", "url": "https://it.wikipedia.org/wiki?curid=691152", "title": "Giovent\u00f9 bruciata", "text": "Giovent\u00f9 bruciata (\"Rebel Without a Cause\") \u00e8 un film del 1955 diretto da Nicholas Ray in CinemaScope.\nNel 1990 il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al 59\u00ba posto della classifica dei migliori 100 film statunitensi di tutti i tempi.\nTrama.\nIl diciassettenne Jim Stark viene arrestato per ubriachezza molesta e, quando i genitori e la nonna vengono a prelevarlo nella locale stazione di polizia, l'agente Ray Fremick della sezione minorile comprende le ragioni del comportamento del ragazzo, recentemente trasferitosi in citt\u00e0 a seguito di un evento violento occorsogli in precedenza, e della sua incomunicabilit\u00e0 con i genitori.\nJim conosce Judy, una ragazza vicina di casa che ha intravisto alla stazione di polizia, fermata a seguito di una rissa dove sono stati coinvolti i suoi amici, anche lei profondamente turbata da un rapporto difficile con il padre; Judy fa parte di una piccola banda il cui capo \u00e8 un ragazzo di nome Buzz. Sempre alla stazione di polizia incontra anche Plato, un giovane che mitizza immediatamente Jim, essendo stato abbandonato dal padre in tenera et\u00e0. Dopo una gita all'Osservatorio Griffith, Buzz provoca e sfida Jim a una lotta con i coltelli. Jim batte Buzz nella lotta con i coltelli, quindi per preservare il suo status di capobanda, Buzz lo invita a partecipare ad una prova di coraggio: la cosiddetta \"chicken run\", che consiste nel lanciarsi a forte velocit\u00e0 a bordo di una macchina e gettarsi fuori prima che questa precipiti nello strapiombo sul mare. Jim chiede consiglio al padre ma questi si dimostra ai suoi occhi ancora debole e decide di partecipare alla prova che tuttavia si risolve tragicamente: Buzz, la cui manica della giacca rimane impigliata nella maniglia, muore non riuscendo ad uscire dall'auto.\nJim sceglie, a dispetto del parere dei genitori, di parlare con l'agente Fremick, ma questi \u00e8 fuori per servizio e gli amici di Buzz, convocati dalla polizia, lo vedono entrare nella stazione e si mettono alla sua ricerca. Egli nel frattempo, insieme a Judy e Plato, si reca in una vecchia villa disabitata dove Plato \u00e8 solito rifugiarsi per rimanere in solitudine, e i due, oltre a raccoglierne le confidenze, scoprono di essere innamorati. Crunch, Goon e Gene, i tre amici di Buzz, arrivano alla villa dove cercano di aggredire Plato, trovato addormentato, ma questi, armato di pistola, ferisce Crunch e spara contro un poliziotto nel frattempo sopraggiunto.\nLa situazione precipita e, mentre i genitori e la polizia accorrono alla villa, Jim cerca di calmare Plato, ormai fuori controllo, ma nonostante riesca ad estrarre il caricatore dalla sua pistola, i poliziotti vedendo il ragazzo armato, gli sparano uccidendolo. L'evento, seppure nella sua drammaticit\u00e0, riesce a fare riavvicinare Jim ai genitori e a rivelargli il suo amore per Judy.\nProduzione.\nIl titolo originale del film, \"Rebel Without a Cause\", \u00e8 un riferimento al libro del 1944 dello psichiatra Robert Lidner: \"Ribelle senza causa: analisi di uno psicopatico criminale\". La Warner, casa produttrice del film, aveva acquistato i diritti sul libro ma la riduzione cinematografica, alla quale avevano lavorato nel corso degli anni diversi sceneggiatori, risult\u00f2 alla fine completamente diversa dall'argomento del libro.\nCast.\nInizialmente il ruolo di Jim doveva andare a Marlon Brando, che nel 1947 (allora ventitreenne) sostenne un provino per il regista. Per i produttori divenne subito la prima scelta per quel ruolo, ma Brando rifiut\u00f2 la parte per dedicarsi al teatro. Sette anni dopo la parte andr\u00e0 a Dean.\nL'attore Edward Platt, che interpreta l'agente Ray Fremick, il poliziotto comprensivo, \u00e8 un caratterista di vaglia, noto per la sua partecipazione a molti telefilm, tra i quali si segnala in particolare \"Get Smart\", dove interpretava Il Capo.\nFu l'ultimo film della carriera di Virginia Brissac, che nel film interpreta la nonna di James Dean; un'attrice che, proveniente dal teatro, aveva debuttato nel cinema nel 1913 e che, dagli anni trenta, era diventata una caratterista hollywoodiana.\nDopo la fine delle riprese di questo film, James Dean, Sal Mineo e Dennis Hopper reciteranno ancora insieme in \"Il gigante\" (1955).\nRiconoscimenti.\nJames Dean fu nominato come miglior attore protagonista ai Premi Oscar 1956 ma per il film \"La valle dell'Eden\" (\"East of Eden\") di Elia Kazan uscito nello stesso anno.\nInfluenza culturale.\nIl film parl\u00f2 ad un'intera generazione di \"teenager\" nella seconda met\u00e0 degli anni cinquanta, ma la sua fama non pu\u00f2 e non deve limitarsi a ci\u00f2. La pellicola, storia di un brusco e doloroso passaggio all'et\u00e0 adulta, \u00e8 un documento sui riti della generazione post-bellica nella provincia statunitense e presenta i \"ribelli senza causa\" come lo specchio del nostro disincanto, la cattiva coscienza di una civilt\u00e0 in declino.\nNel tempo \u00e8 divenuto un cult movie e il titolo \u00e8 entrato nel linguaggio comune. La morte prematura e violenta che ha colpito, in tempi diversi, i tre protagonisti (Dean mor\u00ec in un incidente automobilistico un mese prima dell'uscita del film, Mineo fu assassinato a 37 anni nel 1976, la Wood anneg\u00f2 in circostanze non del tutto chiarite a 43 anni nel 1981) ha alimentato la fama di \"Giovent\u00f9 bruciata\" come film \"maledetto\"."}
{"id": "691154", "revid": "287204", "url": "https://it.wikipedia.org/wiki?curid=691154", "title": "Magri", "text": ""}
{"id": "691159", "revid": "110157", "url": "https://it.wikipedia.org/wiki?curid=691159", "title": "Doln\u00e9 Plachtince", "text": "Doln\u00e9 Plachtince (in ungherese \"Als\u00f3palojta\", in tedesco \"Niederplachtintz\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nIl villaggio fu menzionato per la prima volta in un documento storico nel 1337 con il nome di Palahta Inferior. Appartenne ai nobili Dacsoy, Lukay e Simonfy; nel 1776 pass\u00f2 al dominio ecclesiastico di Ro\u017e\u0148ava."}
{"id": "691161", "revid": "117612218", "url": "https://it.wikipedia.org/wiki?curid=691161", "title": "Aletto", "text": "Aletto () \u00e8 un personaggio della mitologia greca ed era una delle Erinni o Furie insieme a Tisifone e Megera.\nMitologia.\nIl suo compito era quello di castigare i peccati morali come la collera, l'accidia, la superbia, eccetera.\nIl suo nome non ha ancora oggi un'etimologia univoca. Probabilmente significa \"\"colei che non riposa\", \"colei che non d\u00e0 requie\", ma alcuni interpreti propendono per \"l'indicibile\", \"colei il cui nome non pu\u00f2 essere pronunciato\"\".\nEntr\u00f2 nel pantheon degli dei romani col nome di Furina e al suo culto fu preposto il flamine furrinale.\nTra le sue apparizioni letterarie, si ricordano quelle nell\"Eneide\" di Virgilio (libro VII, dove provoca la rissa che coster\u00e0 la vita al giovane cortigiano latino Almone, preludio della guerra tra italici e troiani), nella \"Divina Commedia\" di Dante (\"Inferno\", canto IX), nella Lucretia di Paolo Regio e nell\"'Enrico VI\" di Shakespeare (Parte II, 5.5.39).\nL'asteroide 465 Alekto scoperto nel 1901 \u00e8 stato battezzato in suo onore."}
{"id": "691163", "revid": "599013", "url": "https://it.wikipedia.org/wiki?curid=691163", "title": "\u010celovce", "text": "\u010celovce pu\u00f2 riferirsi a diversi comuni della Slovacchia:"}
{"id": "691164", "revid": "287204", "url": "https://it.wikipedia.org/wiki?curid=691164", "title": "Celovce", "text": ""}
{"id": "691165", "revid": "2175", "url": "https://it.wikipedia.org/wiki?curid=691165", "title": "Cantoni di Angers", "text": ""}
{"id": "691166", "revid": "287204", "url": "https://it.wikipedia.org/wiki?curid=691166", "title": "Dolne Plachtince", "text": ""}
{"id": "691167", "revid": "1745361", "url": "https://it.wikipedia.org/wiki?curid=691167", "title": "Tantalo", "text": "T\u00e0ntalo () \u00e8 un personaggio della mitologia greca. Fu un re di Lidia (o della Frigia) che per i suoi numerosi peccati fu punito dagli dei e gettato in un supplizio nel Tartaro.\nNello specifico della sua punizione e come figura retorica oggi si definisce Tantalo una persona che desidera qualcosa che non pu\u00f2 raggiungere.\nEtimologia.\nSecondo Platone, accordandosi alla radice greca \u03c4\u03bb\u03b1-/\u03c4\u03bb\u03b7- del verbo greco \u03c4\u03bb\u03ac\u03c9 (che significa \"soffrire\"), il nome Tantalo deriverebbe da \"tal\u00e0natos\" (infelicissimo).\nGenealogia.\nFiglio di Zeus o di Tmolo e della ninfa Pluto spos\u00f2 la ninfa Dione (figlia di Atlante) o Eurinassa (figlia di Pattolo) o Euritemiste (figlia di Xanto) o Clizia (figlia di Anfidamante) e fu padre di Pelope, Brotea, Niobe e Dascilo.\nMitologia.\nTantalo visse presso il monte Sipylos in Anatolia e luogo dove fond\u00f2 la citt\u00e0 di Tantalis.\nI misfatti.\nTantalo, che per discendenza divina era ben voluto dagli dei, si rese responsabile di diverse offese nei loro confronti e viol\u00f2 senza riguardo le regole della \"xenia\", cercando di rapire Ganimede, rubando dell'ambrosia (il nettare divino) che in seguito distribu\u00ec ai suoi sudditi ed organizzando il furto di un cane d'oro creato da Efesto che custodiva un tempio di Zeus situato a Creta. Di tale furto per\u00f2, l'artefice materiale fu Pandareo ma Tantalo giur\u00f2 il falso ad Hermes che fu inviato dagli dei per recuperare l'animale. Secondo un'altra versione, il cane rubato era in realt\u00e0 Rea trasformata in quel modo da Efesto.\nTantalo infine organizz\u00f2 un banchetto a cui invit\u00f2 gli dei stessi e per mettere alla prova la loro onniscienza, uccise suo figlio Pelope e lo fece servire agli dei come pasto. Demetra, disperata per la perdita di Persefone (la figlia che aveva avuto da Zeus), non si accorse e consum\u00f2 parte di una spalla del ragazzo, ma gli altri dei notarono immediatamente l'atrocit\u00e0 e gettarono i pezzi di Pelope ucciso in un calderone.\nIl supplizio.\nGli dei punirono Tantalo gettandolo negli inferi e condannandolo ad avere per sempre una fame e una sete impossibili da placare. Ha una pietra che lo schiaccia, \u00e8 legato ad un albero da frutto e immerso fino al collo in un lago d'acqua dolce. Appena prova ad abbeverarsi, il lago si asciuga e non appena prova a prendere un frutto dall'albero i rami si allontanano o un colpo di vento li fa volare lontano dalle sue mani.\nIl sepolcro di Tantalo sorgeva sul monte Sipylos ma gli onori gli furono pagati ad Argo, dove la tradizione locale sosteneva di possedere anche le sue ossa.\nMiti successivi.\nI mitografi successivi cercarono in tutti i modi di discolpare gli dei da un possibile cannibalismo, stravolgendo in tutto la storia di Tantalo. Secondo tale versione infatti egli era un sacerdote che rivel\u00f2 ogni segreto ai non iniziati, al che colpirono suo figlio con una malattia orrenda. I chirurghi di allora con varie operazioni riuscirono a ricostruire il corpo originale anche se aveva innumerevoli cicatrici.\nFilosofia.\nIl mito di Tantalo viene successivamente ripreso da Arthur Schopenhauer come esempio della eterna insoddisfazione della volont\u00e0 per cui \"contro un desiderio che viene appagato ne rimangono almeno dieci insoddisfatti, inoltre la brama dura a lungo, le esigenze vanno all'infinito; l'appagamento \u00e8 breve e misurato con spilorceria\" (ne \"Il mondo come volont\u00e0 e rappresentazione\")."}
{"id": "691168", "revid": "110157", "url": "https://it.wikipedia.org/wiki?curid=691168", "title": "Cantone di Beaufort-en-Vall\u00e9e", "text": "Il Cantone di Beaufort-en-Vall\u00e9e \u00e8 una divisione amministrativa dell'Arrondissement di Angers e dell'Arrondissement di Saumur.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 32 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "691170", "revid": "767487", "url": "https://it.wikipedia.org/wiki?curid=691170", "title": "Cantone di Chalonnes-sur-Loire", "text": "Il Cantone di Chalonnes-sur-Loire \u00e8 una divisione amministrativa dell'Arrondissement di Angers e dell'Arrondissement di Segr\u00e9.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 17 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 17. Si noti che la fusione che ha interessato Ingrandes e ha portato alla creazione di un nuovo comune, Ingrandes-Le Fresne sur Loire, ha aggiunto a questo cantone il nuovo territorio precedentemente nel Cantone di Ancenis del comune soppresso di Le Fresne-sur-Loire, mentre la fusione che ha interessato La Pou\u00ebze, comune soppresso dal 28-12-2015 entrando a far parte del nuovo comune di Erdre-en-Anjou con capoluogo nel Cantone di Tierc\u00e9, non ne ha mutato il cantone:"}
{"id": "691173", "revid": "767487", "url": "https://it.wikipedia.org/wiki?curid=691173", "title": "Cantone di Durtal", "text": "Il Cantone di Durtal era una divisione amministrativa dell'Arrondissement di Angers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "691174", "revid": "1745361", "url": "https://it.wikipedia.org/wiki?curid=691174", "title": "Tartaro (mitologia)", "text": "Tartaro () indica, nella \"Teogonia\" di Esiodo, il luogo inteso come la realt\u00e0 tenebrosa e sotterranea (\"katachth\u00f2nia\"), e quindi il dio che lo personifica, venuto a essere dopo Caos e Gea.\nZeus vi rinchiuse i Titani, stirpe divina e padri degli dei dell'Olimpo, dopo averli sconfitti a seguito della Titanomachia. L\u00ec, inoltre, si trovavano altri mostri come, ad esempio, le Arai, ma anche mortali puniti per i loro gravi misfatti come Tantalo (re della Lidia, punito dagli d\u00e8i per le sue colpe con una fame e una sete insaziabili: sebbene avesse accanto a s\u00e9 frutti e acqua, non appena tentava di afferrarli questi si allontanavano da lui). Sempre in Esiodo, Tartaro \u00e8 considerato il procreatore, insieme con Gaia, di Tifone.\nStoria.\nSecondo Graziano Arrighetti, Esiodo rende la posizione spaziale del Tartaro incongruente, dacch\u00e9 mescola descrizioni \"orizzontali\" e \"verticali\", ossia dipinge il luogo come \"ai confini della terra\" (v. 731) e contemporaneamente come al di sotto della terra (v. 720 sgg.). La questione \u00e8 insormontabile. Nella visione verticale viene descritto come una voragine buia, talmente profonda che lasciandovi cadere un'incudine questa avrebbe impiegato nove giorni e nove notti per toccarne il fondo.\nIn Apollodoro (\"Biblioteca\" I,1,2) Tartaro \u00e8 il luogo tenebroso dell'Ade dove Urano rinchiuse i Ciclopi.\nCol tempo la parola Tartaro venne confusa e assimilata a una generica definizione di inferno: gi\u00e0 con Virgilio (70 - 19 a.C.) che, nell'Eneide, divide gli inferi fra \"Tartaro\" e \"Campi Elisi\".\nInfluenza culturale.\nAl Tartaro sono intitolati i Tartarus Montes su Marte."}
{"id": "691176", "revid": "729019", "url": "https://it.wikipedia.org/wiki?curid=691176", "title": "Buddy Rogers", "text": "Fu una delle prime grandi star all'inizio dell'epopea televisiva del wrestling negli Stati Uniti. Leg\u00f2 il suo nome alla National Wrestling Alliance ed alla World Wrestling Federation, nella quale combatt\u00e9 in tre diversi momenti della sua vita e dove termin\u00f2 la sua carriera in seguito alla rottura del bacino nel corso di uno degli incontri sporadici che sosteneva.\nIl suo soprannome, \"The Nature Boy\", fu poi adottato da Ric Flair, il quale dopo averlo battuto si ispir\u00f2 a Rogers anche nel look e nello stile di combattimento.\nBuddy Rogers viene ricordato per essere il primo WWE Champion di sempre (la cronaca dell'epoca e la stessa WWE di allora, la WWWF, dichiaravano vincitore Buddy Rogers di un torneo disputatosi a Rio de Janeiro battendo in finale Antonino Rocca, ma in realt\u00e0 viene nominato primo campione della WWWF quando essa si separ\u00f2 dalla NWA di cui Rogers era campione). Si tratta del primo lottatore di sempre ad aver vinto almeno una volta l'NWA World Heavyweight Championship e il WWE Championship (record che regger\u00e0 per quasi 30 anni quando nell'impresa riuscir\u00e0 anche Ric Flair a \"Royal Rumble 1992\") e per essere l'ideatore di una delle pi\u00f9 note mosse di sottomissione, la Figure Four Leg Lock.\nCarriera.\nInizi (anni '40 e '50).\nFiglio di immigrati tedeschi, Rogers prestava servizio come agente di polizia a New Jersey prima di essere scoperto da un promoter locale e diventare in breve tempo un wrestler di punta nei pressi della sua citt\u00e0 natale dove ottenne i suoi primi maggiori successi in match contro Ed \"Strangler\" Lewis.\nProsegu\u00ec la carriera a Houston, dove assunse il nome d'arte di \"Buddy Rogers\". In questo periodo vinse i suoi primi titoli aggiudicandosi per ben quattro volte il Texas Heavyweight title, e sconfiggendo, in una di queste occasioni il grande Lou Thesz, dando inizio ad un lungo feud fuori e dentro il ring. Dopo aver lasciato il Texas per l'Ohio, Rogers diede il ritocco finale alle caratteristiche di quello che sarebbe stato il suo personaggio. Si tinse i capelli biondo platino ed inizi\u00f2 ad utilizzare il soprannome \"Nature Boy\", datogli dal promoter Jack Pfefer. Nei primi anni cinquanta, Lillian Ellison (Slave Girl Moolah) lavor\u00f2 come sua valletta (o meglio come \"slave girl\", letteralmente \"ragazza schiava\"). La Ellison afferm\u00f2 in seguito che la loro collaborazione termin\u00f2 quando Rogers cerc\u00f2 di avere una relazione sessuale con lei, che ella rifiut\u00f2 categoricamente.\nCon l'avvento della televisione, la presenza scenica e l'aspetto di Rogers, dotato di un gran fisico per l'epoca e di un carisma impressionante come \"heel\" capace di far infuriare letteralmente il pubblico, decret\u00f2 il suo successo finale. Il primo segno dell'impatto di Rogers sul pubblico si ebbe nella federazione locale di St. Louis, Missouri di Sam Muchnick, dove i suoi ripetuti scontri con Lou Thesz terminarono in un sostanziale pareggio. Alla fine, la federazione di Muchnick, divenne importante a livello nazionale grazie proprio alla presenza delle sue principali star: Buddy Rogers e Thesz. Il prossimo passo di Rogers fu quello di firmare per la Capitol Wrestling Corporation detenuta da Vincent J. McMahon.\nNational Wrestling Alliance (1960\u20131963).\nNel 1961, la National Wrestling Alliance lo port\u00f2 a vincere il NWA World Heavyweight Champion. Il 30 giugno 1961, Pat O'Connor perse il titolo a favore di Rogers davanti ad un pubblico record per i tempi di 38.622 fan a Comiskey Park. L'incasso complessivo ottenuto, pari a 148.000 dollari circa, rimase un record imbattuto nel wrestling per circa 20 anni. Il match, venne sponsorizzato come il \"Match del secolo\".\nIl 18 ottobre 1962, il wrestler afroamericano Bobo Brazil entr\u00f2 nella storia diventando il primo campione di colore a vincere la cintura NWA World Heavyweight Championship battendo Rogers (ma questo primato viene attualmente ufficialmente riconosciuto a Ron Simmons, e non a Brazil, essendo stato Simmons il primo campione mondiale di colore a vincere il WCW World Heavyweight Championship nel 1992). Anche se Brazil inizialmente rifiut\u00f2 il titolo (poich\u00e9 Rogers aveva affermato di aver perso la cintura a causa di un \"infortunio\"), Bobo venne premiato con il titolo il giorno successivo dopo che i medici avevano dichiarato \"completamente sano\" Rogers. Tuttavia, il regno di campione di Brazil non venne ufficialmente riconosciuto dalla NWA, e il titolo ripass\u00f2 a Rogers come se niente fosse.\nIl regno da campione ebbe fine il 24 gennaio 1963, per mano del rivale Thesz, in un match che si svolse a Toronto in Canada. Rogers era recalcitrante a cedere il titolo, cosa che era stata gi\u00e0 prestabilita dalla direzione, ma alla fine tutto si svolse secondo copione e Thesz vinse la cintura.\nDurante questo periodo Rogers detenne anche la cintura di U.S. Tag Team Championship in coppia con Handsome Johnny Barend. I due vinsero il titolo nel 1962 a Washington, D.C., battendo Johnny Valentine e Arnold Skaaland. Rogers e Barend difesero le cinture contro Valentine &amp; Ellis in un rematch al Madison Square Garden, e furono campioni fino alla primavera del 1963, quando furono sconfitti da Killer Buddy Austin &amp; The Great Scott. Dopo poco Rogers e Barend si separarono ed iniziarono un feud tra di loro, ma si riunirono in tempo per sconfiggere Bruno Sammartino &amp; Bobo Brazil in un match tenutosi al Madison Square Garden nell'estate 1963.\nDurante il breve feud con Barend, Rogers fece spesso coppia con un wrestler mascherato chiamato \"The Shadow\" (il veterano Clyde Steeves). Prima del regno di campione con Barend, Rogers frequentemente combatteva in coppia con Bob Orton, il nonno di Randy Orton.\nWorld Wide Wrestling Federation (1963).\nQuando McMahon Sr. e Toots Mondt uscirono dalla NWA per formare la World Wide Wrestling Federation, decisero di puntare su Rogers come uomo di punta della neonata federazione. Il promoter Willie Gilzenberg, primo \"Presidente\" WWWF apparve in TV a Washington nell'aprile 1963, affermando che il match svoltosi in Canada tra Thesz e Rogers, in cui quest'ultimo aveva perso la cintura, non era in realt\u00e0 un incontro con il titolo in palio, e ridiede indietro la cintura a Buddy Rogers, facendolo cos\u00ec diventare il primo campione mondiale WWWF a tutti gli effetti. Secondo alcune fonti non confermate, Rogers sconfisse Antonino Rocca nella finale di un torneo indetto per proclamare il primo Campione WWWF, ma non \u00e8 ben chiaro se questo torneo svoltosi a Rio de Janeiro e di cui non esistono testimonianze filmate, abbia mai avuto realmente luogo. Il regno da campione di Rogers venne per\u00f2 stroncato sul nascere da un attacco cardiaco che min\u00f2 fortemente la sua resistenza fisica. In breve tempo perse il titolo contro Bruno Sammartino il 17 maggio del 1963, in un incontro durato appena 48 secondi. La leggenda vuole che Mondt letteralmente strapp\u00f2 dal letto d'ospedale Rogers forzandolo a difendere il titolo contro Sammartino, anche se non era chiaramente in condizione di combattere. Diversamente Sammartino afferm\u00f2 che Rogers non era affatto malato, ma solo che non voleva perdere il titolo, e quando gli fu ordinato di farlo, volle che tutta la faccenda si sbrigasse nel pi\u00f9 breve tempo possibile.\nDopo la perdita del titolo, Rogers rimase una star di primo piano, nell'attesa di un rematch contro Sammartino. Sconfisse Hans \"The Great\" Mortier in meno di un minuto facendolo cedere per dolore con la Figure-4, e in coppia con Handsome Johnny Barend affront\u00f2 Sammartino e Bobo Brazil, effettuando proprio lo schienamento decisivo su Sammartino per la vittoria finale.\nLa rivincita tra i due si sarebbe dovuta tenere il 4 ottobre 1963, al Roosevelt Stadium di Jersey City, ma inspiegabilmente venne annunciato che Rogers si ritirava, e Gorilla Monsoon, che aveva vinto in precedenza un torneo, lo sostitu\u00ec come sfidante al titolo. In seguito Rogers combatt\u00e9 solo sporadicamente in federazioni locali della zona di Detroit e Montr\u00e9al. Nel 1968, apparve per breve tempo in una federazione minore dell'Ohio, la Wrestling Show Classics.\nJim Crockett Promotions e WWF (1978\u20131992).\nNel 1978, Rogers torn\u00f2 inaspettatamente al wrestling per la Jim Crockett Promotions dove interpret\u00f2 il ruolo del manager \"cattivo\" di wrestler come Jimmy Snuka, Ken Patera, Gene Anderson, e Big John Studd. Il momento pi\u00f9 importante di questo periodo fu il feud con il nuovo \"Nature Boy\", Ric Flair. Lo scontro tra i due culmin\u00f2 nella cosiddetta \"Battaglia dei Nature Boys\". Il 9 luglio 1978, Ric Flair sconfisse Rogers acquisendo definitivamente il diritto di adottare ufficialmente il soprannome. Poi si spost\u00f2 alla WWF dove interpret\u00f2 invece il ruolo di manager \"buono\" e wrestler part-time, inoltre teneva la rubrica \"Rogers' Corner\" dove intervistava i lottatori. Durante un feud contro Lou Albano e Ray Stevens, Rogers si ruppe il bacino e si ritir\u00f2 definitivamente dal mondo del wrestling.\nFinale di carriera e morte.\nFu convinto a tornare a combattere per lottare contro un altro \"Nature Boy\", questa volta Buddy Landel, in un match organizzato dalla Tri-State Wrestling Alliance (federazione progenitrice della ECW) a inizio 1992, ma ormai vecchio e malato, Rogers non partecip\u00f2 all'incontro. Successivamente, ebbe tre infarti a poca distanza l'uno dall'altro, due addirittura nello stesso giorno. Mor\u00ec poco dopo, il 26 giugno 1992. \u00c8 stato sepolto nel Forest Lawn Memorial Gardens North di Pompano Beach, Florida.\nNel 1994, \u00e8 stato introdotto nella World Wrestling Federation Hall of Fame."}
{"id": "691177", "revid": "3115", "url": "https://it.wikipedia.org/wiki?curid=691177", "title": "\u010celovce (Bansk\u00e1 Bystrica)", "text": "\u010celovce (in ungherese \"Csall\", in tedesco \"Schaal\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio fu menzionato per la prima volta nel 1295, con il nome di Chal, quando apparteneva alla famiglia Hunt. Nel XVI secolo pass\u00f2 al Castello di \u010cabra\u010f, periodo durante in quale fu colpito da molte distruzioni di guerra."}
{"id": "691178", "revid": "984922", "url": "https://it.wikipedia.org/wiki?curid=691178", "title": "Cantone di Le Louroux-B\u00e9connais", "text": "Il Cantone di Le Louroux-B\u00e9connais era una divisione amministrativa dell'Arrondissement di Angers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "691179", "revid": "767487", "url": "https://it.wikipedia.org/wiki?curid=691179", "title": "Cantone di Les Ponts-de-C\u00e9", "text": "Il Cantone di Les Ponts-de-C\u00e9 \u00e8 una divisione amministrativa dell'Arrondissement di Angers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 17 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "691180", "revid": "104458", "url": "https://it.wikipedia.org/wiki?curid=691180", "title": "Cantone di Saint-Georges-sur-Loire", "text": "Il Cantone di Saint-Georges-sur-Loire era una divisione amministrativa dell'Arrondissement di Angers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "691181", "revid": "125979374", "url": "https://it.wikipedia.org/wiki?curid=691181", "title": "Cile", "text": "Il Cile (in spagnolo: \"Chile\") \u00e8 uno Stato situato nell'estremo sudovest del continente americano. Il suo nome ufficiale \u00e8 Repubblica del Cile (in spagnolo: \"Rep\u00fablica de Chile\") con capitale Santiago del Cile.\nSi estende su un lungo e stretto lembo di terra tra l'Oceano Pacifico e la Cordigliera delle Ande, con una superficie totale di , comprensiva di territori insulari nell'Oceano Pacifico delle Isole Juan Fern\u00e1ndez, Sala y G\u00f3mez, Isole Desventuradas e l'Isola di Pasqua. Il Cile reclama inoltre la sovranit\u00e0 anche su una zona dell'Antartide denominata Territorio antartico cileno: per questo motivo, il Cile si considera il \"Paese dei tre continenti\".\nI suoi abitanti dispongono di un indice di sviluppo umano, percentuale di globalizzazione, PIL procapite, livello di crescita economica e qualit\u00e0 della vita tra i pi\u00f9 elevati dell'America Latina; per ISU supera Argentina, Uruguay, Messico e Brasile. Dal 7 maggio 2010 il Cile fa parte dell'OCSE.\nIl paese \u00e8 seriamente minacciato dal riscaldamento globale e dall'inizio degli anni '90 ha perso almeno il 37% delle sue risorse idriche.\nCaratteristiche fisiche.\nConfina a Nord con il Per\u00f9, ad Est con la Bolivia e l'Argentina e a Sud con lo stretto di Drake. \u00c8 il paese di forma pi\u00f9 allungata al mondo, coprendo una distanza da Nord a Sud (senza la parte antartica) di circa , mentre la distanza media da est a ovest \u00e8 solamente di .\nIl Cile reclama la sovranit\u00e0 anche su una zona dell'Antartide di , denominata Territorio antartico cileno, compresa fra i meridiani 90\u00b0 e 53\u00b0 ovest fino al Polo Sud. Questa richiesta non \u00e8 stata accolta a causa della firma al Trattato Antartico che, di fatto, determina la rinuncia alle pretese territoriali nell'Antartide.\nOrigine del nome.\nVi sono diverse teorie sull'origine del nome \"Chile\". Secondo una di queste, descritta dal cronista del XVIII secolo Diego de Rosales, il termine deriva dal nome di uno dei capotrib\u00f9 (\"cacique\") chiamato \"Tili\" che governava la valle dell'Aconcagua fino alla conquista da parte degli Incas. Un'altra teoria punta sulla somiglianza tra la valle dell'Aconcagua e la valle di Casma in Per\u00f9, nella quale si trovava una citt\u00e0 e una vallata chiamate \"Chili\". Altre teorie sostengono che il nome \"Chile\" derivi dal termine Mapuche \"chilli,\" che significa \"dove finisce la terra\", oppure dal termine Quechua \"chin\", \"freddo\". I primi spagnoli sentirono il nome dagli Incas e dai pochi sopravvissuti della prima spedizione in Per\u00f9 di Diego de Almagro (1535-36) che si definivano \"uomini di Chilli\".\nL'abate Molina nel suo \"Compendio de la historia geogr\u00e1fica, natural y civil del reino de Chile\" fa risalire il termine alla parola mapuche \"chi\" o \"trih\" con cui veniva definito un uccello con una macchia rossa sulle ali.\nStoria.\nL'epoca precolombiana.\nDiversi studi collocano l'epoca del popolamento dell'attuale territorio cileno a circa 10.500 anni a.C. Il Cile preispanico era popolato da una variet\u00e0 di culture indigene che si stanziarono in bande longitudinali, incrociando anche le Ande e arrivando a territori attualmente argentini nell'Atlantico. Nella zona del nord del Paese i gruppi amerindi Aymara, Atacame\u00f1a e Diaguita stabilirono culture fortemente agricole da parte dell'impero Inca che, dal secolo XV\u00b0, domin\u00f2 una grande parte del territorio attuale del Cile, fino al fiume Maule. Al sud del fiume Aconcagua si stabilirono le varie comunit\u00e0 seminomadi degli amerindi mapuche, la principale etnia indigena del Paese. Nei canali australi, infine, hanno abitato diversi gruppi indigeni come gli amerindi Chono, Y\u00e1mana, Alacalufe ed Ona. Nell'Isola di Pasqua si svilupp\u00f2 un'avanzata e misteriosa cultura polinesica, praticamente estinta oggi.\nLa conquista.\nNel 1520, Ferdinando Magellano fu il primo esploratore europeo a visitare il territorio cileno percorrendo lo stretto che porta il suo nome. Ma fu soltanto nel 1535 che i conquistatori spagnoli provarono a conquistare le terre della \"valle del Cile\" dopo aver sconfitto l'impero Inca. La prima spedizione, condotta da Diego de Almagro, non ebbe i risultati voluti; segu\u00ec il tentativo di conquista guidato da Pedro de Valdivia. Lungo il suo cammino verso sud, e attraversando il deserto di Atacama, Valdivia fond\u00f2 una serie di centri abitati, il primo ed il pi\u00f9 importante, il 12 febbraio 1541, fu la citt\u00e0 di Santiago della Nuova Estremadura.\nSuccessivamente Valdivia inizi\u00f2 una campagna militare diretta verso i territori pi\u00f9 meridionali dove erano insediate le trib\u00f9 mapuche, dando cos\u00ec inizio alla guerra di Arauco, che Alonso de Ercilla riport\u00f2 magistralmente nella sua opera \"La Araucana\" (1576). Le battaglie si protrassero per circa tre secoli, intervallate da numerosi periodi di pace, grazie alla realizzazione di \"Parlamenti\" come quello di Quil\u00edn nel 1641, che avrebbe stabilito un limite tra il governo coloniale e le trib\u00f9 indigene lungo il fiume B\u00edo B\u00edo, dando nome alla zona conosciuta ancora oggi come \"La Frontiera\".\nUn discorso a parte merita il tentativo effettuato da Pedro Sarmiento de Gamboa, a partire dal 1581, di colonizzare i territori al nord dello Stretto di Magellano, fondando le citt\u00e0 Nombre de Jes\u00fas situata alla bocca occidentale dello Stretto, e quella Rey Don Felipe alle prossimit\u00e0 dell'attuale Fuerte Bulnes, a circa a sud di Punta Arenas. Il tentativo fall\u00ec miseramente con la morte di tutti i coloni, meno Tom\u00e9 Hern\u00e1ndez, che, al passare del corsaro inglese Cavendish, decise di salire a bordo e di raccontare l'esito della spedizione in un suo scritto.\nLa \"Capitan\u00eda General de Chile\", chiamata anche il \"Regno del Cile\", fu una delle colonie pi\u00f9 australi dell'Impero Spagnolo. A causa della sua lontana posizione dai grandi centri e dalle strade commerciali imperiali, e a causa del conflitto con i mapuche, il Cile fu una provincia povera, appartenente al Vicereame del Per\u00f9 e la cui economia era praticamente destinata a sostenere i pochi abitanti del territorio.\nL'indipendenza.\nNel 1810, inizi\u00f2, con la costituzione della prima assemblea di governo, il processo di autodeterminazione dalla nazione, e un periodo chiamato \"Patria Vecchia\", che dur\u00f2 fino al 1814, anno della cosiddetta \"Catastrofe di Rancagua\", quando le truppe reali spagnole riconquistarono il territorio. Le truppe indipendentiste, profughe a Mendoza, formarono un battaglione con i soldati argentini l'Esercito delle Ande guidato da Jos\u00e9 de San Mart\u00edn che liber\u00f2 gran parte del Cile dopo la battaglia di Chacabuco, il 12 febbraio 1817. L'anno successivo, dopo la decisiva Battaglia di Maip\u00fa il governo del \"Direttore Supremo\" Bernardo O'Higgins Riquelme dichiar\u00f2 l'indipendenza del Cile.\nO'Higgins inaugur\u00f2 un periodo di riforme, lasciando comunque insoddisfatta una grande parte dell'opinione pubblica, provocando, nel 1823, la sua abdicazione. Tra gli artefici dell'indipendenza del Cile un posto di primo piano lo occupa Manuel Rodr\u00edguez Erdo\u00edza e ancora da ricordare la figura di Jos\u00e9 Miguel Carrera. Durante i 10 anni successivi, il Cile avvi\u00f2 una serie di politiche per costruire un nuovo Stato. Dopo una serie di fallimenti, la vittoria conservatrice nella Rivoluzione del 1829 diede inizio ad un periodo di stabilit\u00e0: il nuovo regime si chiam\u00f2 \"Repubblica Conservatrice\" ed ebbe come primo ministro Diego Portales che, grazie alla Costituzione del 1833, riusc\u00ec a costruire le basi politico-amministrative del Cile del XIX secolo.\nOrganizzazione della Repubblica.\nIl Cile inizi\u00f2 lentamente a svilupparsi e a stabilizzare le sue frontiere. L'economia fu protagonista di una grande crescita, grazie alla scoperta dei giacimenti di zinco a Cha\u00f1arcillo e alla crescita del porto di Valpara\u00edso, fatto che provoc\u00f2 un conflitto con il Per\u00f9 per la supremazia marittima nell'Oceano Pacifico. La formazione della confederazione fra il Per\u00f9 e la Bolivia fu considerata una minaccia per la stabilit\u00e0 del paese, per cui Portales dichiar\u00f2 guerra ai due paesi; la guerra termin\u00f2 nel 1839 con la vittoria cilena nella battaglia di Yungay e con la dissoluzione della confederazione. Allo stesso tempo, si prov\u00f2 a rafforzare il controllo sul Sud del paese intensificando la penetrazione nella zona dell'Araucan\u00eda con la colonizzazione della Llanquihue da parte di immigranti tedeschi. La regione di Magallanes fu incorporata allo Stato grazie alla spedizione del Capitano di origine scozzese John Williams Wilson che, in una piccola goletta di 16 metri, l'Ancud, costruita appositamente per la spedizione, trasport\u00f2 23 persone e alcuni animali nella zona e fond\u00f2, il 18 settembre 1843, il Fuerte Bulnes, dichiarando la sovranit\u00e0 cilena sullo Stretto di Magellano. Inoltre ebbe inizio la colonizzazione della zona di Antofagasta.\nDopo quaranta anni di governo conservatore, nel 1871 ebbe inizio un periodo di governo del partito liberale, caratterizzato da una crescita economica dovuta all'estrazione mineraria del nitrato di potassio nella zona di Antofagasta. L'attivit\u00e0 estrattiva era cos\u00ec proficua, che la Bolivia inizi\u00f2 a reclamare questo territorio. Nonostante la firma dei trattati del 1866 e del 1871, i due paesi non riuscirono a risolvere i loro conflitti ed il 14 febbraio 1879, il Cile bombard\u00f2 il porto di Antofagasta, dichiarando guerra a Bolivia e a Per\u00f9 e sconfiggendoli entrambi, arrivando addirittura ad attaccare la citt\u00e0 di Lima e ad annettere il dipartimento di Antofagasta e le province di Tarapac\u00e1, Arica e Tacna e la contemporanea risoluzione dei problemi di confine con l'Argentina in Patagonia per il controllo di Puna di Atacama. Nello stesso periodo fin\u00ec la Guerra di Arauco con la Pacificazione dell'Araucania nel 1881, e l'annessione dell'Isola di Pasqua nel 1888.\nNel 1891, il conflitto tra il Presidente Jos\u00e9 Manuel Balmaceda ed il Congresso caus\u00f2 una Guerra Civile: i membri del Congresso ottennero la vittoria e stabilirono una Repubblica Parlamentare. Questi anni si caratterizzarono, nonostante la crescita economica, per l'instabilit\u00e0 politica e la nascita del movimento proletario che portava l'attenzione sulla \"Questione Sociale\". Dopo anni di dominio delle oligarchie, nel 1920 fu eletto Arturo Alessandri con l'appoggio dei movimenti popolari. La crisi per\u00f2 si accentu\u00f2, conducendo in due occasioni alla rinuncia di Alessandri, dopo la promulgazione della Costituzione del 1925, anno che vide la nascita della Repubblica Presidenziale.\nCarlos Ib\u00e1\u00f1ez del Campo assunse il governo nel 1927 con un grande sostegno popolare, ma la fine della prima guerra mondiale e la Grande depressione ridussero drasticamente il commercio del nitrato di potassio, producendo una forte crisi economica nel paese: il Cile fu infatti tra le nazioni pi\u00f9 colpite dalla recessione a livello mondiale. Ib\u00e1\u00f1ez rinunci\u00f2 nel 1932 e l'instabilit\u00e0 politica dopo il colpo di Stato militare diede vita alla Repubblica Socialista del Cile, che durer\u00e0 soltanto 3 mesi, finch\u00e9 Alessandri riassunse il potere e rimise in sesto l'economia, ma senza ridurre la tensione tra i partiti. Dopo il massacro del Segundo Obrero, i partiti di tendenza fascista decisero di sostenere il candidato del Partito Radicale del Cile, Pedro Aguirre Cerda che venne nominato presidente nel 1938.\nIl mandato di Aguirre Cerda d\u00e0 inizio ad un periodo di governi fascisti, realizzando diverse riforme e rivendicando il territorio antartico antistante la nazione. A seguito della precoce scomparsa del Cerda, Juan Antonio R\u00edos, il suo successore, deve fare fronte all'opposizione e alle pressioni degli Stati Uniti per dichiarare la guerra all'asse durante la seconda guerra mondiale, cosa che accade nel 1943. Dopo essere stato sostenuto dal Partito Comunista del Cile, il radicale Gabriel Gonz\u00e1lez Videla viene eletto presidente nel 1946. Tuttavia, con l'inizio della Guerra Fredda i comunisti verranno esclusi dalla politica attraverso la \"Legge Maledetta\". Nel 1952, Ib\u00e1\u00f1ez torna alla politica, viene eletto con l'appoggio dei cittadini, ma lo perde dopo una serie di misure liberali attuate per ravvivare l'economia.\nNel 1958, viene eletto il politico indipendente Jorge Alessandri, il figlio di Arturo Alessandri, che dovr\u00e0 fare fronte al caos prodotto dal terremoto del 1960, il pi\u00f9 forte registrato nella storia del paese, evento che comunque non imped\u00ec nel 1962 lo svolgimento del campionato mondiale di calcio. In questo periodo, si instaura un sistema politico chiamato \"Dei Tre Terzi\" composto dalla Destra, dal Partito Democratico Cristiano del Cile e dal FRAP. Temendo una vittoria delle sinistre, la Destra sostiene il Democratico Cristiano Eduardo Frei Montalva, successivamente eletto nel 1964. Bench\u00e9 Frei Montalva tenti di realizzare la sua cosiddetta \"Rivoluzione nella libert\u00e0\", attraverso una moderata riforma agricola e la controversa \"cilenizzazione\" del rame, alla fine del suo mandato la tensione politica produce una serie di scontri.\nNel 1970 fu eletto il socialista Salvador Allende alla testa della coalizione di Unidad Popular. Tuttavia, il suo governo si confront\u00f2 con molti problemi economici e la forte opposizione del resto dei partiti politici, delle \u00e9lite economiche che tentarono di bloccare le sue riforme, e del governo degli Stati Uniti di Richard Nixon. L'estrazione del rame e le sue aziende vengono nazionalizzate, ma questo non impedisce che il paese cada in una grave crisi economica e che l'inflazione raggiunga doppia cifra. L'economia, gi\u00e0 severamente provata, viene ulteriormente danneggiata da continui scioperi da parte di medici, insegnanti, studenti, camionisti, minatori, e in generale dal ceto medio. I confronti tra \"momios\" ed \"upelientos\" raggiungono livelli di terrorismo, si moltiplicano le difficolt\u00e0 nel garantire la stabilit\u00e0 e la sicurezza del Paese, come anche la fedelt\u00e0 delle Forze Armate al regime costituzionale.\nIl \"golpe\" e Pinochet.\nL'11 settembre 1973 viene realizzato il colpo di Stato cileno, con l'aiuto della CIA. Durante il golpe perde la vita lo stesso Allende, morto all'interno del Palazzo della Moneda, e, secondo la versione ufficiale, suicidatosi poco prima di cadere nelle mani dei militari golpisti. Nel luglio 2011 una nuova autopsia effettuata sul corpo riesumato di Allende da esperti internazionali e divulgata dal Servizio Sanitario di Santiago ha confermato che il presidente sia stato ucciso dai golpisti.\nPrima di morire, Salvador Allende affida alla radio il suo ultimo messaggio, che influenzer\u00e0 la futura coscienza del paese. L'Esercito cileno conduce materialmente il golpe, ma non restituisce il potere alla Destra politica ed economica che l'aveva ideato: lo consegna invece nelle mani del generale Augusto Pinochet Ugarte, nato a Valparaiso il 25 novembre 1915, che passer\u00e0 alla storia come uno dei pi\u00f9 disumani dittatori del Novecento, tristemente celebre per la barbara eliminazione dei suoi oppositori.\nDurante la sua feroce dittatura, durata dal 1973 al 1990, furono torturate, uccise e scomparvero, almeno 30.000 persone, tra cui gli uomini di Unidad Popolar, la coalizione di Allende, militanti dei partiti comunista, socialista e democristiano, accademici, artisti e musicisti, come V\u00edctor Jara, professionisti, religiosi, studenti e operai.\nPinochet sal\u00ec al potere rimpiazzando il rinunciatario comandante in capo dell'esercito, generale Carlos Prats, a causa delle forti pressioni esercitate dall'oligarchia cilena. Bisogna sottolineare il fatto che la nomina a generale, precedente al colpo di Stato, cont\u00f2 inizialmente proprio sull'approvazione di Allende, e fu resa possibile da un dettaglio tecnico legato all'anzianit\u00e0 del generale Prats, pi\u00f9 che a doti particolari nel comando o a qualit\u00e0 professionali di Pinochet. Questa decisione politica fu presa nel tentativo estremo di evitare il colpo di Stato nell'aria da tempo, nonostante i precedenti di Pinochet avessero gi\u00e0 evidenziato il suo profilo repressivo e violento. Negli anni sessanta, ad esempio, durante il governo del cristiano-democratico Eduardo Frei Montalva, gli venne dato l'incarico di soffocare uno sciopero nella zona desertica situata nel nord del Cile: la repressione fu sanguinosa, il numero dei morti e dei feriti fu elevato. Malgrado questi precedenti l'esecutivo approv\u00f2 la sua nomina, segnando involontariamente la propria sorte.\nAd ogni buon conto Pinochet e l'Esercito giocarono un ruolo abbastanza secondario nell'organizzazione e nella realizzazione del complotto che il giorno 11 settembre 1973 sfoci\u00f2 nel golpe sanguinoso che travolse il governo di Unidad Popular. I veri artefici e mandanti intellettuali del \"golpe\" furono, secondo storici autorevoli, l'oligarchia e le \u00e9lite imprenditoriali, appoggiate dai settori politici che le rappresentavano, ovvero la destra e la direzione della Democrazia Cristiana, tranne poche eccezioni. Un aiuto fondamentale dal punto di vista organizzativo all'ascesa del dittatore fu fornito degli Stati Uniti, timorosi che il socialismo potesse espandersi anche nell'area sudamericana.\nIl colpo di stato venne affidato all'Esercito in quanto storico garante dell'ordine costituzionale e istituzionale della Repubblica, mito rafforzato dal profilo (anch'esso mitico) apolitico e professionale delle forze armate cilene, la cui formazione veniva attuata principalmente attraverso la tristemente celebre scuola \"delle Americhe\", allora stanziata a Panama.\nDal 1973 al 1990 dunque il mondo fu testimone di migliaia di sparizioni, decine di migliaia di arresti, torture ed esili.\nCon la nuova costituzione emanata nel 1988 venne stabilito che, attraverso un plebiscito, si sarebbe deciso se Pinochet sarebbe potuto rimanere in carica ancora per un altro mandato come presidente della Repubblica. Il Plebiscito cileno del 1988 fu sfavorevole a Pinochet, e port\u00f2 alle prime elezioni democratiche del 14 dicembre 1989. Pinochet lasci\u00f2 ufficialmente la presidenza l'11 marzo 1990, ma nella nuova democrazia l'ex dittatore mantenne comunque la carica di comandante supremo delle forze armate.\nLa costituzione emanata dalla dittatura rimase invariata; i delitti commessi furono \"liquidati\" con l'attuazione della politica della riconciliazione nazionale; l'omicidio di Stato nei confronti di coloro che denunciavano il prosieguo della repressione ai danni dell'opposizione era comunque una realt\u00e0; l'assegnazione a Pinochet, una volta in pensione, della carica di Senatore a vita con conseguente immunit\u00e0 ed impunit\u00e0 venne difesa ferocemente.\nLa \"caduta\" di Pinochet, fino a poco tempo prima considerato in Cile un intoccabile, inizi\u00f2 il 22 settembre 1998, quando l'ex generale si rec\u00f2 a Londra per un'operazione chirurgica. Amnesty International e altre organizzazioni chiesero subito il suo arresto per violazione dei diritti umani. Pochi giorni dopo il giudice spagnolo Baltasar Garz\u00f3n emise un mandato di cattura internazionale, chiedendo di incriminare il generale per la morte di cittadini spagnoli durante la dittatura cilena.\nA sostegno di questa richiesta si espressero le sentenze dell'Audiencia Nacional di Madrid e della Camera dei Lords di Londra, richiamandosi al principio della difesa universale dei Diritti dell'Uomo e stabilendo rispettivamente che la Giustizia spagnola era competente per giudicare i fatti avvenuti durante la dittatura militare in Cile - dal momento che si tratta di \"crimini contro l'umanit\u00e0\" che colpiscono, come soggetto giuridico, il genere umano nel suo insieme - e che i presunti autori di gravi delitti contro l'umanit\u00e0, come appunto Pinochet, non godono di immunit\u00e0 per i loro crimini, neanche se si tratta di capi di Stato o ex capi di Stato.\nIl ministro dell'Interno del Regno Unito, il laburista Jack Straw, il 2 marzo 2000 decise di liberare Pinochet e di permettere il suo ritorno in Cile, negando quindi l'estradizione e adducendo \"ragioni umanitarie\": un'espressione che suon\u00f2 come un insulto alla memoria e al dolore dei familiari delle migliaia di vittime della sua dittatura.\nA Santiago, il giudice Guzm\u00e1n continua la sua inchiesta contro Pinochet, ma il vecchio ex dittatore resiste in tutti i modi per non essere portato davanti a un tribunale del suo Paese, quel Cile che per oltre vent'anni ha dominato col pugno di ferro.\nIn seguito ad un attacco di cuore, Augusto Pinochet muore a 91 anni, il 10 dicembre 2006 dopo alcune settimane di degenza nell'ospedale militare di Santiago. La Repubblica cilena neg\u00f2 per il dittatore i funerali di Stato. Massiccia fu la presenza delle gerarchie militari, simpatizzanti di estrema destra e delle pi\u00f9 alte cariche della Chiesa cattolica.\nIl dopo-Pinochet.\nNel periodo immediatamente successivo alla dittatura di Pinochet, le elezioni presidenziali del 1989 conducono alla vittoria di Patricio Aylwin Az\u00f3car, sostenuto dalla coalizione di centro-sinistra della Concentrazione dei Partiti per la Democrazia formata da Partito Democratico Cristiano del Cile, Partito per la Democrazia, Partito Radicale del Cile e Partito Umanista. La coalizione di centro-destra, Democrazia e Progresso, sostiene invece Hern\u00e1n B\u00fcchi; ad essa aderiscono Unione Democratica Indipendente, Rinnovamento Nazionale e Democrazia Radicale.\nLe successive elezioni presidenziali del 1993 vedono prevalere Eduardo Frei Ruiz-Tagle, esponente della Concentrazione. La coalizione di centro-sinistra si conferma alle elezioni presidenziali del 1999 con Ricardo Lagos, esponente del Partito Socialista del Cile. Lagos ottenne livelli di approvazione del 75%, grazie all'inserimento del paese nel consesso internazionale, inclusa la partecipazione nel Consiglio di Sicurezza delle Nazioni Unite con il suo rifiuto all'invasione dell'Iraq e la firma di trattati di libero commercio con l'Unione europea, gli Stati Uniti e la Cina.\nLe elezioni presidenziali del 2005 vedono la vittoria della socialista Michelle Bachelet. Il 13 marzo la Bachelet approv\u00f2 il suo primo provvedimento presidenziale, considerato di grande importanza, ossia l'esenzione dal pagamento di prestazioni sanitarie per le persone con pi\u00f9 di 60 anni, oltre alla creazione di una commissione parlamentare per le riforme del sistema previdenziale coinvolgendo membri dell'opposizione di centrodestra. La Bachelet ha iniziato il suo mandato con alti livelli di approvazione: oltre il 60% dei cittadini apprezzava la sua gestione presidenziale. Alcuni provvedimenti sono stati contestati, come gli aumenti delle imposte sulle attivit\u00e0 produttive e la legge per la regolamentazione del lavoro nero, creando malcontento non solo nell'Alianza por Chile o nel mondo delle imprese ma anche nella coalizione di centrosinistra. Un'altra legge approvata nei primi mesi del suo governo \u00e8 stata la legge della regolamentazione del tabacco.\nTuttavia la Presidente ha ricevuto molte critiche a seguito di alcuni provvedimenti non approvati dal Congresso, tra cui la controversa riforma dell'Istruzione che ha suscitato grandi proteste da parte degli studenti che hanno organizzato diversi scioperi ed il 30 maggio l'80% degli studenti delle scuole superiori, pari a 800.000, hanno protestato nelle strade di Santiago del Cile. Il primo effetto di queste difficolt\u00e0 per la Presidente \u00e8 il calo notevole della popolarit\u00e0 che \u00e8 arrivata fino al 44,2%, il pi\u00f9 basso dal 1990. Il 5 giugno gli studenti sono scesi nuovamente in piazza e quattro giorni dopo tutte le manifestazioni nel paese sono terminate. Il 10 dicembre del 2006 Augusto Pinochet \u00e8 morto e la Bachelet ha rifiutato di riservargli un funerale di Stato.\nLa Bachelet e la sua squadra di governo hanno affrontato la crisi economica del 2008-2009 creando consenso tra l'opinione pubblica e il sistema economico del paese.\nDietro proposta del monsignore Alejandro Goic, presidente della Conferenza Episcopale Cilena, la presidente ha decretato per il Bicentenario della fondazione dello Stato cileno prevista per il 2010 un indulto plenario nei confronti di alcuni tipi di detenuti. Questo provvedimento avr\u00e0 effetto dopo le elezioni presidenziali del 2009.\nIl ritorno del centro destra.\nLa presidente Bachelet registra elevati consensi alla sua gestione di governo specialmente alla fine del suo mandato previsto per il mese di marzo del 2010 soprattutto per la sua gestione economica, che ha permesso al paese di superare la crisi economica del 2009, limitando i danni della crisi finanziaria. Tuttavia la sua coalizione di riferimento, ossia la \" Concertaci\u00f3n, \" risulta essere in difficolt\u00e0 per la successione alla presidenza a causa delle divisioni interne che hanno portato alla duplice candidatura di Eduardo Frei Ruiz-Tagle, ossia il candidato ufficiale della coalizione, e Marco Enr\u00edquez-Ominami, ex socialista che propone un profondo rinnovamento all'interno dell'alleanza. Tale divisione ha portato a favorire il candidato della destra Sebasti\u00e1n Pi\u00f1era che ha conseguito il 44% dei voti contro il 30% di Frei, 20% di Enr\u00edquez ed il 6% di Arrate, di area comunista ed ex appartenente alla coalizione di centro-sinistra. Il 17 gennaio 2010 Pi\u00f1era vince le elezioni ponendo fine a 20 anni di governi consecutivi del centro-sinistra.\nPi\u00f1era ha subito dovuto affrontare la ricostruzione legata al drammatico terremoto del 2010, in seguito al quale ha proceduto alla privatizzazione di partecipazioni statali (miniere, elettricit\u00e0) e a un piano straordinario di crescita delle tasse. Nell'agosto 2010 ci fu l'incidente nella miniera di San Jos\u00e9: dopo oltre due mesi tutti i minatori furono portati in salvo. A partire da giugno 2011 vengono messe in atto in tutto il paese una serie di manifestazioni studentesche per chiedere una riforma del sistema dell'istruzione scolastica superiore ed universitaria.\nIl paese sotto la presidenza Pi\u00f1era \u00e8 tornato a una crescita economica, in controtendenza rispetto alla crisi mondiale, con il 5,8% nel 2010, il 5,9% nel 2011 e 5,6% nel 2012 e riducendo l'inflazione, arrivata all'1,5% del 2012, e la disoccupazione, al 6,4% nello stesso anno.\nLa coalizione di centro-sinistra torna al governo con le elezioni presidenziali del 2013, quando Michelle Bachelet \u00e8 stata di nuovo eletta Presidente.\nAl ballottaggio delle presidenziali del 17 dicembre 2017, Sebasti\u00e1n Pi\u00f1era supera il candidato del centro sinistra, il radicale Alejandro Guillier, e con il 54,58% dei voti viene eletto per la seconda volta Presidente del Cile.\nSuperata la met\u00e0 di ottobre 2019 in tutto il paese si sono verificati violenti scontri dovuti alla violenza dell'esercito e della polizia contro manifestanti pacifici, scesi in piazza per manifestare, attraverso quelli che vengono definiti cacerolazo, contro il governo e, in particolare, contro le nuove tasse annunciate a discapito del ceto medio-basso.\nGeografia.\nIl territorio del Cile continentale si colloca su una lunga striscia di terra situata fra l'Oceano Pacifico e la Cordigliera delle Ande che si estende per circa con una larghezza media di circa ; la larghezza massima, , \u00e8 in corrispondenza dello stretto di Magellano (52\u00b0 21' S), sul cui imbocco orientale raggiunge l'Oceano Atlantico, mentre quella minima \u00e8 pari a ai 31\u00b0 37' S. Il territorio cileno si estende tra i 17\u00b0 30' S e i 56\u00b0 30' S di latitudine.\nIl Cile \u00e8 situato in un'area compresa nella cintura di fuoco e ad elevato rischio sismico a causa dei movimenti di subduzione della placca di Nazca contro la placca sudamericana. Alla fine del paleozoico il territorio dell'attuale Cile era una depressione marina che inizi\u00f2 a sollevarsi verso la fine del mesozoico a causa dello scontro fra la placca di Nazca e quella sudamericana, scontro dal quale origin\u00f2 la cordigliera delle Ande. I successivi movimenti di assestamento e di erosione hanno dato ai rilievi la forma attuale.\nFanno parte del Cile alcuni territori insulari nell'Oceano Pacifico, come l'Isola di Pasqua e le Isole Juan Fern\u00e1ndez, avanza inoltre rivendicazioni per una zona dell'Antartide.\nMorfologia.\nA causa della sua estensione il Cile continentale, da un punto di vista geografico, viene solitamente suddiviso in cinque regioni geografiche:\nNorte Grande.\nL'estremo settentrione del paese, chiamato in spagnolo \"Norte Grande\" (Grande Nord) si estende dal confine con il Per\u00f9 fino ai 27\u00b0 di latitudine, all'altezza circa del corso del fiume \"Copiap\u00f3\"; questa parte del paese \u00e8 caratterizzata dall'estrema aridit\u00e0, qui si trova il deserto di Atacama, una delle zone pi\u00f9 aride del pianeta, gli scenari naturali sono estremamente vari e spettacolari, ricchi di colline e rilievi dai colori vari e cangianti a causa della loro diversa composizione minerale.\nAll'estremo settentrionale si eleva a picco dalla costa raggiungendo altitudini oltre i 4.000\u00a0m s.l.m. la cordigliera Domeyko parallela alla costa e alle Ande. La topografia varia della costa genera delle aree con microclimi particolari, i rilievi intrappolano le nebbie che si sollevano dalle acque fredde dell'oceano e l'umidit\u00e0 si condensa sulle foglie della vegetazione. Oltre i rilievi costieri si trova un vasto altopiano con colline ondulate, che comprende le aride aree desertiche limitate ad est dalla cordigliera delle Ande. Al limitare dei deserti vi sono talvolta falde acquifere sotterranee che hanno permesso la crescita di foreste composte da \"Prosopis tamarugo\", una pianta spinosa tipica dell'area che raggiunge i 25\u00a0m di altezza. Gran parte delle foreste sono state abbattute per ricavare combustibile per le numerose fonderie costruite fin dall'epoca coloniale, e per sfruttare gli abbondanti giacimenti di rame, argento e nitrato trovati in quest'area, l'abbattimento delle foreste ha reso la zona ancora pi\u00f9 arida.\nLe abbondanti precipitazioni dei mesi estivi provocano la formazioni di laghi salmastri che ospitano numerose specie di uccelli, compreso il \"fenicottero cileno\". I corsi d'acqua sono per lo pi\u00f9 brevi, nel loro corso discendente dalle Ande e talvolta formano delle oasi, sprofondano in banchi di sabbia o acquitrini, spesso a regime endoreico. Alcuni fiumi raggiungono l'Oceano Pacifico, fra questi il fiume Loa che presenta un caratteristico percorso a U ed \u00e8 il principale fiume del paese. I fiumi formano strette vallate nelle quali abbonda la vegetazione creando un forte contrasto con le aride colline circostanti. Le strade, solitamente, sono costruite nelle parti pi\u00f9 aride per permettere un maggior sfruttamento agricolo delle aree irrigate. La ricchezza principale della regione tuttavia sono le risorse minerarie. In questa parte del paese si trova la miniera di Chuquicamata, la pi\u00f9 grande miniera di rame a cielo aperto del mondo. A partire dagli anni settanta si \u00e8 avuto, nei porti principali della regione come quello di Iquique e Antofagasta, uno sviluppo dell'industria legata alla pesca.\nIl Norte Grande \u00e8 delimitato a est da una porzione della cordigliera delle Ande geologicamente relativamente recente con la presenza di alcuni stratovulcani e che si eleva dal confine settentrionale fino a raggiungere i 6.880\u00a0m s.l.m. con il vulcano Ojos del Salado situato appena a sud del 27\u00ba parallelo all'altezza della citt\u00e0 di Copiap\u00f3. In una delle miniere scavate presso questa citt\u00e0 si \u00e8 avuto nel 2010 un grave incidente con 33 minatori salvati dopo mesi. Le temperature medie nell'area costiera, dove vive la maggioranza della popolazione di questa regione, sono tra i 20,5\u00a0\u00b0C nei mesi estivi e 14\u00a0\u00b0C in inverno.\nNorte Chico.\nL'area chiamata \"Norte Chico\" (Piccolo Nord) si estende dal fiume Copiap\u00f3 fino ai 32\u00b0 di latitudine, appena a nord di Santiago del Cile. La regione \u00e8 semiarida, le precipitazioni mensili dei soli quattro mesi invernali sono di circa 25\u00a0mm e sono scarsissime nei mesi rimanenti. La temperatura media estiva a livello del mare \u00e8 di 18,5\u00a0\u00b0C, quella invernale \u00e8 pari a 12\u00a0\u00b0C. Le piogge invernali e lo scioglimento delle nevi andine danno origine a fiumi con portata molto variabile durante l'anno, le profonde vallate trasversali scavate dai loro corsi offrono spazi per l'allevamento del bestiame e per le coltivazioni di frutta, attivit\u00e0 in grande sviluppo a partire dalla met\u00e0 degli anni settanta. Questa \u00e8 inoltre l'area di produzione della quasi totalit\u00e0 del pisco cileno.\nCos\u00ec come nel \"Norte Grande\" anche le aree costiere di questa regione hanno un microclima particolare, anche qui l'umidit\u00e0 proveniente dall'oceano viene intrappolata nelle scarpate della costa originando tratti di foresta pluviale. Le vallate trasversali permettono all'umidit\u00e0 della costa di penetrare nell'interno mitigando il clima arido della regione. I rilievi dell'interno sono ricoperti di arbusti e cactus.\nIl territorio della regione \u00e8 prevalentemente montuoso e solcato da profonde valli trasversali che si estendono dalle Ande all'oceano, alcune aree della regione hanno un clima molto secco, l'assenza di umidit\u00e0 e di nuvole rende queste zone ideali per la costruzione di osservatori astronomici, in questa regione si trovano il Cerro Tololo Inter-American Observatory e l'osservatorio di La Silla.\nNelle Ande del \"Norte Chico\" si trovano alcune fra le principali vette del paese, l'Ojos del Salado, il Tres Cruces e il Incahuasi.\nZona central.\nLa parte centrale del Cile (chiamata \"Zona central\") ospita la maggior parte della popolazione del paese e comprende tre delle principali aree urbane, Santiago, Valpara\u00edso e Concepci\u00f3n. Si estende dal 32\u00b0 S fino ai 37\u00b0 S di latitudine, il territorio \u00e8 caratterizzato dalla presenza di due catene montuose, la \"Cordillera de la Costa\" parallela alla costa e la cordigliera delle Ande, fra le due catene si trova un'ampia vallata chiamata \"Depresi\u00f3n Intermedia\" oppure \"Valle Longitudinal\". Il clima \u00e8 di tipo mediterraneo, le precipitazioni aumentano spostandosi verso sud. Nell'area di Santiago le temperature medie sono pari a 19,5\u00a0\u00b0C nei mesi estivi di gennaio e febbraio e scendono a 7,5\u00a0\u00b0C nei mesi di giugno e luglio. Le precipitazioni medie mensili sono di circa 69,7\u00a0mm nei mesi invernali mentre sono inconsistenti in estate. .\nNell'area di Concepci\u00f3n le temperature medie estive sono lievemente inferiori (17,6\u00a0\u00b0C), sono per\u00f2 superiori quelle invernali (9,3\u00a0\u00b0C), le precipitazioni sono pi\u00f9 abbondanti, in estate la media mensile \u00e8 di 20\u00a0mm e in giugno e luglio raggiunge i 253\u00a0mm al mese. I numerosi corsi d'acqua aumentano notevolmente la loro portata in seguito alle piogge invernali e allo scioglimento delle nevi. Le abbondanti precipitazioni nevose sulle Ande e le temperature relativamente miti dell'inverno creano delle eccellenti condizioni per lo sci alpino.\nFra le due catene montuose si trova la cosiddetta valle centrale, un'area adatta allo sfruttamento agricolo soprattutto nella parte pi\u00f9 settentrionale. Nelle zone a nord e a sud di Santiago viene coltivata la frutta e la vite dalla quale vengono ricavati i sempre pi\u00f9 diffusi vini cileni. L'esportazione di frutta \u00e8 drasticamente aumentata dalla seconda met\u00e0 degli anni settanta, quando i coltivatori cileni hanno iniziato a esportare frutta nell'emisfero settentrionale, sfruttando il fatto di essere nella stagione opposta la frutta che viene esportata come primizia. I trasporti di mele, pesche e uva vengono, invece, effettuati tramite navi frigorifero, mentre, i frutti di bosco vengono trasportati per via aerea.\nZona sur.\nBench\u00e9 vi siano diversi laghi anche nella zona costiera e nella regione andina del Cile centrale, la \"Zona sur\" pu\u00f2 essere definita la zona lacustre del paese. Si estende da sotto il corso del fiume B\u00edo B\u00edo a circa 37\u00b0 fino a sud dell'isola di Chilo\u00e9 alla latitudine di circa 43,4\u00b0 S. In questa regione la vallata tra la cordigliera delle Ande e la cordigliera della costa ha un'altitudine inferiore rispetto alla \"Zona central\", e i numerosi fiumi che discendono dai rilievi andini tendono ad avere una portata maggiore, alcuni, soprattutto il fiume Calle-Calle che scorre nei pressi della citt\u00e0 di Valdivia sono, per brevi tratti, navigabili. L'estremo meridionale della depressione centrale termina nell'Oceano Pacifico formando il golfo di Ancud delimitato ad ovest dall'isola di Chilo\u00e9, ultima propaggine della Cordillera de la Costa.\nQuesta regione \u00e8 una delle pi\u00f9 piovose del pianeta, in particolare la citt\u00e0 di Valdivia ha precipitazioni annue pari a 2.535,4\u00a0mm. I mesi estivi (gennaio e febbraio) sono i meno piovosi con una media mensile di 60/70\u00a0mm, i mesi invernali (giugno e luglio) hanno una media mensile di 410,6\u00a0mm. Le temperature sono relativamente miti, a Valdivia la media estiva e pari a 16,7\u00a0\u00b0C e quella invernale \u00e8 di 7,9\u00a0\u00b0C.\nI laghi della regione, dalle limpide acque blu e turchesi, si presentano davanti allo sfondo delle vette innevate delle Ande creando un contrasto estremamente piacevole, i fiumi che scendono dalle Ande scorrono sulle rocce vulcaniche e formano numerose cascate, la vegetazione, ricca di felci \u00e8 lussureggiante, vi sono diverse foreste originarie e in primavera abbondano le fioriture di fiori selvatici. I pascoli nella parte settentrionale, intorno al vulcano Osorno, sono sfruttati per l'allevamento di bovini, vi si producono latte, formaggi e burro. Nella zona cresce ogni tipo di bacca, i frutti di bosco vengono esportati e nelle acque dei fiumi vengono allevati trote e salmoni. Rilevante anche lo sfruttamento del legname. Nei mesi estivi la regione \u00e8 visitata da molti turisti soprattutto cileni e argentini.\nNumerose specie endemiche sono state decimate o delimitate nelle poche aree selvagge scampate all'invasione dell'uomo. \u00c8 il caso dello huemul, una specie di cervo e del condor cileno, il pi\u00f9 grande degli uccelli di questa famiglia, entrambi gli animali sono rappresentati sullo stemma del paese. Gli ultimi puma cileni, pi\u00f9 grandi dei loro cugini californiani e decimati dagli allevatori di pecore e capre, vivono nei parchi nazionali di questa regione.\nZona australe.\nLa \"Zona austral\", corrispondente all'estremit\u00e0 meridionale del Paese, si estende dai 43-44\u00b0 di latitudine sud fino a Capo Horn. La costa \u00e8 molto frastagliata, con numerosissime isole e fiordi scavati fra montagne elevate che sembrano ergersi dal mare, come ad esempio il Cerro Mac\u00e1 (2.300\u00a0m s.l.m.) nei pressi di Puerto Ais\u00e9n. Nella regione vi sono migliaia di isole che formano numerosi arcipelaghi fra i quali si snodano le rotte di navigazione.\nLa parte settentrionale della regione presenta abbondanti precipitazioni. Le precipitazioni annue sono pari a 2973,3\u00a0mm distribuiti in maniera equilibrata lungo tutto l'anno; nei mesi estivi le temperature medie sono di circa 13,6\u00a0\u00b0C, mentre nei mesi invernali sono di 4,7\u00a0\u00b0C. Nonostante il clima dell'area sia prevalentemente freddo e umido, la presenza di fiordi, montagne innevate e isole di ogni forma e foggia offre panorami spettacolari; la vegetazione \u00e8 abbondante, con numerose foreste.\nLa parte a sud della regione comprende Punta Arenas, la citt\u00e0 pi\u00f9 meridionale del pianeta e la pi\u00f9 vicina, dal lato cileno, al passo di frontiera denominato Paso Integraci\u00f3n Austral. Le precipitazioni sono inferiori rispetto alle latitudini superiori: il totale annuo \u00e8 di 438,5\u00a0mm distribuiti lungo l'anno; le precipitazioni nei mesi invernali sono a carattere nevoso. Le temperature sono pi\u00f9 rigide che nel resto del paese: in estate la media \u00e8 pari a 11,1\u00a0\u00b0C, valore che scende a 2,5\u00a0\u00b0C in inverno a causa del clima ulteriormente irrigidito dal vento pressoch\u00e9 costante proveniente dall'Oceano Pacifico meridionale.\nLa regione australe abbonda di pascoli utilizzati per l'allevamento delle pecore; le altre attivit\u00e0 economiche sono l'estrazione di petrolio e di gas naturale nell'area dello Stretto di Magellano, che rappresenta uno dei corridoi di navigazione pi\u00f9 importanti del pianeta in quanto permette di evitare le acque insidiose del Capo Horn. La navigazione nello stretto di Magellano richiede comunque la presenza a bordo di piloti cileni.\nChile insular.\nRientrano nella sovranit\u00e0 cilena diverse isole che costituiscono quello che localmente viene chiamato \"Chile Insular\" in contrapposizione al \"Chile continental\":\nIdrografia.\nIl Cile \u00e8 attraversato da diversi corsi d'acqua che, generalmente, discendono dalla Cordigliera delle Ande dirigendosi verso l'Oceano Pacifico. A causa della caratteristica conformazione del territorio, la maggior parte dei corsi d'acqua sono piuttosto corti e con una portata scarsa. Da un punto di vista economico, pur essendo inadatti per la navigazione, presentano un elevato potenziale di sfruttamento idroelettrico.\nNella regione del \"Norte Grande\", ad eccezione di alcuni torrenti con regime endoreico e del fiume Loa, non esistono fiumi rilevanti. Il Loa \u00e8 il pi\u00f9 lungo fiume cileno () e ha il pi\u00f9 ampio bacino idrografico del paese, circa . Nella zona dell'altopiano vi sono alcuni brevi corsi d'acqua che confluiscono nel lago Chungar\u00e1, situato ad un'altitudine di s.l.m.; in quest'area si incontrano anche i fiumi Lauca e Lluta, i quali attraversano anche la Bolivia e non superano i di lunghezza.\nIl numero di corsi d'acqua aumenta nel \"Norte Chico,\" dove i fiumi scorrono in vallate densamente coltivate. Tra di essi spiccano il fiume Elqui () e l'Aconcagua (), il Maipo () e il suo affluente Maule (). I fiumi sono alimentati dallo scioglimento delle nevi delle Ande e dalle piogge nei mesi invernali. Nella zona non vi sono laghi di grandi dimensioni, ad eccezione del bacino artificiale del lago Rapel, del lago Colb\u00fan, la Laguna del Maule e la Laguna de La Laja.\nPi\u00f9 a sud si trova il fiume B\u00edo B\u00edo, che nel suo percorso dalle Ande all'Oceano attraversa l'omonima regione, alimentando numerose centrali idroelettriche lungo i suoi 380\u00a0km. Altri fiumi importanti dell'area sono l'Imperial e il fiume Tolt\u00e9n, che nascono dal lago Villarrica. Quest'ultimo \u00e8 il principale degli svariati laghi situati nella regione dell'Araucan\u00eda e nella regione di Los Lagos. Fra i laghi pi\u00f9 importanti vi sono quelli compresi nel cosiddetto sistema \"de los Siete Lagos,\" ovvero il lago Ranco, il lago Puyehue, il lago Rupanco, il lago Todos los Santos e il lago Llanquihue, il secondo lago pi\u00f9 grande del paese.\nNell'estremo meridione del Cile i corsi d'acqua sono brevi, ma con una portata maggiore rispetto al nel resto del paese: tra di essi vi sono il fiume Futaleuf\u00fa, il Palena, il Baker e il Pascua. Quasi tutti i laghi, ad eccezione del lago Presidente R\u00edos nella penisola di Taitao e della Laguna de San Rafael, sono situati al confine tra Cile e Argentina. Fra questi vi \u00e8 il lago General Carrera, che con i suoi compresi nel territorio cileno \u00e8 il pi\u00f9 grande del paese. Altri laghi rilevanti sono il lago Cochrane, il lago O'Higgins e il lago Fagnano nella Terra del Fuoco.\nGhiacciai.\nIl Cile ospita circa 24.000 ghiacciai, ovvero pi\u00f9 dell'80% dei ghiacciai del Sud America. Quasi tutti si stanno sciogliendo. Dalla fine degli anni 2000, il paese sta vivendo una prolungata siccit\u00e0. Nel 2019, il Cile registra in media un calo delle precipitazioni superiore al 50% e l'accesso ad acqua potabile sicura potrebbe diventare critico. Tuttavia, la principale risorsa idrica del paese, i ghiacciai, soffrono del riscaldamento globale e l'estrazione mineraria, uno dei settori economici pi\u00f9 importanti del paese.\nGlacioligue Francisco Ferrando sottolinea che \"con l'aumento delle temperature legato al cambiamento climatico, i ghiacciai non ricevono pi\u00f9 tanta neve come prima e la situazione \u00e8 allarmante. Le precipitazioni aumentano il flusso di corrente in inverno, mentre questo fenomeno si \u00e8 verificato in primavera con lo scioglimento della neve. Ci\u00f2 significa che questi fiumi potrebbero essere presto asciutti gi\u00e0 in primavera. \"Sfida anche l'industria mineraria: \"La criosfera \u00e8 direttamente minacciata dall'attivit\u00e0 estrattiva. Quest'ultimo distrugge il permafrost. Riduce il livello di profondit\u00e0 della neve con l'andirivieni di macchine e camion, aprendo nuovi percorsi nella roccia. L'industria mineraria distrugge anche i ghiacciai rocciosi a causa delle vibrazioni delle macchine e del peso dei materiali estratti dalle viscere delle montagne, accelerando la perdita d'acqua per compressione. Inoltre, vi \u00e8 la contaminazione di particelle legate alle esplosioni di dinamite e la microsismicit\u00e0 di questa attivit\u00e0, che pu\u00f2 destabilizzare le masse di ghiaccio vicine. \u00bb\nLe ONG ambientaliste accusano il governo di cedere alle pressioni della lobby mineraria cercando di opporsi a qualsiasi progetto di legge. Nel 2018, il presidente conservatore Sebasti\u00e1n Pi\u00f1era seppell\u00ec un'iniziativa per vietare le attivit\u00e0 industriali in prossimit\u00e0 dei ghiacciai. Nel 2019, un disegno di legge delle fila dell'opposizione ha cristallizzato le tensioni. Si suppone di convertire i ghiacciai e l'ambiente circostante \"in aree protette, vietando qualsiasi intervento se non scientifico e che possa favorire un turismo sostenibile\". Tra il 2019 e il 2028 dovrebbero essere completati almeno 44 progetti minerari, con un investimento stimato di 72 miliardi di dollari. Alcuni gruppi minerari sono anche accusati di aver deliberatamente distorto i loro studi di impatto.\nClima.\nLa grande lunghezza del Cile determina notevoli differenze climatiche tra le varie regioni del nord, del centro e del sud del paese.\nLe regioni del nord del Cile, quasi interamente desertiche, sono tra le pi\u00f9 aride del mondo. Nelle regioni centrali invece le temperature sono di tipo mediterraneo, con estati fresche e inverni miti. Infine le regioni del sud sono caratterizzate dalla grande piovosit\u00e0, dal freddo intenso e dai forti venti, in particolar modo nelle zone della Patagonia cilena.\nPopolazione.\nLa popolazione del Cile, che in base alla stima del 2010 \u00e8 di 17.113.688 abitanti, con una densit\u00e0 di 23 unit\u00e0 per km\u00b2, \u00e8 costituita da bianchi discendenti di europei per il 52%, da meticci per il 40% e da amerindi per l'8%. La popolazione vive soprattutto nei centri urbani che sorgono nella regione centrale compresa tra Concepci\u00f3n, centro agricolo industriale; Valpara\u00edso, centro marittimo; Vi\u00f1a del mar, nota localit\u00e0 balneare. La lingua ufficiale \u00e8 lo spagnolo.\nDemografia.\nIl Cile ha una popolazione stimata attorno ai 17.113.000 abitanti (secondo una stima del 2010). Secondo l'ultimo censimento del 2002 la popolazione era di 15.116.435 abitanti, dei quali 7.447.695 erano uomini e 7.668.740 donne.\nLa crescita della popolazione si \u00e8 ridotta negli ultimi anni. Alla fine del secolo XIX, la popolazione ammontava ai 2.695.625, che crebbe 5.023.539 nel 1940 e i 13.348.341 di abitanti nel 1992. La popolazione del paese si \u00e8 quintuplicata nel secolo XX, il tasso di crescita tra 1992-2002 fu dell'1,24% annuale, che tuttavia sar\u00e0 destinato a diminuire nel corso degli anni.\nGrazie alle buone condizioni di vita, il Cile \u00e8 il paese con la speranza di vita pi\u00f9 elevata del Sud America arrivando fino ai 75,74 anni nel periodo 2000 - 2005. Nel 2003 il tasso di natalit\u00e0 fu del 15,6\u2030 e la mortalit\u00e0 del 5,3\u2030, con un tasso di crescita naturale del 10\u2030, mentre il tasso di mortalit\u00e0 infantile si \u00e8 ridotto al 7,8\u2030. Queste cifre indicano che la popolazione del paese tender\u00e0 verso l'invecchiamento e, nel 2020, la maggior parte della popolazione avr\u00e0 35 anni, superando il gruppo giovanile che in questo momento \u00e8 il pi\u00f9 numeroso del paese.\nDal 1981 coesistono due sistemi sanitari: Isapra, gli istituti sanitari predittivi (privati), a cui pu\u00f2 accedere il 18% dei cileni (oltre ai costi, le mutue private possono discriminare e rifiutare i pazienti a causa dell'et\u00e0, del sesso o perch\u00e9 affetti da malattie croniche), e l'istituzione pubblica Fonasa, da cui dipende il 70% dei cileni. Pi\u00f9 di 500.000 persone non hanno copertura medica.\nIl Cile \u00e8 sempre in testa alla classifica latinoamericana per obesit\u00e0 e sovrappeso. Secondo i dati del 2016, oltre il 60% della popolazione \u00e8 in sovrappeso.\nEtnie.\nIl Cile dal punto di vista etnico \u00e8 relativamente omogeneo: la popolazione cilena si identifica per la maggior parte (95%) come di cultura europea, sebbene in maggioranza di origine meticcia. Un altro recente studio stima che la popolazione discendente da immigrati di origine europea corrisponde a 8,8 milioni o 52,7% dei cileni. In Cile la popolazione \u00e8 classificata come 95,4% bianchi e bianchi-meticci da parte della CIA.\nSecondo il censimento 2002, il 3,2% della popolazione si \u00e8 dichiarata di cultura amerinda.\nUn grande numero d'immigranti d'origine europea non spagnola \u00e8 arrivato in Cile - principalmente agli estremi nord e sud del paese - durante i secoli XIX e XX, compresi inglesi, irlandesi, italiani, francesi e iugoslavi. Gli immigrati sono stati importanti per l'evoluzione della societ\u00e0 e della nazione cilena. Famiglie basche arrivarono dalla Spagna e dalle regioni del sud della Francia nel XVIII secolo, dando impulso all'economia ed entrando a far parte della vecchia aristocrazia castigliana fino a diventare l'\u00e9lite politica che ancora oggi domina il paese. I cileni di discendenza basca sono stimati fra il 10% (1.600.000) e il 27% (4.500.000) della popolazione.\nInoltre vale la pena di menzionare i cittadini di discendenza croata, stimati in numero di 380.000. La comunit\u00e0 palestinese \u00e8 la pi\u00f9 grande colonia al di fuori del mondo arabo. I discendenti di inglesi e irlandesi stimati in 700.000. Molti gli emigranti francesi e italiani, prevalentemente emiliani e liguri. Anche i greci immigrarono in Cile costituendo una notevole identit\u00e0 etnica; i discendenti greci si stimano da 90.000 a 120.000, la maggior parte vive nella zona di Santiago o di Antofagasta; il Cile \u00e8 uno dei cinque paesi con pi\u00f9 discendenti greci nel mondo.\nNel 1848 si ebbe una notevole immigrazione tedesca, che pose le basi della presente comunit\u00e0 tedesco-cilena, sponsorizzata dal governo cileno, con obiettivi di colonizzare la regione meridionale; questi tedeschi (tra cui svizzeri di lingua tedesca, slesiani, alsaziani e austriaci) influenzarono notevolmente la composizione culturale del sud del Cile. Durante la seconda met\u00e0 del XIX secolo \u00e8 stato eccezionale il numero di sfollati ebrei orientali, cristiani siriani e palestinesi in fuga dall'Impero ottomano.\nD'altra parte, nonostante l'emigrazione sia diminuita durante l'ultimo decennio, \u00e8 stato stimato che 857.781 cileni vivano all'estero, di cui il 50,1% in Argentina, il 13,3% negli Stati Uniti e il 4,9% in Svezia. La mobilit\u00e0 della popolazione all'interno del paese \u00e8 aumentata durante gli ultimi decenni, a causa di un inurbamento voluminoso dalle zone rurali verso le pi\u00f9 grandi citt\u00e0 del paese. Mentre nelle regioni centromeridionali del paese pi\u00f9 dell'80% della popolazione \u00e8 formato da persone nate nella stessa regione (nella regione del Biob\u00edo raggiunge 86,11%), nella regione metropolitana di Santiago soltanto il 71% della popolazione \u00e8 ivi nata, mentre nelle regioni estreme (come la regione di Magallanes) questo numero arriva soltanto a 55%.\nReligioni.\nSecondo l'ultimo censimento (2002), 7.853.428 dei cileni con pi\u00f9 di 14 anni sono cattolici (equivalente a 69.96%) (2005=62,8% ). Il 15.14% dei cileni si \u00e8 dichiarato protestante,0.92% mormone e un 0.13% ebreo. L'8.3% del paese si \u00e8 dichiarato non-credente o agnostico, mentre 5.31% hanno indicato altre religioni. Anche se la fede cattolica rimane la religione dominante nel paese ed ha grande influenza nella societ\u00e0, questa influenza \u00e8 andata declinando negli anni scorsi.\nLa Chiesa cattolica \u00e8 separata dallo Stato fin dal 1925, anno in cui il presidente Arturo Alessandri e l'arcivescovo Crescencio Err\u00e1zuriz giunsero ad un accordo per proporre la separazione delle due istituzioni nella Costituzione e permettendo la libert\u00e0 di culto.\nMa, secondo uno studio condotto da Latinobarometro 2013. Il 57% \u00e8 definito come cattolico, il 13% come evangelico, il 25% atei / nessuna / agnostico e il 5% sono altre religioni.\nL'ecumenismo \u00e8 diffuso nel paese da decenni. Nel 1970 sulla base di sollecitazioni da parte del cardinale Silva Henr\u00edquez vennero modificate alcune parti del rito del Te Deum del 18 settembre trasformandolo in una cerimonia non solo cattolica ma aperta a tutte le altre confessioni cristiane, con la partecipazione anche di rappresentanti del mondo ebraico, islamico e massonico.\nTuttavia durante il regime militare del generale Augusto Pinochet le confessioni cristiane non cattoliche si riunirono in un comitato per la pace e per la difesa dei diritti umani.\nOrdinamento dello stato.\nLa Repubblica del Cile \u00e8 uno Stato unitario democratico e di carattere presidenzialista, costituito da diverse istituzioni autonome che si inseriscono in uno schema costituzionale che determina le funzioni e le competenze degli organi che compongono lo Stato Cileno secondo il principio della separazione dei poteri.\nL'attuale Costituzione \u00e8 stata approvata l'11 settembre 1980 da parte del regime militare di Augusto Pinochet ma \u00e8 stata sottoposta a diverse riforme costituzionali per renderla pi\u00f9 idonea alla democrazia attualmente presente nel paese dopo la caduta di tale dittatura.\nIl 25 ottobre del 2020 un referendum popolare ha approvato la decisione di scrivere una nuova Costituzione. Il 15 e il 16 maggio 2021 \u00e8 stata eletta un'Assemblea Costituente con lo scopo di dare al Paese una carta costituzionale che sostituisca in toto quella varata da Pinochet negli anni Ottanta. \nIl potere esecutivo, formato da governo ed amministrazione pubblica \u00e8 attribuito al Presidente della Repubblica che \u00e8 anche capo del governo. Secondo la costituzione il mandato presidenziale \u00e8 esteso per quattro anni senza possibilit\u00e0 di rielezione immediata.\nIl Presidente designa i ministri di stato del Cile e gli \"intendenti\", ossia i governatori delle Regioni del Cile. I dirigenti delle Province del Cile sono sempre nominati dal Presidente in carica.\nI sindaci dei comuni invece sono eletti direttamente dall'elettorato assieme ai consiglieri municipali che hanno il compito di guidare l'amministrazione comunale.\nIl potere giudiziario \u00e8 costituito dai tribunali autonomi ed indipendenti e la Corte Suprema rappresenta l'istituzione pi\u00f9 importante e di riferimento per tale potere. Esiste anche il Pubblico ministero autonomo e gerarchizzato.\nIl Tribunale Costituzionale \u00e8 un'istituzione autonoma ed indipendente ed ha il compito di verificare la costituzionalit\u00e0 delle leggi approvate dal Parlamento e dai decreti approvati dal governo. La Controlleria Generale ha il compito invece di verificare la legalit\u00e0 degli atti compiuti dalla Pubblica Amministrazione e le attivit\u00e0 dei fondi pubblici.\nIl Tribunale Supremo Elettorale sia quello nazionale che quelli regionali hanno il compito di verificare la regolarit\u00e0 delle elezioni che si svolgono sia a livello nazionale che locale.\nIl potere legislativo \u00e8 attribuito sia al Presidente della Repubblica, per i decreti presidenziali del governo, e al Congresso Nazionale di carattere bicamerale per l'approvazione delle leggi. Il Congresso \u00e8 costituito da:\nPer le elezioni del Parlamento \u00e8 previsto il sistema binomiale che permette alle maggiori coalizioni - la Concertaci\u00f3n (centrosinistra) e l'Alianza por Chile (destra) - di ottenere la quasi totalit\u00e0 dei seggi a disposizione mentre alle altre forze politiche rimangono pochi seggi.\nSuddivisione amministrativa.\nNel 1974, per il \"Decreto Legge\" N\u00ba 575, il Cile \u00e8 stato diviso politicamente in dodici regioni (I a XII) e un'area metropolitana, che sono suddivisi in province e questi in Comuni. Nel 1979, per il \"Decreto Legge\" N\u00b0 2.339 \u00e8 stato concesso il nome alla Regione Metropolitana e alle altre 12 regioni. Attualmente, il Cile dispone di 15 regioni, 53 province e 346 comuni in totale. Ciascuna delle regioni ha un numero romano originariamente assegnati secondo l'ordine da nord a sud, con l'eccezione della Regione Metropolitana di Santiago. Con la creazione nel 2007 di due nuove regioni (la XIV, costituita da 2 province prima appartenenti alla IX regione, e la XV, costituita da 2 province prima appartenenti alla I regione, la numerazione ha perso senso e vi \u00e8 un disegno di legge, in attesa di eliminare tale designazione. Tra l'altro, oltre alla perduta congruenza della numerazione geografica da nord a sud, l'attuale suddivisione \u00e8 incongruente anche di fatto, perch\u00e9 nella numerazione \u00e8 stato \"saltato\" il numero ordinale XIII. Comunque, la struttura attuale delle regioni \u00e8 la seguente (da nord a sud):\nL'Isola di Pasqua in Oceania e l'Arcipelago di Juan Fern\u00e1ndez sono inclusi.\nRivendicazioni territoriali.\nIl Cile reclama anche dell'Antartide, fra i meridiani 53\u00b0 e 90\u00b0.\nCitt\u00e0 principali.\nDi seguito l'elenco delle 14 citt\u00e0 pi\u00f9 popolose del Cile. L'area urbana di Santiago totalizza circa 5,4 milioni di abitanti comprendendo quindi circa il 40% della popolazione del paese.\nIstituzioni.\nIl Congresso Nazionale ha la sua sede in Valparaiso. Il potere legislativo \u00e8 affidato al Congresso composto dalla Camera dei deputati (120 membri) e dal Senato (46 membri).\nUniversit\u00e0.\nLa pi\u00f9 antica universit\u00e0 cilena e stata fondata il 19 novembre 1842: si tratta dell'Universit\u00e0 del Cile, il cui primo rettore e fondatore fu l'umanista venezuelano Andr\u00e9s Bello.\nMa la prima universit\u00e0 istituita in Cile fu l' Universidad Pontificia de Santo Tom\u00e1s de Aquino, fondata nel 1622.\nOrdinamento scolastico.\nIl tasso di alfabetizzazione del Cile \u00e8 del 96,4%, di cui 521.609 studenti universitari.\nLa scuola si divide in tre fasce, la materna (obbligatoria), dai 3 ai 5 anni; la scuola dell'obbligo, dai 6 ai 13 anni e le superiori (obbligatorie), dai 14 ai 17 anni. Le sei lezioni quotidiane sono di 50 minuti, per 5 giorni alla settimana. L'inglese, seconda lingua ufficiale, viene insegnata dal primo anno di scuola obbligatoria (chiamata \"b\u00e1sico\").\nPi\u00f9 dettagliatamente, a 6 anni, dopo la scuola materna (\"jard\u00edn infantil\") e l'ingresso al \"kinder\", si inizia con il \"primero b\u00e1sico\" (prima elementare) fino all'\"octavo a\u00f1o b\u00e1sico\". Quindi una durata di 8 anni come elementare, per passare poi all'\"ense\u00f1anza media\" dai 12-13 anni fino ai 17-18 anni di et\u00e0 finendo la scuola media e superiore con el \"cuarto a\u00f1o medio\". L'\"ense\u00f1anza media\" (equivalente alla superiore italiana) ha una durata di quattro anni.\nRiassumendo:\nfino 4\u00ba medio (17 a 18 anni di et\u00e0)\nPer l'ingresso all'universit\u00e0 ogni anno si fa un esame a livello nazionale, la PSU (prova di selezione universitaria), in cui si scelgono le materie secondo il piano di studi delle scuole (umanistico, scientifico, tecnico) anche se i test obbligatori sono matematica e spagnolo. Si ottiene un punteggio ponderato per l'accesso a numero chiuso, secondo le esigenze di ogni universit\u00e0. Esistono comunque numerose universit\u00e0 private che non chiedono l'ingresso tramite PSU.\nSistema sanitario.\nIl sistema sanitario cileno ha una forte componente privata.\nDifesa.\nLe forze armate cilene sono sottoposte al controllo di autorit\u00e0 civili: il Presidente della Repubblica e il Ministro della Difesa.\nL'esercito cileno \u00e8 considerato come quello tecnologicamente pi\u00f9 avanzato dell'America Latina. il suo organico totale ammonta a circa 45.000 membri dislocati principalmente a Santiago del Cile e in altre sedi principali come Rancagua che ospita la \"Brigata Aerea\" e Colina sede delle Forze Speciali.\nIl comando dell'esercito cileno, ubicato presso Santiago del Cile \u00e8 retto dal generale Oscar Izurieta Ferrer.\nL'ammiraglio Edmundo Gonz\u00e1lez dirige i 25.000 membri della Armada de Chile, di cui 5.200 sono impiegati \"Cuerpo de Infanter\u00eda de Marina\" (Corpo di fanteria di marina). Conta 21 unit\u00e0 navali principali di una flotta di sessantasei e ha come sede principale Valpara\u00edso La marina non dispone attualmente di portaerei e di aerei da combattimento. Un'altra sede della marina cilena \u00e8 Talcahuano.\nGen. Ricardo Ortega Perrier \u00e8 a capo dei 12.500 soldati della Fuerza A\u00e9rea de Chile (FACH). Le FACH hanno come sedi Iquique, Antofagasta, Santiago, Puerto Montt e Punta Arenas. Operano anche nell'isola di King George; tra il 2001 e il 2009 il governo ha acquistato quarantotto F-16 MLU Block 52 dai Paesi Bassi.\nI carabinieri, le cui forze ammontano a circa 50.000 uomini, sono la forza di polizia e gendarmeria nazionale del Cile. La loro missione \u00e8 quella di mantenere l'ordine e garantire il pubblico rispetto per le leggi del Paese specialmente nel contrasto all'evasione fiscale, ai traffici di droga e al terrorismo. Dipendono dal Ministerio de Defensa Nacional (Ministero della Difesa Nazionale) attraverso il Sottosegretario ai Carabinieri e dal Ministerio del Interior (Ministero degli Interni) attraverso specifica struttura. L'attuale comandante \u00e8 il Gen. Eduardo Gordon Valc\u00e1rcel. Tale corpo \u00e8 famoso per aver partecipato al golpe del 1973 sotto la guida di uno dei quattro capi della \"Junta\", il generale C\u00e9sar Mendoza, che port\u00f2 alla destituzione e la morte di Salvador Allende e l'ascesa al potere del generale Augusto Pinochet.\nPolitica.\nPolitica interna.\nSolamente negli ultimi anni della dittatura di Pinochet i partiti furono pienamente legalizzati attraverso la legge dei partiti approvata nel 1987 con la nuova Costituzione del Cile. Con il ritorno alla democrazia nel 1990 la principale forza politica \u00e8 la Concertaci\u00f3n de Partidos por la Democracia, di centrosinistra, che inizialmente raggruppava 17 partiti ma attualmente \u00e8 formata da Partito Democratico Cristiano del Cile (PDC), il Partito Radicale Social Democratico (PRSD), il Partito per la Democrazia (PPD), e il Partito Socialista del Cile (PS).\nLa Concertazione \u00e8 al governo dal 1990 costantemente ed ha espresso quattro presidenti, due democristiani, Patricio Aylwin (1990-1994) e Eduardo Frei Ruiz-Tagle (1994-2000), e due socialisti, Ricardo Lagos (2000-2006) e Michelle Bachelet (2006-2010).\nNel frattempo gli eredi della destra che sostenne Augusto Pinochet hanno costituito i partiti Unione Democratica Indipendente e Rinnovamento Nazionale che hanno formato l'Alianza por Chile che \u00e8 tuttora la principale forza di opposizione. Sul versante della sinistra i principali partiti come il Partito Comunista del Cile e il Partito Umanista in collaborazione con la Sinistra Cristiana del Cile ha fondato negli anni ottanta hanno formato nel 2004 la coalizione Juntos Podemos. Questi ultimi non sono per\u00f2 rappresentati al Congresso.\nAltri partiti sono il Partito Regionalista Indipendente e Primo Cile, quest'ultimo nato da una scissione dal Partito per la Democrazia nel 2007. Sempre nello stesso anno anche il Partito Socialista ha subito una scissione che ha creato il Movimento Ampio Sociale di tendenza bolivariana.\nEconomia.\nL'economia cilena \u00e8 riconosciuta internazionalmente come una delle pi\u00f9 solide del subcontinente latinoamericano. Tuttavia durante il corso della sua storia il Cile ha conosciuto diversi periodi di crisi e altri di elevata crescita ed espansione economica. Durante la dittatura militare del generale Augusto Pinochet \u00e8 stata applicata una politica neoliberista (anche se diversi aspetti, come il regime dei cambi fissi, sono stati definiti come non ascrivibili al liberismo) che, secondo il Nobel per l'economia Milton Friedman, port\u00f2 al cosiddetto miracolo cileno, ma che \u00e8 stata modificata durante i governi della \"Concertaci\u00f3n\" attraverso diverse riforme sociali progressiste in campo sanitario, previdenziale ed educativo e adottando la strategia della cosiddetta economia sociale di mercato.\nDopo anni di isolamento il Cile \u00e8 un mercato aperto al mondo con un'economia basata sull'esportazione sia di prodotti finiti sia di materie prime.\nSecondo i dati della Banca Centrale del Cile, durante il 2006, le esportazioni hanno raggiunto i US$ 58.116 milioni aumentando del 40,7% rispetto all'anno precedente, grazie ai diversi trattati di libero commercio stipulati con gli Stati Uniti, Unione europea, Corea del Sud e Cina oltre che accordi con altri paesi affacciati sul Pacifico e la partecipazioni a diverse organizzazioni economiche come il Mercosur, APEC, oppure la Comunit\u00e0 Andina dove \u00e8 un membro associato. Le importazioni hanno invece raggiunto i US$ 35.973 milioni.\nIl PIL nominale, ha raggiunto i milioni di US$ ed il reddito procapite nominale i 16,078 dollari. Secondo il Fondo Monetario Internazionale il PIL procapite, sia nominale che a parit\u00e0 di potere d'acquisto, nel 2012 \u00e8 stato il pi\u00f9 elevato di tutta l'America Latina. La crescita del PIL \u00e8 intorno al 4% annuo e l'inflazione si mantiene intorno al 2,5%.\nIl principale prodotto minerario esportato \u00e8 il rame, di cui il Cile soddisfa il 36% del mercato mondiale. Di importanza rilevante ci sono anche il molibdeno, platino ed oro.\nL'estrazione ramifera rappresenta il 30% delle esportazioni del paese ma nel 1970 raggiungeva addirittura il 60%. L'impresa nazionale Codelco Chile \u00e8 delle pi\u00f9 grandi miniere esistenti al mondo e controlla anche vari giacimenti del paese come Chuquicamata e El Teniente. L'estrazione \u00e8 la principale attivit\u00e0 economica nel nord del paese: Regione di Tarapac\u00e1, Regione di Antofagasta e la Regione di Atacama ed ha unagrande importanza nella Regione di Coquimbo, Regione di Valpara\u00edso, Regione del Libertador General Bernardo O'Higgins e nella Regione delle Magellane e dell'Antartide Cilena. Nel paese (Zona dello stretto di Magellano e Terra del Fuoco) esistono anche dei giacimenti minori di petrolio e gas.\nL'agricoltura e l'allevamento sono le principali attivit\u00e0 economiche del centro e del sud del paese. L'esportazione della frutta e della verdura hanno raggiunto livelli storici grazie all'apertura dei mercati europei e nordamericani oltrech\u00e9 asiatici dove il Cile \u00e8 uno dei principali esportatori e questo vale anche per la silvicoltura e per la pesca. Attualmente il paese ha superato la Norvegia per la pesca del salmone ed \u00e8 il maggior esportatore al mondo, ed uno dei pi\u00f9 grandi produttori vinicoli.\nL'industria cilena \u00e8 principalmente strutturata su piccole e medie unit\u00e0 ad eccezione della produzione di farina di pesce dove viene prodotta da grandi industrie. L'industria si concentra soprattutto intorno alla capitale Santiago e di minore intensit\u00e0 a Valpara\u00edso e Concepci\u00f3n. Durante gli ultimi anni si \u00e8 sviluppata notevolmente l'industria agroalimentare ed , in particolare l'industria vinicola (Quinto esportatore al mondo). Il Cile, data la sua stabilit\u00e0 politica ed economica, si \u00e8 convertito come una piattaforma che attira investimenti esteri per altri paesi dell'America Latina e molte imprese internazionali si sono insediate a Santiago. Il Cile \u00e8 inoltre uno dei pi\u00f9 grandi investitori latinoamericano nel settore dei servizi, con importanti investimenti in Argentina, Per\u00fa, Colombia e Brasile.\nIl Cile \u00e8 stato il primo paese al mondo (1981) a stabilire un sistema di pensioni amministrato totalmente da privati (AFP - Administradoras de Fondos de Pensiones), in base a versamenti individuali in fondi d'investimento regolati e controllati dallo Stato.\nTuttavia in Cile esiste la disuguaglianza tra i generi riguardo allo stipendio e la partecipazione al mercato del lavoro delle donne incide sull'economia.\nLa moneta ufficiale in Cile dal 1975 \u00e8 il peso cileno ($).\nLa settimana del lavoro legale \u00e8 di 45 ore. Circa il 70% dei dipendenti guadagna meno di 730 euro al mese.\nLa dittatura di Pinochet ha aumentato notevolmente le disuguaglianze. Cos\u00ec, tra il 1974 e il 1989, il reddito del 10% pi\u00f9 ricco delle famiglie cilene \u00e8 cresciuto 28 volte pi\u00f9 velocemente del 10% pi\u00f9 povero delle famiglie cilene.\nStatistiche socio-economiche.\nIndice di Sviluppo Umano.\nLa seguente lista riporta l'elenco delle regioni del Cile in base all'indice di sviluppo umano registrato. Da notare che la regione della capitale dispone di un indice paragonabile alle realt\u00e0 europee e nord americane e altre regioni sono classificate come alte mentre ancora qualche regione \u00e8 considerata media.\nRisorse.\nAgricoltura.\nL'agricoltura e la zootecnia sono le principali attivit\u00e0 delle regioni del centro e del sud del paese. L'esportazione di frutta e verdura ha raggiunto livelli storici, con l'apertura delle porte dei mercati europei e asiatici, cos\u00ec come prodotti forestali. Si tratta di uno dei pi\u00f9 importanti esportatori di vino della zona.\nPesca.\nElevata importanza riveste l'allevamento del salmone.\nVini.\nLa Se\u00f1a, un vino cileno nato nel 1995.\nServizi.\nIl settore dei servizi \u00e8 parte importante del Pil (63,9% nel 2005). Il settore finanziario \u00e8 fortemente stabilito, con basi importanti nei capitali provenienti dal sistema privato di pensioni (AFP), che ha portato in media il risparmio nazionale ad un tasso del 21% del Pil. Le banche sono di partecipazione locale (Banco de Chile, Banco de Cr\u00e9dito e Inversiones, Banco Bice, Banco Security) come di capitali stranieri (Banco Santander Santiago, Banco BBVA (Ex-Bhif), Ita\u00fa, HSBC Chile).\nIl sistema elettrico cileno \u00e8 stato privatizzato nel 1982 e diviso in tre aree: Generazione, trasmissione e distribuzione. I partecipanti sono ditte locali (Colb\u00fan, CGE) e di capitali stranieri (Endesa, Enersis, AES Gener). Ha 4 sistemi interconnessi indipendenti fra di loro (SING: Sistema Interconnesso del Nord Grande; SIC: Sistema Interconnesso del Centro; Sistema di Aysen e Sistema di Magallanes.) Circa il 40% della generazione \u00e8 a base di risorse idriche, mentre un 58% \u00e8 prodotto da combustione termica (gas e carbon fossile). La capacit\u00e0 installata al 2010 \u00e8 di 15,94 GW.\nIndustria.\nL'industria cilena \u00e8 efficiente e di qualit\u00e0, concentrata soprattutto nelle aree urbane di Santiago del Cile, Valparaiso e Concepci\u00f3n. Settore particolarmente sviluppato \u00e8 quello dell'industria alimentare. Lavorazione di rame e altri metalli, acciaierie, tessili, alimentari, chimiche, cartarie, metalmeccaniche, cantieristica navale.\nEsportazioni.\nGiappone 16%, USA 15%, Regno Unito 6%, Corea del Sud 6%, Brasile 6%, altri 51%.\nImportazioni.\nUSA 23%, Argentina 10%, Brasile 7%, Messico 6%, Giappone 6%, altri 48%.\nTrasporti.\nL'autostrada Panamericana ha circa 1900 chilometri continui di strada duplicata tra Puerto Montt, nel sud del paese, a Copiap\u00f3, all'inizio del Deserto di Atacama.\nTurismo.\nIl turismo \u00e8 in via di sviluppo. Una delle principali attrazioni turistiche \u00e8 l'Isola di Pasqua, situata nell'estremo oriente della Polinesia, famosa per le statue chiamate Moai. Molto conosciuto \u00e8 anche il deserto di Atacama ed in generale la biodiversit\u00e0 che offre questo paese con le sue terre del ghiaccio e i suoi deserti.\nAmbiente.\nLa tutela delle aree protette cilene \u00e8 gestita tramite il \"Sistema de \u00e1reas silvestres protegidas por el Estado\" (Sistema delle aree protette dello Stato - SNASPE), istituito nel 1984 e amministrato dalla Corporaci\u00f3n Nacional Forestal (CONAF) e che comprende una superficie di circa , pari a circa il 20% del territorio del Cile.\nIl sistema comprende tre tipologie di aree protette, allo stato attuale (2017) vi sono 36 Parchi Nazionali, 49 Riserve Nazionali e 16 Monumenti Naturali.\nCultura.\nDurante la Guerra Civile Spagnola, un grande letterato cileno prese parte alle spedizioni, alle quali si ispir\u00f2 per creare composizioni poetiche: Pablo Neruda, il quale ha vinto il Premio Nobel per la letteratura nel 1971. Gabriela Mistral fu la prima donna cilena e latinoamericana a vincere il Premio Nobel per la letteratura nel 1945.\nArte.\nArchitettura.\nNell'ambito dell'architettura cilena ricordiamo le chiese di Chilo\u00e9, templi cristiani in legno.\nTra gli architetti cileni del XX secolo ricordiamo Roberto Matta.\nPittura e scultura.\nIl Cile non gode di un notevole patrimonio culturale rispetto alle arti figurative, tuttavia possiamo trovare tracce importanti nell'arte precolombiana, dedita soprattutto all'aspetto plastico e scultoreo. Gran parte di queste opere sono visibili nel Museo d'Arte Precolombiana di Santiago del Cile, dedicato appunto allo studio dei manufatti originari di quest'epoca, provenienti dall'America Centrale e del Sud. Tra il XX e il XXI secolo si afferma, inoltre, l'iperrealismo, di cui tra gli esponenti possiamo ricordare Claudio Bravo Camus.\nPatrimoni dell'umanit\u00e0.\nSono ben sette i siti cileni inseriti nella Lista dei patrimoni dell'umanit\u00e0 dell'UNESCO:\nLetteratura.\nLe origini della letteratura cilena si diversificano rispetto a quelle delle altre letterature ispano-americane, a causa dell'influenza del poema dello spagnolo Alonso de Ercilla intitolato \"La Araucana\", incentrato sulla vita degli indios araucani, ossia i primi abitatori del Paese. Questo preambolo diede avvio a una fioritura di poesia epica senza precedenti nel continente.\nQuindi gi\u00e0 nel Cinquecento si assiste a una vasta letteratura, degnamente rappresentata da Pedro da O\u00f1a. Dopo un periodo di ristagno, la vita intellettuale del Cile si \u00e8 ravvivata nell'Ottocento grazie alla romantica \"Societad Literaria\" a cui appartenne Jotabeche, uno de pi\u00f9 apprezzati scrittori e cronisti di costume.\nI cileni spesso definiscono il loro paese \"Pa\u00eds de Poetas\" (paese di poeti), la poetessa Gabriela Mistral \u00e8 stata la prima donna latino americana a vincere il Premio Nobel per la letteratura (1945) seguita nel 1971 dal pi\u00f9 celebre Pablo Neruda. Altri poeti celebri sono Pedro Prado, Vicente Huidobro, iniziatore del creazionismo poetico, Pablo de Rokha, Juvencio Valle, Rosamel del Valle, Gonzalo Rojas, Jorge Teillier, Enrique Lihn, Nicanor Parra, Carlos Pezoa V\u00e9liz e in epoca pi\u00f9 recente Ra\u00fal Zurita, Juan Luis Martinez e Sergio Badilla Castillo.\nLo scrittore Alberto Blest Gana (1830 - 1920) \u00e8 considerato il padre del romanzo cileno mentre il romanziere e scrittore di racconti brevi pi\u00f9 noto del XX secolo, bench\u00e9 poco noto al di fuori dei confini del paese, \u00e8 stato Manuel Rojas. Maggiore fama internazionale hanno raggiunto Francisco Coloane, Antonio Sk\u00e1rmeta, Isabel Allende, Jorge Edwards, Jos\u00e9 Donoso, Miguel Serrano, Marcela Serrano, Luis Sep\u00falveda, Alejandro Jodorowsky, Roberto Bola\u00f1o o Hern\u00e1n Rivera Letelier.\nMusica.\nI primi documenti musicali cileni risalgono alla popolazione indios araucanos che idearono una vasta gamma di canti, atti ad accompagnare i momenti culminanti della vita individuale e sociale, quindi dalla nascita, alle nozze, alla guerra e alla morte. I canti si diversificano dagli altri canti dei vari Paesi americani sia per la ricchezza ritmica e tonale sia per il connubio con la musicalit\u00e0 creola.\nAccanto alla fioritura popolare, si diffuse la musica colta europea, grazie ai missionari gesuiti, con l'introduzione del clavicembalo e del pianoforte.\nNel 1827 venne fondata a Santiago, la \"Sociedad filermonica cilena\" e nel 1845 un'analoga societ\u00e0 a Valpara\u00edso, che consent\u00ec la formazione ed il prezioso lavoro di Isidora Zegers, importante compositrice cilena, fondatrice del \"Seminario musical\", scuola di perfezionamento per i fuoriusciti dal Conservatorio.\nNegli anni cinquanta, grazie al lavoro di Violeta Parra, si \u00e8 avuto un rinnovato interesse per la musica popolare, interesse che \u00e8 sfociato nel movimento della Nueva Canci\u00f3n Chilena, che ha prodotto artisti come V\u00edctor Jara, Inti-Illimani e Quilapay\u00fan.\nL'espressione musicale India, legata ai modi pentatonici favorevoli a una musica contemplativa e nel complesso monotona, ha avuto un grande revival e una popolarit\u00e0 in tutto il mondo proprio grazie a gruppi come gli Inti-Illimani (raccolta \"Cantos de pueblos andinos\").\nLa infaticabile cantante, autrice e ricercatrice nel campo del folclore musicale cileno, Margot Loyola \u00e8 un'altra figura importante della musica folclorica e popolare del Cile contemporaneo.\nInoltre un antico ballo originario stilisticamente del Cile \u00e8 la sirilla. Ogni anno si svolge il Festival Internacional de la Canci\u00f3n de Vi\u00f1a del Mar.\nVa inoltre ricordato il famoso pianista cileno Claudio Arrau che \u00e8 oggi considerato uno dei migliori pianisti di tutti i tempi.\nTuttavia, il musicista cileno probabilmente meglio noto nel mondo occidentale (e non solo) \u00e8 Tom Araya, il bassista e cantante del celebre gruppo Thrash metal Slayer.\nSport.\nCalcio.\nIl Cile pu\u00f2 vantare una discreta tradizione nel calcio. La nazionale cilena ha ottenuto come miglior risultato due vittorie in Coppa America nel 2015 e nel 2016 e un terzo posto nel Mondiale del 1962, entrambi organizzati in casa. Alle Olimpiadi di Sydney 2000 il Cile ha conquistato la medaglia di bronzo nel torneo di calcio maschile.\nTra i giocatori cileni spicca El\u00edas Figueroa, inserito alla posizione 37 nella lista dei Migliori calciatori del XX secolo IFFHS. Cinque importanti calciatori che si sono distinti a livello internazionale sono Marcelo Salas, Iv\u00e1n Zamorano, David Pizarro, Arturo Vidal, Mauricio Isla e Alexis S\u00e1nchez.\nTennis.\nAnche nel tennis il Cile ha ottenuto buoni risultati: tra questi spiccano gli ori olimpici ad Atene 2004 conquistati da Nicol\u00e1s Mass\u00fa, accompagnato nel doppio da Fernando Gonz\u00e1lez. Inoltre, sempre Fernando Gonz\u00e1lez ad Atene 2004 ha conquistato la medaglia di bronzo nel singolare, mentre a Pechino 2008, sempre nella stessa specialit\u00e0, ha conquistato la medaglia d'argento.\nGiochi olimpici.\nViene dal tennis la prima medaglia d'oro olimpica per il Cile: con Nicol\u00e1s Mass\u00fa e Fernando Gonz\u00e1lez, nel doppio maschile, ai Giochi olimpici di Atene 2004.\nLa prima medaglia olimpica per il Cile fu la medaglia di argento vinta nella maratona da Manuel Plaza, ad Amsterdam 1928.\nPolo.\nAnche nella disciplina del polo il Cile ha ottenuto ottimi risultati con due ori mondiali nel Campionato mondiale di polo, nel 2008 e nel 2015.\nTradizioni.\nFestivit\u00e0.\nIl calendario delle festivit\u00e0 cilene \u00e8 composto principalmente da festivit\u00e0 cristiane. Nel 2000 una legge ha stabilito che San Pietro e San Paolo, Columbus Day e Corpus Domini vengano spostate al luned\u00ec se non dovessero cadere di sabato, domenica o luned\u00ec.\n\u00c8 da notare che il 18 settembre, festa nazionale cilena (denominata anche \"Fiestas Patrias\"), viene ricordata la creazione della prima Giunta di Governo cilena, nel 1810"}
{"id": "691182", "revid": "1543377", "url": "https://it.wikipedia.org/wiki?curid=691182", "title": "Tigre (Argentina)", "text": "Tigre \u00e8 una citt\u00e0 argentina, della provincia di Buenos Aires, capoluogo dell'omonimo dipartimento. Situata nella parte settentrionale dell'area metropolitana della Grande Buenos Aires, \u00e8 un importante centro economico, culturale e turistico\nGeografia.\nTigre \u00e8 situata sul margine meridionale del delta del Paran\u00e1, lungo le rive dei fiumi Luj\u00e1n e Reconquista, a a nord di Buenos Aires.\nStoria.\nNell'agosto 1806 un gruppo di miliziani creoli guidati da Santiago de Liniers sbarc\u00f2 nei pressi dell'odierna Tigre, allora conosciuta come \"Las Conchas\", per dirigersi verso Buenos Aires, allora occupata dai britannici.\nLa citt\u00e0 sorse nel 1820 dopo che alcune inondazioni avevano distrutto altri insediamenti nella regione. Il toponimo deriva dalle tigri o giaguari cacciati occasionalmente nella regione nei primi tempi. L'area fu abitata inizialmente da agricoltori europei, e il porto si svilupp\u00f2 servendo la zona del delta, e consentendo il trasporto di frutta e legno dal delta e dai porti situati a monte lungo il corso del Paran\u00e1. Sul finire del XIX secolo Tigre divenne sede di vari club remieri fondati dalle varie comunit\u00e0 di immigrati presenti in Argentina.\nTigre ha recentemente visto un consistente aumento demografico dovuto principalmente al trasferimento da altri settori della Grande Buenos Aires.\nEconomia.\nLa citt\u00e0 \u00e8 ricca di negozi d'antiquariato e di bar e ristoranti sul lungofiume. \u00c8 una meta turistica frequentata durante tutto l'anno, rinomata per la bellezza del luogo e per la possibilit\u00e0 di navigare lungo il Paran\u00e1. Nei pressi della stazione di Tigre, i turisti possono compiere escursioni verso alcune delle numerose isole del delta, su battelli che fungono anche da mezzo di trasporto per i residenti. Molte isole dispongono di ristoranti e mostrano la pi\u00f9 ampia variet\u00e0 di abitazioni, da umili baracche ad eleganti ville, site lungo i numerosi canali che attraversano la regione come in un labirinto.\nInfrastrutture e trasporti.\nStrade.\nLa principale via d'accesso a Tigre \u00e8 la strada nazionale A003, un raccordo che unisce la citt\u00e0 alla rete autostradale dell'area metropolitana bonaerense.\nFerrovie.\nTigre \u00e8 servita da una stazione ferroviaria della linea suburbana Mitre, che unisce il centro di Buenos Aires alla parte nord dell'area metropolitana bonaerense. Una seconda linea ferroviaria, il Treno della Costa (\"Tren de la Costa\") serve la citt\u00e0 con due fermate (\"Delta\" e \"Canal San Fernando\").\nPorti.\nDal porto di Tigre partono numerose lance per le isole del delta del Paran\u00e1 e per l'Uruguay.\nSport.\nTigre \u00e8 sede di alcuni tra i pi\u00f9 importanti club remieri d'Argentina: il Buenos Aires Rowing Club, i Canottieri Italiani, il Club de Remo Teutonia, il Tigre Boat Club, il Club N\u00e1utico Hacoaj, il Club de Remeros Escandinavos, il Club de Regatas La Marina, il Club de Regatas Hispano Argentino, il Club Suizo de Buenos Aires ed il Club de Regatas L'Aviron."}
{"id": "691183", "revid": "120443820", "url": "https://it.wikipedia.org/wiki?curid=691183", "title": "Uomini addosso", "text": "Uomini addosso \u00e8 un album della cantante italiana Milva, pubblicato nel 1993.\nL'edizione italiana contiene 10 brani, cos\u00ec come quelle spagnola e greca. Il CD fu anche pubblicato in Germania e in Giappone con 12 tracce. La versione per il mercato greco porta il titolo doppio di \"Uomini addosso\" e \"\u00c0ndres P\u00e0no\" (\u0386\u03bd\u03b4\u03c1\u03b5\u03c2 \u03a0\u03ac\u03bd\u03c9!).\nApre l'album il brano che d\u00e0 il titolo all'intero lavoro, scritto dalla coppia Facchinetti-Negrini, prodotto ed arrangiato da Fio Zanotti e presentato al Festival di Sanremo 1993, dove viene eliminato dopo la prima esecuzione.\nDa citare nei cori Paola Folli e Lalla Francia oltre a Carlo Marrale, che scrive \"Mon amour\" partecipando ai cori e alla chitarra e apparendo anche nel videoclip del brano citato.\nL'album contiene anche l'intensa \"Sono felice\", scritta da Ron e presentata al Festival di Sanremo 1990, un brano a cui non fece seguito alcun album.\nGiorgio Conte ha suonato la chitarra in \"Per cosa\".\nLe fotografie, insolitamente sexy per l'artista, sono di Guido Harari.\nLe ultime due tracce, \"Se ti va\" e \"Le ombre del giardino\" sono state utilizzate come sigle, rispettivamente di chiusura e d'apertura, della miniserie televisiva \"Delitti privati\", trasmessa quello stesso anno."}
{"id": "691184", "revid": "1305772", "url": "https://it.wikipedia.org/wiki?curid=691184", "title": "Sonda gastrica per nutrizione", "text": "Una sonda gastrica per nutrizione \u00e8 un dispositivo medico usato per provvedere alla nutrizione artificiale di pazienti che non sono in grado o rifiutano di nutrirsi mangiando normalmente (es. sciopero della fame). La condizione di esser nutriti con una sonda gastrica \u00e8 chiamata nutrizione enterale o nutrizione con sonda gastrica. La sonda gastrica pu\u00f2 essere temporanea, per il trattamento di stati acuti, per tutta la vita in caso di patologie croniche. Molti pazienti trattati usando la sonda gastrica non hanno la possibilit\u00e0 di sopravvivere senza tale tecnica.\nNella pratica medica sono utilizzati vari tipi di sonde per nutrizione gastrica. Esse sono di solito costituite da poliuretano o silicone. Il diametro della sonda \u00e8 misurato in unit\u00e0 francesi (ogni unit\u00e0 equivale a 0,33 mm). Sono classificate per sito di localizzazione e per tipo di utilizzo.\nSonde per nutrizione possono essere usate per la nutrizione forzata di prigionieri in sciopero della fame, un uso controverso spesso considerato tortura.\nLa World Medical Association vieta la nutrizione forzata di chi \u00e8 in sciopero della fame (tranne in caso di coma o problemi mentali) tramite la Dichiarazione di Tokyo (1975) e la Dichiarazione sullo sciopero della fame (1991).\nSonde sono anche usate nella nutrizione forzata di animali, come l'anatra e l'oca, per produrre foie gras.\nSonda nasogastrica.\nUna sonda nasogastrica \u00e8 un tubicino, introdotto in una narice del naso, attraverso la faringe, l'esofago e dentro lo stomaco.\n\u00c8 impiegata soltanto per un breve periodo di tempo, perch\u00e9 \u00e8 fastidiosa e tende ad essere rimossa dal paziente. Essa \u00e8 usata per l'aspirazione gastrica (decompressione gastrica), e per la somministrazione di medicamenti a coloro non capaci a deglutire. Un tipo leggermente pi\u00f9 flessibile e sottile \u00e8 usato per la nutrizione enterale e idratazione sia nei pazienti che non possono mangiare normalmente che in quelli con gravi difficolt\u00e0 nella deglutizione che potrebbero portare a polmonite se tentassero di mangiare. Le sonde nasogastriche, oltre che per gli scopi di alimentazione e decompressione, sono utilizzate per irrigazione mediante la lavanda gastrica (se \u00e8 necessario un grosso calibro vengono invece utilizzate quelle orogastriche) e a scopo diagnostico, per l'analisi del contenuto gastrico.\nSonde nasogastriche sono il tipo usato per la nutrizione forzata dei detenuti.\nLa difficolt\u00e0 nella deglutizione \u00e8 spesso causata da accidenti cerebrovascolari (ictus), pu\u00f2 anche essere dovuta a ostruzioni causate per esempio dalla crescita di tumori del cavo orale e dell'esofago.\nL'utilizzo della sonda nasogastrica per la cura di obesit\u00e0 e sovrappeso \u00e8 stato proposto e sperimentato dal prof. Gianfranco Cappello, responsabile dell'Unit\u00e0 Operativa Regionale per la Nutrizione Artificiale Domiciliare del Policlinico Umberto I di Roma, con il nome di nutrizione chetogena, conosciuta anche come \"dieta del sondino\".\nEssa dovrebbe essere seguita esclusivamente da centri specializzati che conoscono e seguono dettagliatamente tale protocollo in cui si mette in pratica un digiuno forzato di 8-10 giorni dove \u00e8 possibile ingerire esclusivamente liquidi.\nSuccessivamente il paziente viene seguito per una ri-educazione alimentare e il mantenimento del peso acquisito, in prospettiva, in caso di necessit\u00e0, di un'altra sessione di dieta del sondino.\nTale metodica ha suscitato lo scetticismo di medici e nutrizionisti, cionondimeno ha avuto un discreto successo ed \u00e8 arrivato agli onori delle cronache. Nel 2011, l'allora Ministro della Sanit\u00e0, Ferruccio Fazio, sollecitato da una nota degli specialisti di sei grandi societ\u00e0 scientifiche di nutrizione (Adi, Sinpe, Sinu, Sinupe, Sio e Sisa), aveva chiesto un parere del Consiglio superiore della sanit\u00e0.\nLe principali sonde utilizzate per via nasogastrica sono:\nSonda da esofagostomia.\nLa sonda da esofagostomia \u00e8 inserita attraverso un'incisione nel lato del collo nell'esofago e diretta nello stomaco. Essa \u00e8 impiegata raramente nell'uomo, ma \u00e8 comunemente usata nella pratica veterinaria per alimentare animali con danni alla mascella che impediscono la masticazione.\nUna sonda gastrica per nutrizione \u00e8 un tubicino inserito attraverso una piccola incisione nell'addome nello stomaco ed \u00e8 utilizzata per nutrizioni a lungo termine. Il tipo pi\u00f9 comune \u00e8 la gastrostomia endoscopica percutanea (PEG) sonda. \u00c8 posizionata endoscopicamente: il paziente \u00e8 sedato, e un endoscopio \u00e8 condotto attraverso la bocca e l'esofago nello stomaco; la posizione dell'endoscopio pu\u00f2 essere visualizzata sulla superficie dell'addome del paziente perch\u00e9 contiene una forte sorgente di luce. Un ago \u00e8 inserito dall'addome e visualizzato entro lo stomaco grazie all'endoscopio, mediante il quale un filo da sutura passato attraverso l'ago viene afferrato e tirato attraverso l'esofago, lo stomaco e all'esterno attraverso la parete addominale. L'operazione dura circa 20 minuti. Dopo l'introduzione, la ferita addominale deve essere medicata con garza sterile fino a quando \u00e8 guarita (circa una settimana). Il sondino \u00e8 tenuto dentro lo stomaco per mezzo di un palloncino sulla sua estremit\u00e0 (che pu\u00f2 essere sgonfiato per rimuovere il sondino).\nSonde per gastrostomia possono anche essere posizionate in procedure \"open\" attraverso un'incisione con visualizzazione diretta dello stomaco, come anche via laparoscopica. Le sonde sono adatte per uso a lungo termine: durano circa sei mesi, e possono essere sostituite attraverso un'apertura esistente senza una procedura endoscopica addizionale. La sonda gastrica \u00e8 utile dove c'\u00e8 difficolt\u00e0 nella deglutizione a causa di disturbi neurologici od anatomici (ictus, atresia esofagea, fistola tracheoesofagea), e per evitare il rischio di aspirazione polmonite. \u00c8 usata anche quando i pazienti sono malnutriti e non possono assumere abbastanza cibo per bocca per mantenere il loro peso. Possono essere anche impiegati al contrario per drenare il contenuto gastrico.\nSonde per digiunostomia.\nUna sonda per digiunostomia \u00e8 simile ad una sonda gastrica, sebbene di solito abbia una punta pi\u00f9 appuntita e di diametro pi\u00f9 piccolo, ed \u00e8 inserita chirurgicamente nel digiuno anzich\u00e9 nello stomaco. Esse sono usate quando il tratto gastrointestinale deve essere aggirato completamente, e pu\u00f2 essere utilizzato fino a 12 ore dopo l'operazione. Questo tipo di sonda \u00e8 usato per le persone che hanno ulcere gastriche.\nQueste sonde di piccolo calibro sono facili a ostruirsi, particolarmente con dei medicamenti e soprattutto se non lavate con acqua come prescritto. Il nutrimento somministrato attraverso queste sonde \u00e8 costituito generalmente da preparati commerciali, per provvedere a una nutrizione adeguata e per evitare l'intasamento quando sono usate con una pompa per nutrizione o tramite un gocciolatore.\nSospensione del trattamento.\nLa nutrizione per sonda, come tutte le terapie mediche, pu\u00f2 essere interrotta o sospesa, in specie nel trattamento di malati terminali dove il suo utilizzo non dovrebbe alterare l'esito ultimo. La sospensione di un'esistente sonda per nutrizione \u00e8 considerato da alcuni una forma di eutanasia attiva, mentre il decidere di non impiegarne una pu\u00f2 essere considerato un modo di evitare l'accanimento terapeutico."}
{"id": "691186", "revid": "984922", "url": "https://it.wikipedia.org/wiki?curid=691186", "title": "Cantone di Seiches-sur-le-Loir", "text": "Il Cantone di Seiches-sur-le-Loir era una divisione amministrativa dell'Arrondissement di Angers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "691187", "revid": "3115", "url": "https://it.wikipedia.org/wiki?curid=691187", "title": "\u010celovce (Pre\u0161ov)", "text": "\u010celovce (in tedesco \"Koppernitz\" o \"Schellendorf\", in ungherese \"Cselfalva\") \u00e8 un comune della Slovacchia facente parte del distretto di Pre\u0161ov, nella regione omonima.\nFu citato per la prima volta nei documenti storici nel 1355 come possesso dei Signori di Chme\u013eov, per poi passare ai nobili locali Csely. Nel 1769 appartenne ai Pulszky. "}
{"id": "691190", "revid": "729019", "url": "https://it.wikipedia.org/wiki?curid=691190", "title": "Doink the Clown", "text": "Doink the Clown \u00e8 una gimmick impersonata da diversi wrestler a partire dagli anni novanta. Il personaggio di Doink apparve inizialmente nella World Wrestling Federation ed oggi prende parte occasionalmente ad eventi del circuito indipendente.\nStoria della gimmick.\nIl personaggio di Doink \u00e8 quello di un clown malvagio, vagamente ispirato al personaggio del romanzo \"IT\" di Stephen King. Debutt\u00f2 nella WWF nel 1993 come heel; tra i pi\u00f9 importanti match disputati, vi sono quello con Crush a \"WrestleMania IX\", quello con Randy Savage in una delle prime puntate di \"Monday Night Raw\" e quello con Bret Hart come sostituto di un Jerry Lawler infortunato a \"SummerSlam 1993\".\nA questo punto della carriera, Doink pass\u00f2 face; tuttavia il wrestler che impersonava il clown, Matt Osborne, fu licenziato per abuso di droghe: la gimmick fu assegnata quindi a Ray Apollo. Con una nuova attitude e affiancato da Dink, Doink inizi\u00f2 un feud con Lawler che lo port\u00f2 ad un match a \"Survivor Series 1994\". In questo incontro, il team di Doink (del quale facevano parte anche Dink e due nuove spalle, Wink e Pink) sfid\u00f2 quello di Lawler (composto dallo stesso Lawler e da Queazy, Cheezy e Sleazy).\nDa face, la gimmick di Doink fu pi\u00f9 incentrata sull'aspetto comico, continuando tuttavia a giocare scherzi di pessimo gusto agli altri wrestler, in particolare gli heel. Doink e Dink furono inoltre coinvolti in un feud contro Bam Bam Bigelow e Luna Vachon culminato con un match a \"WrestleMania X\".\nUna delle ultime apparizioni del primo Doink fu agli Slammy Awards quando fu colpito da una \"stunner\" di Stone Cold Steve Austin.\nDoink riapparve durante il pay-per-view \"Vengeance 2003\" partecipando all'\"A.P.A. Bar Room Brawl\".\nUn'ulteriore apparizione di Doink si ebbe durante \"Saturday Night's Main Event\" il 2 giugno 2007, quando lott\u00f2 accanto a Eugene e Kane sconfiggendo Umaga, Viscera e Kevin Thorn. Il 10 dicembre 2007 partecip\u00f2 alla puntata speciale per i quindici anni di Raw, prendendo parte ad una Battle Royal.\nIl 12 luglio 2010 lotta insieme a William Regal, Zack Ryder e Primo contro Santino Marella, Vladimir Kozlov, The Great Khali e Goldust.\nDietro la maschera di Doink nelle ultime varie apparizioni si cela Steve Lombardi conosciuto ai pi\u00f9 come Brooklin Brawler\nRitorna in WWE il 2 luglio 2012 a Raw perdendo contro Heath Slater nella storyline delle leggende in vista dell'episodio n\u00ba 1000 di Raw.\nIl primo Doink, Matt Osborne, \u00e8 morto il 28 giugno 2013 all'et\u00e0 di 56 anni.\nWrestler che hanno interpretato Doink.\nSette uomini hanno utilizzato la gimmick di Doink. Sei wrestler (inclusi due tag-team) hanno indossato il suo costume per motivi di storyline."}
{"id": "691193", "revid": "1543377", "url": "https://it.wikipedia.org/wiki?curid=691193", "title": "Peramelidae", "text": "I Peramelidi (Peramelidae ) sono una famiglia di marsupiali che comprende tutte le specie viventi di bandicoot. Una specie estinta, il bandicoot dai piedi di porco, era cos\u00ec differente dalle altre che in tempi recenti \u00e8 stata classificata in una famiglia a parte. Oltre alle specie attuali, a questa famiglia appartenevano anche quattro specie fossili. I Peramelidi sono diffusi in tutta l'Australia e la Nuova Guinea e alcune specie sono cos\u00ec adattabili che si trovano in una vasta gamma di habitat, dalla foresta pluviale al deserto.\nCaratteristiche.\nI Peramelidi sono piccoli marsupiali che variano in dimensioni dal bandicoot murino, lungo 15-17,5 cm, al bandicoot gigante, il quale, con una lunghezza di 39-56 cm ed un peso che pu\u00f2 raggiungere i 4,7 chili, \u00e8 grande quasi quanto un coniglio. Hanno zampe e coda corti, piccole orecchie simili a quelle di un topo ed un lungo muso appuntito.\nI Peramelidi sono onnivori e si nutrono soprattutto degli invertebrati che vivono sul suolo; possono tuttavia mangiare anche semi, frutti e funghi. Di conseguenza, i loro denti non sono particolarmente specializzati e la maggior parte delle specie ha formula dentaria:\nLe femmine possiedono un marsupio con apertura posteriore fornito di otto capezzoli. Possono quindi dare alla luce fino a otto piccoli, dato che i marsupiali per svilupparsi hanno bisogno di rimanere sempre attaccati al capezzolo materno, ma in genere le nidiate sono costituite da due a quattro neonati. Il periodo di gestazione, di appena 12,5 giorni, \u00e8 il pi\u00f9 breve tra i mammiferi; i piccoli sono svezzati a circa due mesi di et\u00e0 e raggiungono la maturit\u00e0 sessuale a soli tre mesi. Tale ciclo riproduttivo consente alle femmine di partorire pi\u00f9 di una nidiata per stagione riproduttiva e permette ai Peramelidi di avere tassi riproduttivi insolitamente elevati se paragonati a quelli di altri marsupiali."}
{"id": "691194", "revid": "599013", "url": "https://it.wikipedia.org/wiki?curid=691194", "title": "Strada statale 107 Silana Crotonese", "text": "La strada statale 107 Silana Crotonese \u00e8 una strada statale italiana.\nAspetti generali.\nLunga 138\u00a0km, parte da Paola, passa attraverso Cosenza incrociandosi con l'autostrada A2 \"del Mediterraneo\". I principali punti di riferimento sono altres\u00ec San Giovanni in Fiore e i paesi della Valle del Neto in provincia di Crotone. Realizzata nello stesso periodo dell'Autostrada A3 (odierna A2 \"del Mediterraneo\"), deve la sua realizzazione alla tenacia dell'allora Ministro Giacomo Mancini che appoggi\u00f2 fortemente l'idea della realizzazione di una \"Strada di Grande Comunicazione\" che attraversasse l'altopiano della Sila, un collegamento moderno fra le citt\u00e0 di Cosenza e di Crotone.\nL'avvio dei lavori venne sancito da una cerimonia tenutasi il 23 maggio 1965 in localit\u00e0 Villa Miceli alla presenza del ministro Mancini.\nL'importanza strategica.\nLa strada \u00e8 di elevata importanza ed \u00e8 la seconda \"trasversale\" della Calabria dopo la SS 280. La regione poggia le sue basi viarie su strade di attraversamento longitudinale nord/sud, come l'Autostrada A3 (odierna A2 \"del Mediterraneo\"), la SS 106 ionica, e la SS 18 tirrenica, mentre scarsi sono gli attraversamenti trasversali est/ovest, in quanto l'orografia del territorio ne rende difficoltoso l'attraversamento. La realizzazione di tratte trasversali \u00e8 sempre stata complicata, sia perch\u00e9 strategicamente sconvenienti (anche se esistono grossi centri nelle aree interne delle Sila), sia perch\u00e9 di difficile realizzazione. L'assetto viario trasversale, s'era incentrato sull'ammodernamento di precedenti strade poderali o di strade gi\u00e0 esistenti, riconvertite poi in Strade Provinciali, mentre la realizzazione di vere e proprie \"superstrade\" di attraversamento dei rilievi montuosi calabresi, ebbe inizio negli anni settanta e proprio con la SS 107 che ha interrotto l'isolamento delle aree montuose, principalmente il rilievo montuoso della Sila.\nCon la sua realizzazione si \u00e8 dato slancio allo sviluppo di alcuni centri turistici dell'altopiano, quali Lorica e Camigliatello Silano, il primo raggiungibile proseguendo poi per la SP 211, mentre il secondo lambito dalla SS 107, quindi di facile raggiungimento. La strada, di buon scorrimento consente di accedere alle Strade Provinciali presente sul massiccio calabrese, per raggiungere con facilit\u00e0 tutti i centri turistici pi\u00f9 importanti, la sede del Parco Nazionale della Sila, e i quattro laghi artificiali realizzati in Sila, ovvero Cecita, Arvo, Ampollino, Ariamacina. La strada \u00e8 di notevole interesse anche per tutto il medio-alto Tirreno cosentino in quanto consente di raggiungere l'Universit\u00e0 della Calabria e il capoluogo Cosenza.\nI mari toccati e i rilievi attraversati.\nLa SS 107 attraversa due importanti rilievi montuosi della Calabria: la Sila e la Catena Costiera, collegando il Tirreno cosentino allo Ionio crotonese. L'andamento della Strada \u00e8 pertanto altalenante, si va dai 135m s.l.m. di Paola, ai 790 metri s.l.m. del valico della Catena Costiera, in prossimit\u00e0 della galleria \"Crocetta\", riscendendo poi ai 200 metri circa s.l.m. tra i comuni di Rende, Cosenza e Zumpano, per poi risalire ai 1435 metri s.l.m. del \"Valico della Sierra del Fiego\" nel comune di San Pietro in Guarano, fino a declinare definitivamente a 13 metri sul livello del mare in localit\u00e0 \"Passovecchio\" della citt\u00e0 di Crotone. \nLe citt\u00e0 e i paesi attraversati.\nI centri abitati attraversati dalla SS 107 sono (in ordine da Paola verso Crotone): San Fili, Rende, Cosenza, Rovito, Celico, Spezzano della Sila, Camigliatello Silano e San Giovanni in Fiore (in provincia di Cosenza), Castelsilano, Cerenzia, Caccuri, la \"Valle del Neto\" con Rocca di Neto e Belvedere di Spinello (in provincia di Crotone).\nPericolosit\u00e0.\nLa strada negli anni \u00e8 divenuta strategicamente sempre pi\u00f9 importante e pertanto, sempre pi\u00f9 trafficata. Quotidianamente \u00e8 attraversata da numerosi mezzi autoarticolati, molti dei quali di industrie boschive ricadenti sul territorio. L'aumento del flusso di questi mezzi, unito alla consistenza meteorologica che spesso imperversa lungo il tracciato (piogge abbondanti e frequenti e nevicate altrettanto abbondanti), ha progressivamente aumentato la pericolosit\u00e0 della strada, specie in alcuni tratti tortuosi e difficili ove si attraversano gallerie e lunghi viadotti. La strada \u00e8, infatti, impietosamente presente nell'elenco delle 10 strade pi\u00f9 pericolose d'Italia, occupando la 7\u00aa posizione "}
{"id": "691195", "revid": "93556", "url": "https://it.wikipedia.org/wiki?curid=691195", "title": "14 successi di Milva", "text": "14 successi di Milva, pubblicato nel 1961, \u00e8 il primo album della cantante italiana Milva.\nIl disco.\nCome dice il titolo, il disco contiene 14 brani, scelti tra le sue canzoni gi\u00e0 pubblicate su 45 giri dal suo debutto avvenuto nel 1959. \nL'album contiene \"Il mare nel cassetto\", brano col quale, in coppia con Gino Latilla, la \"Rossa\" esord\u00ec al Festival di Sanremo nel 1961, classificandosi terza e ottenendo il suo primo successo di pubblico e critica. In quel periodo i giornalisti montarono per motivi pubblicitari una presunta rivalit\u00e0 con Mina, che nell'occasione arriv\u00f2 quarta.\nInoltre sono compresi il primo successo di Milva, \"Flamenco Rock\", la celebre \"Tango della gelosia\" e \"Estate\" di Bruno Martino. Nella scelta di queste canzoni gi\u00e0 si denota la propensione per ritmi e atmosfere internazionali, per un repertorio colto, eclettico, mai banale. Su tutto l'amore per la canzone francese e per la musica \"impegnata\" che negli anni successivi la porter\u00e0 a confrontarsi con Brecht, con la canzone di protesta e con il teatro.\nIl disco \u00e8 stato ristampato diverse volte su vinile (mai su CD) con una copertina diversa, ma con lo stesso numero di catalogo.\nPubblicato anche in Brasile su etichetta Fermata col titolo \"14 sucessos de Milva\", con la stessa grafica di copertina, ma con in pi\u00f9 i titoli tradotti in portoghese.\nTracce.\nLato A\nLato B\nOrchestra diretta da William Galassini tranne in \"Flamenco rock, \"diretta da Cinico Angelini."}
{"id": "691200", "revid": "36426", "url": "https://it.wikipedia.org/wiki?curid=691200", "title": "Muse (divinit\u00e0)", "text": "Le Muse (; ) sono divinit\u00e0 della religione greca. Erano le figlie di Zeus e di Mnemosine (la \"Memoria\") e la loro guida era Apollo. L'importanza delle muse nella religione greca era elevata: esse rappresentavano l'ideale supremo dell'Arte, intesa come verit\u00e0 del \"Tutto\" ovvero l'\u00abeterna magnificenza del divino\u00bb.\nIn questo modo Walter Friedrich Otto ne traccia le caratteristiche:\nNomi.\nErano dette anche \"Eliconie\", poich\u00e9 la loro sede era il monte Elicona, e dato che questo monte si trova in Beozia, regione abitata dagli Aoni (Aonia), venivano anche chiamate \"Aonie\". \nA volte erano definite anche Aganippidi a causa dal nome associato alla fonte Ippocrene, che si trova ad oggi in prossimit\u00e0 del monte Elicona, o \"Pimplee\", da una fonte a esse dedicata sul monte Pimpla, situato in Tessaglia. \nIn Teocrito sono definite \"Pieridi\", poich\u00e9 una tradizione collocava la loro nascita nella Pieria, in Macedonia.\nEtimologia.\nL'etimologia del nome trova discordanze negli studiosi, alcuni dei quali preferiscono non pronunciarsi. Se Crisippo fu uno dei primi a proporre un'origine lessicale del nome, la teoria pi\u00f9 diffusa propende per la seguente interpretazione: \u00abninfe dei monti\u00bb.\nIl nome di \"\u039c\u03bf\u1fe6\u03c3\u03b1\u03b9\" (in eolico, \"\u039c\u03bf\u1fd6\u03c3\u03b1\u03b9\", per contrazione da \"\u039c\u03cc\u03bd\u03c3\u03b1\u03b9\") potrebbe risalire, come \"Mnen-\" da cui deriva Mnemosine, alla radice \"\u03bc\u03b5\u03bd-\u03bc\u03b1\u03bd\", con il significato di \"coloro che meditano, che creano con la fantasia\".\nI nomi delle Muse.\nIl tratto tipico delle Muse \u00e8 quello di divinit\u00e0 del canto e delle danze gioconde, e in tale vesti sono spesso rappresentate in poesia mentre mettono in musica e versi storie quali l'origine del mondo, la nascita degli dei e degli uomini, le imprese di Zeus. Nelle rappresentazioni pi\u00f9 antiche, legate alla pittura vascolare, appaiono come accompagnate dai vari strumenti.\nSolo in secondo momento, oltre alla gioia della danza, del canto e della musica, vennero loro associate tutte le espressioni canore e musicali, comprese quelle tristi e funebri. A partire dall'epoca ellenistica si assiste dunque alla specializzazione di ciascuna musa nei vari generi, in modo che potessero essere invocate singolarmente per esercitare la loro ispirazione e protezione.\nSecondo l'ordine reso canonico da Esiodo nel passo dalla \"Teogonia\", incipit, 76-79, i loro nomi erano:\nNel tempo le attribuzioni non furono mai fisse: a capriccio dei vari poeti si allargarono, includendo, oltre alla poesia, i campi della prosa e delle scienze: Clio dalla poesia epica divenne protettrice della Storia, Urania all'epica astronomica (legata cio\u00e8 alla descrizione delle origini delle costellazioni) divenne sacra per l'Astronomia, e Talia all'agricoltura. Le Muse si avviarono cos\u00ec a proteggere ogni campo della sapienza umana e, in epoca pi\u00f9 tarda, vegliavano sull'educazione fisica e spirituale degli esseri umani assieme ad alcuni dei, in particolare Ermete, Eracle e Atena.\nOrigini.\nEsistono diverse tradizioni riguardo all'origine delle Muse.\nNell'\"Inno a Zeus\" di Pindaro, andato perduto ma ricostruibile per mezzo di una preghiera alle stesse redatta da Elio Aristide, si racconta che in occasione del suo matrimonio Zeus domand\u00f2 agli altri d\u00e8i di esprimere un loro desiderio non ancora esaudito. Questi gli risposero chiedendo di generare delle divinit\u00e0 \u00abcapaci di celebrare, attraverso la parola e la musica, le sue grandi imprese e tutto ci\u00f2 che egli aveva stabilito.\u00bb.\nSecondo Pausania, Zeus gener\u00f2 in Mnemosine tre muse giacendo con lei per nove notti: Melete (la pratica), Mneme (il ricordo) e Aede (il canto), indicate con il nome di Mneiai.. Altri autori affermavano che fossero figlie di Urano e Gea, altri ancora vedevano Armonia, figlia di Afrodite quale loro progenitrice e Atene quale loro luogo natio.. Eumelo di Corinto cita altre tre muse, Cefiso, Apollonide e Boristenide, affermando che il loro padre fosse il divino Apollo.\nMimnermo fa riferimento a due generazioni di muse, figlie rispettivamente di Urano e Zeus\nLe tradizioni sono discordi anche riguardo al numero delle Muse. Tre muse venivano venerate anche a Sikyon e Delfi, con i nomi di Mese, Nete e \u00ccpate. Cicerone narra di quattro muse: (Telsinoe, Melete, Aede, Arche), sette (le sette muse erano venerate a Lesbo), otto secondo Cratete di Mallo o infine nove. Il numero di nove fin\u00ec per prevalere in quanto citato da Omero ed Esiodo. Quest'ultimo le enumera nella sua \"Teogonia\", ma senza specificare di quale arte siano le protettrici:\nLoro sono \"Spesso\" collegate al personaggio mitologico di Pierio, eponimo della Pieria. Pierio e la ninfa Antiope sono presentati come genitori alternativamente delle sette muse o di nove fanciulle che, sconfitte dalle Muse in una gara, vennero trasformate in uccelli. Da Pierio prende il nome la Pieria, regione macedone ai piedi del monte Olimpo in cui Esiodo colloca l'unione tra Zeus e Mnemosyne. Alcuni poeti (di cui possediamo le fonti) collocano nella Pieria anche la dimora delle Muse, mentre Esiodo le pone sul monte Elicona, in Beozia, dove erano particolarmente venerate. Secondo Wilamowitz si tratta di due tradizioni distinte.\nIn quanto Mnemosine era una delle Titanidi le muse sono divinit\u00e0 olimpiche.\nMitografia.\nIl canto delle muse.\nApollo era il loro protettore, quindi venivano invitate alle feste degli d\u00e8i e degli eroi perch\u00e9 allietassero i convitati con canti e danze, spesso cantando insieme. Spesso omaggiavano Zeus, loro padre, cantandone le imprese. Le Muse erano considerate anche le depositarie della memoria (\"Mnemosine\" era la dea della memoria e secondo altre fonti anche quella del canto e della danza) e del sapere in quanto figlie di Zeus. Il loro culto fu assai diffuso fra i Pitagorici.\nNel canto, inteso come racconto storico musicato, le Muse erano superiori a qualsiasi umano poich\u00e9 conoscevano alla perfezione non solo il passato e il presente, ma anche il futuro. Il loro canto pi\u00f9 antico fu quello rivolto alla vittoria degli dei contro la rivolta dei titani Allietavano ogni festa con il loro canto, si ricordano di loro nel caso delle nozze di Cadmo e Armonia e Teti e Peleo. e si lamentarono per la perdita del prode Achille per diciassette giorni e diciassette notti.\nPireneo.\nLa loro magnificenza incant\u00f2 Pireneo, che, dopo aver conquistato la Daulide e parte della Focide, mor\u00ec al loro inseguimento Fu Apollo a convincerle ad abbandonare la loro antica dimora, il monte Elicona portandole a Delfi, da tale affinit\u00e0 l'epiteto del dio Musagete. Altre divinit\u00e0 a loro collegate erano Ermes e Dioniso.\nLe sfide alle Muse: le sirene, le Pieridi, Tamiri.\nLe muse sono \"preposte all'Arte in ogni campo\" e chiunque osasse sfidarle veniva punito in maniera severa: le sirene furono private delle proprie ali, utilizzate poi dalle stesse Muse per farsene delle corone. Le Pieridi, nove come le muse, le sfidarono al canto, chiedendo in caso di vittoria le fonti sacre alle avversarie dopo la prova delle Pieridi fu Calliope a partecipare per le muse e dopo un lungo canto vinse e le donne vennero tramutate in uccelli. \nIl cantore Tamiri proveniente da Ecalia, si vantava della sua abilit\u00e0 nel canto e le sfid\u00f2 a Dorio ponendo la condizione che in caso di sua vittoria avrebbe fatto l'amore con tutte loro, mentre se avesse perso loro avrebbero potuto disporre del suo corpo come meglio credevano. La gara si concluse con la sconfitta di Tamiri, che fu privato della vista, della memoria e dell'abilit\u00e0 del canto. Di differente avviso Euripide che narra di gravi ingiurie alle Muse fatte da Tamiri e per questo punito con la cecit\u00e0\nLa sfinge.\nLe muse erano coloro che avevano insegnato alla sfinge, il mostro generato da Echidna avuto da Tifone, il famoso indovinello che proponeva ai Tebani che passavano per il monte Fichio.\nLe Muse e Aristeo.\nAristeo, figlio di Apollo e della ninfa Cirene, venne accudito dalle muse che gli offrirono in sposa Autonoe, da cui ebbe due figli, Atteone e Macride. Le muse furono benevole con lui, gli insegnarono i principi delle arti mediche, della guarigione e la capacit\u00e0 di fare profezie, in cambio Aristeo badava alle loro greggi che faceva pascolare nella pianura atamanzia di Ftia. Egli si innamor\u00f2 di Euridice, poi sposa di Orfeo, che era figlio di una delle Muse.\nI semidei figli delle Muse.\nQuando il prode Orfeo, figlio di Calliope e del sovrano tracio Eagro, venne fatto a pezzi e gettato in mare, furono le Muse a raccogliere le membra sparse: esse decisero di seppellirlo a Libetra, luogo vicino alle pendici del monte Olimpo.\nEra figlio di una delle Muse anche Reso, il giovane e bellissimo re di Tracia che and\u00f2 in difesa di Troia assediata dagli Achei: le fonti non concordano su quale delle nove fosse la madre.\nLa sfida tra Apollo e Marsia.\nLe Muse appaiono in occasione della sfida fatta ad Apollo lanciata dal satiro Marsia. che possedeva un flauto magico trovato per caso, con cui poteva suonare melodie al pari dell'abilit\u00e0 della lira della divinit\u00e0. Sicuro della vittoria volle sfidare il dio e si decise che fossero le Muse i loro giudici.\nDopo aver assistito a entrambe le esibizioni le Muse non seppero assegnare la vittoria a nessuno dei contendenti, allora Apollo, per continuare la gara, decise di girare lo strumento, per poi suonarlo mentre si esibiva anche al canto; tale impresa era impossibile a chi deteneva come strumento il flauto e quindi le muse decisero che la vittoria fosse del Dio.\nCulto.\nLe Muse, inizialmente, erano venerate come ninfe delle sorgenti, come personificazioni cio\u00e8 delle acque che sgorgano da sottoterra o dalle pendici montane.\nLa venerazione per le muse era originaria della Tracia e della Pieria, successivamente si diffuse in Beozia, dove si trova il monte Elicona, luogo a loro consacrato, assieme al Monte Olimpo. Sulle pendici orientali di quest'ultimo, in Pieria appunto, si indicavano presso la citt\u00e0 di Dio le localit\u00e0 di Libetra e Pimplea come patria delle Muse (e parimenti di Orfeo, che assieme a Dioniso ebbe sempre uno speciale legame con le Muse), luoghi che avevano ricevuto il loro nome tradizionalmente proprio da fonti sorgive. In queste zone i sovrani macedoni, con speciale solennit\u00e0 da Alessandro Magno in poi, celebravano in onore di Zeus e delle Muse le feste Olimpie, che duravano nove giorni.\nMolti erano i luoghi sacri alle Muse: la sorgente di Aganippe e la fonte di Ippocrene, creata per loro dal cavallo Pegaso battendo gli zoccoli a terra (da cui il nome), entrambe nel bosco sacro dell'Elicona.\nAltri luoghi erano il monte Parnaso, la fonte Castalia posta a Delfi e lo stesso Olimpo. Luoghi in cui si espanse il loro culto erano Ascra (Beozia), Sicione e Lesbo, in seguito il loro culto si diffuse in tutto il mondo greco, giunse anche nell'Antica Roma. Bench\u00e9 non fossero oggetto di vera e propria devozione, erano comunque considerate come protettrici delle arti; qui vennero considerate parallelamente alle Camene.\nI sacrifici a loro dedicati prevedevano l'uso di acqua, latte e miele. Si racconta che i primi a onorare le muse dell'Elicona fossero i gemelli Efialte e Oto. A Trezene venne fondato un santuario da Ardalo, figlio di Efesto, qui svolse la sua attivit\u00e0 Pitteo. Il culto delle Muse nell'Elicona fior\u00ec specialmente in epoca ellenistica e romana, con la costruzione di monumenti di vario genere in onore di vari gruppi di Muse, che presero il nome di \"musei\" (\"\u039c\u03bf\u03c5\u03c3\u03b5\u03af\u03b1\") e che col tempo si diffusero in tutto il mondo greco-romano.\nSi conoscono diversi luoghi dove sorgevano altari a loro dedicati come l'Ilisso e fuori all'Accademia\nSpesso le Muse erano venerate in combinazione col dio Dioniso, oltre che con Apollo. Il legame col dio del vino appare per la prima volta nel mito di Orcomeno, dove il dio ferito trova rifugio e protezione presso le fonti delle Muse. Esse inoltre, attraverso gli spettacoli e la contemplazione delle bellezze della natura, donavano entusiasmo, proprio come quello al centro dei culti mistici dionisiaci. Per questo compaiono talvalta invocazioni a un Dioniso \"Musagete\". Tale epiteto, solo successivamente, lo si trova associato anche ad Apollo, quale dio che guida il coro delle Muse e che canta, suona e danza con loro per allietare i banchetti degli dei dell'Olimpo.\nCome accennato, i Romani non ebbero un vero e proprio culto delle Muse, intese come divinit\u00e0. Furono tuttavia conosciute e invocate dai poeti, identificandole con le Camene.\nIconografia.\nLe Muse sono oggetto di grande devozione in tutti i campi dell'arte, ma dal punto di vista iconografico se ne conoscono esempi dal mondo greco arcaico fino a oggi. Sono ricordate da Pausania come rappresentate sulla cista di Cipselo, e altri le descrivono tra i rilievi che decoravano lo scudo di Ercole.\nGrecia arcaica e classica.\nLa loro rappresentazione pi\u00f9 antica che ci sia pervenuta \u00e8 il cratere di Clizia e Ergotimo, detto vaso Fran\u00e7ois, del 550 a.C. circa, dove sono allineate, in uno schema ancora primitivo, coi rispettivi nomi mentre seguono, in gruppi di tre, il corteggio degli dei che si reca ad assistere alle nozze di Peleo e Teti. A parte questo illustre caso, nella ceramica a figure nere non si conoscono altri esempi, anche perch\u00e9 talvolta possono essere state rappresentate con attributi cos\u00ec generici da non permettere una chiara distinzione dalle ninfe o da altri personaggi mitici.\nBen pi\u00f9 frequente \u00e8 la loro rappresentazione nella ceramica a figure rosse, dove appaiono - spesso accompagnate dal nome - in vari episodi mitologici, vicine ad Apollo, a Marsia, a Tamiri e a Museo. In queste rappresentazioni variano spesso sia nel numero che negli attributi, ora con strumenti musicali, ora con rotoli, ora accennanti un passo di danza.\nIn scultura le Muse fanno la loro comparsa su scala monumentale entro il VI secolo a.C., sebbene gli esempi pi\u00f9 antichi ci siano noti solo attraverso citazioni letterarie. Bisogna attendere il IV secolo a.C. perch\u00e9 gli scavi archeologici ci restituiscano qualche rappresentazioni, in particolare la base di Mantinea attribuita a Prassitele, e oggi conservata al Museo Archeologico Nazionale di Atene. Citata forse da Pausania come possibile base di un gruppo statuario con Latona, Apollo e Artemide, mostra su tre lati sono rappresentate la contesa tra Apollo e Maria e due gruppi di tre figure vestite con chitone e in piedi, identificabili con le Muse. La prima, a sinistra, tiene un rotolo spiegato nelle mani, in atto di leggere, la seconda un rotolo chiuso, la terza solleva ostentatamente la cetra, la quarta (prima a destra) con le tibie, la quinta senza attributi visibili mentre si chiude strettamente il manto, la sesta, unica seduta, regge in grembo, con uno strumento a corde.\nEllenismo.\nDurante l'ellenismo i monumenti dedicati alle Muse si fanno, dal punto di vista archeologico, pi\u00f9 numerosi e completi. Il rilievo votivo di Archelao di Priene (al British Museum) mostra l'apoteosi di Omero ed \u00e8 riferibile circa al 150 a.C. Su due fasce intermedie sono riprodotte le nove Muse al completo sotto Zeus e Mnemosine, e assieme ad Apollo. Meglio definiti sono gli attributi delle singole figure, che oltretutto assumono ormai degli atteggiamenti caratteristici, per meglio contraddistinguerle. Per la prima volta compare il globo associato a Urania, e la musa tutta avvolta nel manto, col gomito appoggiato a un pilastro, sembra gi\u00e0 essere l'iconografia tipica di Polimnia.\nDalla fine del II secolo a.C. la rappresentazione delle muse diventa frequente in tutti i campi della produzione artistica, dal rilievo alla statuaria, dalla pittura murale al mosaico, dalla glittica alla numismatica e alla produzione ceramica.\nPer quanto riguarda la statuaria si conoscono numerosi esempi sparsi in molti musei, sebbene non siano sempre di facile riconoscimento a causa della perdita degli attributi o di restauri malintesi. La serie \"eliconia\" \u00e8 dovuta allo scultore Cefisodoto, alla quale segu\u00ec quella \"Tespiade\" di Prassitele e quella di Megara di Lisippo. Siamo a conoscenza tramite le fonti letterarie anche di una serie statuaria di Ambracia, che nel 187 a.C. Fulvio Nobiliore fece trasferire a Roma e collocare nel tempio di Ercole, mentre nel tempio di Apollo presso il portico di Ottavia era presente un gruppo delle Muse scolpite da Filisco di Rodi.\nMondo romano.\nLe Muse divennero un soggetto estremamente frequente, in particolare, su rilievi e sarcofagi nel mondo romano.\nIl sarcofago pi\u00f9 antico conosciuto con tale rappresentazione \u00e8 forse quello Chigi conservato nella villa di Cetinale nei dintorni di Siena, opera forse importata dalla Grecia, riferibile al IV secolo. Altamente noto e rappresentativo \u00e8 poi il sarcofago Mattei al Museo nazionale romano di palazzo Massimo, pure del IV secolo, dove le Muse, accuratamente definite nei singoli attributi, sono raffigurate sotto nicchie.\nSi trovano le Muse su affreschi (tra gli altri a Pompei, da Moregine), e su mosaici (ai Musei Vaticani, al Museo nazionale del Bardo di Tunisi, al palazzo dei Cavalieri di Rodi, ecc.).\nA partire dagli illustri precedente greci presenti in alcuni templi di Roma, gli scultori dell'et\u00e0 imperiale realizzarono interi gruppi statuari per abbellire teatri, edifici pubblici in genere, e ville. Alcuni di questi gruppi ci sono pervenuti in maniera pi\u00f9 o meno frammentaria, tra i quali quello nella Sala delle Muse dei Musei Vaticani (otto Muse e apollo Musagete), un secondo gruppo di otto muse senza Apollo, un terzo a Madrid (otto figure), un quarto al Museo archeologico nazionale di Napoli, dal teatro di Ercolano.\nTra le pitture spicca quella al Louvre proveniente da Ercolano, in cui le figure sono isolate e collocate su mensole dipinte, in evidente ispirazione alla statuaria. Anche a Pompei le Muse fanno parte del repertorio decorativo degli affreschi nelle case private, in una notevole variet\u00e0 di pose e atteggiamenti, a confermare come la loro rappresentazione non fosse qualcosa di rigidamente schematico.\nArte post-classica.\nIl tema ebbe un revival a partire dal Rinascimento: famosi sono il \"Parnaso\" che Andrea Mantegna realizz\u00f2 nel 1497 per lo studiolo di Isabella d'Este e quello di Raffaello nella Stanza della Segnatura. Molto copiata fu anche la \"Danza delle Muse\" di Baldassarre Peruzzi, oggi nella Galleria Palatina a Firenze.\nTema aulico per eccellenza, quello delle Muse fu rappresentato dai classicisti emiliani e romani nel Seicento, e, frequentemente, nel periodo neoclassico. In tempi pi\u00f9 moderni Giorgio De Chirico dipinse \"Le Muse inquietanti\" (1918).\nNella letteratura.\nIl concetto di musa pu\u00f2 essere visto al pari della memoria, sono delle nozioni che conferiscono al poeta dell'antica Grecia potenza nelle parole, donando ad esse una maggiore efficacia, diventando cos\u00ec depositario della verit\u00e0. La loro invocazione serve all'autore per evocare eventi del passato.\nMolti autori celebri, ispirandosi ad Omero, le citano nei proemi delle loro opere come Dante Alighieri e William Shakespeare, come gi\u00e0 fu nei celebri inizi dell'\"Iliade\" e dell'\"Odissea\".\nNella narrativa contemporanea sono le protagoniste di \"Muses\", romanzo di genere fantastico di Francesco Falconi, ambientato ai giorni nostri, dove le nove muse si sono evolute nel corso dei secoli adattando le loro arti alla societ\u00e0."}
{"id": "691201", "revid": "767487", "url": "https://it.wikipedia.org/wiki?curid=691201", "title": "Cantone di Thouarc\u00e9", "text": "Il Cantone di Thouarc\u00e9 era una divisione amministrativa dell'Arrondissement di Angers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "691202", "revid": "124749213", "url": "https://it.wikipedia.org/wiki?curid=691202", "title": "Bosco", "text": "Il bosco (o selva) \u00e8 un'area di superficie terrestre con estensione minima di 0,2 ettari, formata da un'associazione vegetale di alberi selvatici di alto fusto ed arbusti o erbe che costituiscono il sottobosco. Quando un bosco \u00e8 caratterizzato da superficie e densit\u00e0 maggiori, si parla pi\u00f9 propriamente di foresta.\nSi distinguono molteplici tipologie di bosco a seconda di vari fattori quali: \nDefinizioni.\nLa legge italiana differenzia un bosco, da un'alberatura, da un frutteto o da simili piantagioni, nei seguenti termini: un \"bosco\", per essere tale, deve avere un'estensione minima di 2.000 m\u00b2, con altezza media degli alberi di almeno di 5 m, una percentuale di copertura del suolo di almeno il 20% nonch\u00e9 una larghezza minima di almeno 20 m.\nIn ossequio all'articolo 117 della Costituzione, ogni regione ha disciplinato, con l'adozione di leggi e regolamenti forestali, la questione in modo differente, anche se i parametri sono analoghi a quelli sopra esposti. I boschi sfruttati dall'uomo possono essere distinti in cedui e fustaie:\nLa gestione del bosco ad alto fusto, permettendo il taglio solo a intervalli molto distanziati, si addice alle grandi propriet\u00e0 (che sono perlopi\u00f9 pubbliche), dove \u00e8 possibile procedere al taglio a lotti scaglionati nel tempo (assestamento forestale). Nelle piccole propriet\u00e0, la necessit\u00e0 di ottenere legname ogni anno spinge il possessore del bosco a una gestione dello stesso a ceduo. \nInoltre, solitamente, dai cedui si ottiene soprattutto legna da ardere o, soprattutto nel caso del castagno, pali; le fustaie invece forniscono legname da opera di ogni tipo.\nIn Italia circa un terzo dei boschi sono fustaie e i due terzi cedui; le fustaie sono soprattutto di conifere, di faggio e di castagno mentre tra i cedui prevalgono le querce ed i boschi misti sia collinari che della macchia mediterranea.\nSpecie arboree e zone dei boschi in Italia.\nLe specie arboree presenti nei boschi si diferenziano in base alle seguenti caratteristiche: \nLe specie arboree componenti i boschi italiani si possono dividere in conifere e latifoglie: le prime sono prevalenti in climi freddi alpini ma formano estese foreste anche nei pressi del mare, le latifoglie predominano in tutte le altre localit\u00e0.\nPartendo dalle coste i primi boschi che si incontrano sono quelli di pini marittimi (\"Pinus pinea\" o pino domestico, \"Pinus pinaster\" o pino marino, \"Pinus halepensis\" o pino d'Aleppo) che prosperano lungo le coste sabbiose, dietro la fascia dunale. Questi boschi non sono in genere tagliati a causa dello scarso valore del legname ma vengono utilizzati per la raccolta dei pinoli e per fruizione turistica. \nPi\u00f9 nell'entroterra, nell'Italia centromeridionale ed in Liguria, si incontra la tipica macchia mediterranea dominata dal leccio (\"Quercus ilex\"), accompagnato dal corbezzolo (\"Arbutus unedo\"), la sughera (\"Quercus suber\"). I boschi, a prevalenza di leccio, sono quasi uniformemente trattati a ceduo. I querceti caducifogli, che si trovano nella fascia sopra-mediterranea e prealpina, sono composti prevalentemente da roverella (\"Quercus pubescens\"), dal cerro (\"Quercus cerris\"), dalla farnia (\"Quercus robur\") e dal rovere (\"Quercus petraea\"), accompagnati dall'orniello (\"Fraxinus ornus\"), dall'acero minore (\"Acer monspessulanum\"), i carpini (\"Ostrya carpinifolia\" e \"Carpinus betulus\"), etc. Questi boschi forniscono eccellente legna da ardere. In questa fascia, soprattutto su terreni a pH acido, sono stati impiantati, fin dal periodo romano, estesi boschi di castagno (\"Castanea sativa\"), impiegato per il frutto e per la produzione di legname da costruzione. \nA monte dei castagneti si estende il regno del faggio (\"Fagus sylvatica\", orientativamente tra 600 e 1800 metri di altezza), che forma boschi molto spesso puri ma talvolta misti con l'abete bianco (\"Abies alba\") e, ma solo sulle Alpi, l'abete rosso (\"Picea abies\") e il larice (\"Larix decidua\"). Specie intercalari di questi boschi sono costituiti dall'agrifoglio (\"Ilex aquifolium\"), l'acero di monte (\"Acer pseudoplatanus\"), il tasso (\"Taxus baccata\") e tigli.\nLe faggete erano governate a ceduo nel recente passato, ma adesso sono quasi tutte in conversione a fustaia: forniscono un ottimo legname utilizzato nella costruzione di mobili. \nSulle montagne delle Alpi a quote superiori si trovano boschi puri di conifere delle specie sopra menzionate accompagnate da varie specie di pini (\"Pinus\"): pino cembro (\"Pinus cembra\"), pino mugo (\"Pinus mugo\"), pino nero (\"Pinus nigra\") e pino silvestre (\"Pinus sylvestris).\" Ai limiti di queste formazioni sempreverdi boschive, oltre a qualche sporadico cespuglietto, si incontra solo vegetazione erbacea che d\u00e0 vita a zone prative di pascolo d'alta quota.\nClassificazione.\nI boschi possono essere classificati in base alle specie che li compongono in:\nLe associazioni vegetali sono poi classificate in base a:\n\u2022 Clima (vedi Zone fitoclimatiche).\n\u2022 Statura, valido il parametro di altezza dominante, in quanto con i diradamenti si tagliano le piante pi\u00f9 piccole modificandone l'altezza media.\n\u2022 Distribuzione spaziale (come si dispongono le piante sullo spazio), che pu\u00f2 essere \"regolare colma\", \"regolare scarsa\", \"lacunosa\", \"aggregata\" o \"a cespi\".\n\u2022 Tessitura (distribuzione sul piano in base alle classi d'et\u00e0), che pu\u00f2 essere \"grossolana\", \"media\" o \"fine\".\n\u2022 Densit\u00e0 (numero di individui per ettaro).\n\u2022 Copertura (proiezione delle chiome sul terreno).\n\u2022 Fertilit\u00e0: importante parametro dei boschi che tiene conto della statura (l'altezza media degli alberi pi\u00f9 alti) e definisce l'attitudine alla produzione e alla rinnovazione. Essa \u00e8 importante dal punto di vista selvicolturale in quanto influenza le scelte gestionali.\nFunzioni.\nIl bosco pu\u00f2 svolgere diverse funzioni:"}
{"id": "691203", "revid": "767487", "url": "https://it.wikipedia.org/wiki?curid=691203", "title": "Deaf Not Blind", "text": "Deaf Not Blind \u00e8 una VHS della band heavy metal britannica Mot\u00f6rhead, uscita nel 1986 per l'etichetta \"Bronze Records\" e che segna l'addio alla label da parte del gruppo.\nContenuto.\nLa videocassetta contiene due videoclip e altre canzoni tratte da concerti svoltisi in studio negli anni 1980 e 1983. Successivamente, il contenuto della VHS \u00e8 stata incluso nel DVD The Best of Mot\u00f6rhead assieme ad altre tracce bonus."}
{"id": "691204", "revid": "3115", "url": "https://it.wikipedia.org/wiki?curid=691204", "title": "\u010ce\u013eovce", "text": "\u010ce\u013eovce (in ungherese \"Cselej\", in tedesco \"Schelldorf\") \u00e8 un comune della Slovacchia facente parte del distretto di Trebi\u0161ov, nella regione di Ko\u0161ice.\nFu menzionato per la prima volta in un documento storico nel 1309 con il nome di Chele, come possedimento della nobile famiglia locale dei Cseley. "}
{"id": "691208", "revid": "287204", "url": "https://it.wikipedia.org/wiki?curid=691208", "title": "Alula (zoologia)", "text": "Alula \u00e8 il termine con cui sono denominate, in zoologia, strutture morfoanatomiche pi\u00f9 o meno associate all'ala in alcune forme alate. Dal punto di vista dell'anatomia comparata non si tratta di strutture omologhe, bens\u00ec di espansioni dell'ala di ridotte dimensioni rispetto all'intero organo.\nUccelli.\nNegli Uccelli, l'alula, detta anche ala bastarda, \u00e8 una piccola protuberanza piumata che si trova sul bordo anteriore dell'ala di molte specie a partire da alcune del Cretaceo. \nDi fatto, si tratta dei \"pollici\" dell'uccello, modificatesi in uno strumento di controllo aerodinamico. L'uccello le tiene aperte mentre vola a bassa velocit\u00e0 per prevenire lo stallo.\nLa specie pi\u00f9 antica in cui viene osservata \u00e8 \"Eoalulavis hoyasi\", un uccello primitivo del medio Cretaceo risalente a 115 milioni di anni fa.\nInsetti.\nNegli Insetti l'alula \u00e8 un lobo posteriore dell'ala, di cui non si conosce l'eventuale omologia con la regione iugale, presente in alcuni ditteri e in alcuni coleotteri.\nNei Ditteri \u00e8 detto anche lobo ascellare. Ha contiguit\u00e0 prossimale con la caliptra superiore e distale con il lobo anale. Da quest'ultimo \u00e8 separata da una \"incisione alulare\", pi\u00f9 o meno profonda. Assente nei Nematoceri, nei Ditteri superiori \u00e8 generalmente presente e pu\u00f2 avere vari sviluppi secondo il gruppo sistematico.\nNei Coleotteri pu\u00f2 essere presente un piccolo lobo posteriore ripiegato sotto le elitre e sarebbe omologo della regione iugale."}
{"id": "691210", "revid": "57342", "url": "https://it.wikipedia.org/wiki?curid=691210", "title": "Royal Football Club de Li\u00e8ge", "text": "Il Royal Football Club de Li\u00e8ge, meglio noto come RFC Liegi, \u00e8 una societ\u00e0 calcistica belga della citt\u00e0 di Liegi. Nella stagione 2019-2020 milita nella Division 1 amateur, la terza serie del campionato belga di calcio.\nFondata nel 1892 fu la prima squadra a fregiarsi del titolo di Campione del Belgio nel 1896. Nella sua storia ha vinto un totale di 5 scudetti.\nLa squadra \u00e8 nota anche per la questione giudiziaria sollevata di fronte alla Corte di giustizia dell'Unione europea da parte di uno dei suoi calciatori, Jean-Marc Bosman, sul suo trasferimento. La Sentenza Bosman che scatur\u00ec da quella vicenda divenne una fonte alla base del trasferimento dei calciatori dell'Unione europea.\nLa storia.\nLa squadra fu fondata nel 1892 con il nome di \"Li\u00e8ge Football Club\" e fu socio fondatore dell\"'Union royale belge des soci\u00e9t\u00e9s de football association\", ovvero della federazione calcistica del Belgio, e vinse il primo scudetto della storia del calcio belga nel 1896.\nNel 1920 fu aggiunto il prefisso \"Royal\" quando la squadra vantava gi\u00e0 3 titoli di campione del Belgio. Negli anni 1952 e 1953 vince altri due scudetti e diventa la sola squadra belga che riesca a tener testa al Royal Sporting Club Anderlecht.\nNegli anni dal 1965 al 1980 i risultati non furono molto buoni e la societ\u00e0, che giocava le partite casalinghe al V\u00e9lodrome de Rocourt, visse sulla promozione dei giovani campioni usciti dal suo vivaio e dal sostegno dei suoi fedeli tifosi.\nNel corso degli anni ottanta partecipa a diverse coppe europee sconfiggendo squadre titolate come il Benfica di Lisbona, il Rapid di Vienna e la squadra scozzese dell'Hibernian. In questi anni incontra anche altre squadre titolate, come la , il , e l'Athletic Club.\nNel 1990 conquista la Coppa del Belgio. Da qui in poi la squadra attraversa un grave periodo di difficolt\u00e0 finanziarie che la porta al fallimento. Il suo stadio viene venduto per pagare i debiti e viene poi distrutto per creare degli studi cinematografici. Nel 1995 i vecchi dirigenti acquisirono il \"RFC Tilleur\", una squadra dei sobborghi di Liegi, allora in terza serie.\nCos\u00ec questo antico club carico di onori ricomincia dalla terza serie ed assume il nome di \"Royal Tilleur Football Club Li\u00e9geois\" in onore della vecchia squadra. \nDopo i cinque anni di inibizione, dovuta al fallimento, la Federazione belga dichiara l'acquisizione non conforme alle regole e infligge alla squadra un'ulteriore retrocessione. Continuano le vicissitudini di natura amministrativa e la squadra si mantiene su di un piano di mediocrit\u00e0.\nNella stagione 2005-2006 viene promossa in terza serie, mentre al termine del campionato 2007-2008 si guadagna la promozione in Seconda serie.\nNella stagione 2014-2015, giocher\u00e0 nello Championnat de Belgique de football D4, la quarta serie belga.\nCollegamenti esterni.\n Sito ufficiale"}
{"id": "691211", "revid": "446353", "url": "https://it.wikipedia.org/wiki?curid=691211", "title": "Mobilitazione", "text": "La mobilitazione \u00e8 il complesso delle predisposizioni, delle operazioni e dei provvedimenti mediante i quali tutta una nazione passa in ogni suo elemento dallo stato di pace allo stato di guerra.\nNelle civilt\u00e0 orientali, in Grecia e nell'antica Roma, in caso di guerra tutta la popolazione valida concorreva alla difesa del proprio paese, considerando ci\u00f2 un diritto e un sacrosanto dovere di ogni cittadino libero. \nTutto il popolo scendeva in campo per il proprio paese e chi non poteva brandire un'arma sostituiva, nei compiti e nelle mansioni della vita civile, gli uomini validi che erano stati arruolati, o serviva nelle retrovie come lavoratore.\nNei secoli successivi le sorti dei popoli in guerra furono decisi dagli eserciti permanenti, ai quali vi appartenevano pochissimi individui delle nazioni belligeranti. Le nazioni prendevano parte alla guerra con pochissimi militari appartenenti allo stesso stato, ed era nullo il loro contributo sotto il punto di vista dell'organizzazione interna: l'esercito era elemento a s\u00e9, avulso ed indipendente dal resto della vita della nazione.\nLa mobilitazione coinvolge tutta la vita di una nazione sotto il punto di vista militare, industriale, civile, agricolo e finanziario.\nLa mobilitazione deve essere considerata sotto gli aspetti di seguito riportati.\nMobilitazione militare.\nLa mobilitazione militare \u00e8 il complesso dei provvedimenti e delle operazioni mediante i quali le forze armate passano dal piede di pace a quello di guerra. Consiste in un insieme di operazioni delicate che debbono rispondere ai seguenti requisiti: ordine, precisione, semplicit\u00e0 e celerit\u00e0.\nNel 1870 la Prussia e nel 1904 il Giappone seppero applicare molto bene il principio della sorpresa e ne trassero vantaggi.\nLe operazioni principali della mobilitazione militare mirano al:\nDelle operazioni di mobilitazione devono considerarsi parte integrante tutti i provvedimenti intesi ad avviare tempestivamente in posto le truppe di copertura, con lo scopo di dare sicurezza e protezione alla grande massa di persone che va mobilitandosi nel territorio e raggiunge le localit\u00e0 di raduno. Inoltre ha lo scopo di procedere alla vigilanza, alla difesa delle coste, alla protezione del territorio e delle vie di comunicazione.\nMobilitazione industriale.\nLa mobilitazione industriale \u00e8 l'insieme delle operazioni mediante le quali la struttura industriale di uno Stato viene resa idonea sin dal tempo di pace alla produzione intensiva di materiali bellici.\nDopo la Grande Guerra si diffuse il consumo giornaliero di quantit\u00e0 ingentissime di materiale bellico; perci\u00f2 si manifest\u00f2 impellente la necessit\u00e0 di realizzare una produzione adeguata al fabbisogno quantitativo e qualitativamente con lo scopo di conseguire la superiorit\u00e0 sull'avversario. Le riserve accantonate fin dal tempo di pace, si manifestarono subito del tutto insufficienti per cui si ricorse a provvedimenti radicali atti a garantire in modo costante il gettito del materiale bellico. Sotto la pressione delle necessit\u00e0 assillanti e per la capacit\u00e0 di inventiva, si dovette effettuare prodigi nel campo delle innovazioni e delle scoperte.\nIn Italia il lavoro d'organizzazione della mobilitazione industriale inizi\u00f2 nel maggio del 1915, attraverso difficolt\u00e0 enormi di ordine finanziario e tecnico.\nMobilitazione civile.\nLe guerre passate hanno messo in evidenza la necessit\u00e0 assoluta che ogni persona debba concorrere in caso di guerra, alla resistenza della collettivit\u00e0. Inteso ciascuno secondo il proprio sesso, l'et\u00e0 e le capacit\u00e0 di rendimento.\nNell'interno del paese occorrono braccia per la produzione industriale ed agricola; le industrie hanno necessit\u00e0 di maestranze per assicurare, nella misura voluta, il materiale bellico. Occorre quindi sostituire i validi sottratti per la difesa del Paese. Tutti gli uffici, gli ospedali e le aziende devono continuare a funzionare, la produzione agricola non \u00e8 solo indispensabile a chi combatte, ma anche per tutta la popolazione rimanente.\nIl contributo per la mobilitazione civile si manifesta nelle seguenti forme:\nMobilitazione finanziaria.\nPotrebbe essere considerata come un ramo della mobilitazione civile, ma generalmente viene considerata come a s\u00e9 stante. Occorrono ingenti capitali che devono essere tempestivamente approntati per la provvista e la raccolta del materiale bellico, per la predisposizione dei macchinari, delle maestranze e delle materie prime.\nIn passato l'Italia fu costretta a richiedere fortissimi prestiti all'interno e all'esterno del paese. Prima della Grande Guerra, nulla era stato mai predisposto, n\u00e9 in Italia n\u00e9 nelle altre nazioni, ad eccezione della Germania, che aveva creato una commissione con il preciso compito di studiare il trapasso dalla situazione economico-finanziario di pace a quella di guerra. In Italia i primi provvedimenti furono attuati nel 1914, quando aveva gi\u00e0 cominciato a risentire della crisi a causa della guerra, ormai iniziata."}
{"id": "691217", "revid": "125204794", "url": "https://it.wikipedia.org/wiki?curid=691217", "title": "Ambrosia (mitologia)", "text": "Nella mitologia greca lambrosia () \u00e8 menzionata come cibo, o talvolta bevanda, degli d\u00e8i.\nStrettamente correlato con l'ambrosia \u00e8 il \"nettare\". Nei poemi omerici il nettare \u00e8 solitamente la bevanda e l'ambrosia il cibo degli d\u00e8i, mentre in Alcmane nettare \u00e8 il cibo, e in Saffo (frammento 45) e Anassandride ambrosia \u00e8 la bevanda.\nEtimologia.\nLa parola deriva dal greco \"a-\" (detto \"alfa privativo\", che indica negazione) e \u03b2\u03c1\u03bf\u03c4\u03cc\u03c2 \"brot\u00f2s\" \u00abmortale\u00bb, ovvero \u00ab[cibo, bevanda] che rende immortali\u00bb o \u00abche solo gli immortali possono consumare\u00bb. Etimologicamente, \u00e8 legata e riconducibile al sanscrito \"amrita\". Lo studioso classicista Arthur Woollgar Verrall, tuttavia, neg\u00f2 l'evidenza che il termine greco \"ambrosios\" dovesse necessariamente significare \"immortale\", e prefer\u00ec tradurlo con il significato di \"fragrante\", significato pi\u00f9 appropriato. Se cos\u00ec fosse, questa parola deriverebbe dal termine semitico \"MBR\" (\"ambra\", che quando viene bruciata produce un fumo profumato) ed alla quale le popolazioni d'Oriente attribuivano poteri miracolosi. In Europa l'ambra color miele era gi\u00e0 un dono tombale nell'era del Neolitico ed era ancora indossata nel VII secolo a.C. come talismano da sacerdoti della Frisia, sebbene Sant'Eligio metta in guardia, dicendo che \u00abNessuna donna dovrebbe avere la presunzione di far ciondolare ambra dal proprio collo\u00bb.\nWilhelm H. Roscher pensa che sia \"nettare\" che \"ambrosia\" identificassero tipi di miele, probabilmente anche di cannabis, ed in questo caso il loro potere di conferire immortalit\u00e0 sarebbe da attribuire al supposto potere curativo e purificante del miele stesso, il quale \u00e8 infatti asettico, ed anche perch\u00e9 l'idromele, miele fermentato, precedette il vino come enteogeno, ovvero sostanza psicoattiva usata in un contesto religioso-sciamanico, nel mondo dell'Egeo antico: la grande divinit\u00e0 venerata a Creta su alcuni resti \u00e8 apparsa nella forma di un'ape: si comparino Merope e Melissa. Si veda anche Icore.\nMolti studiosi moderni, tra cui Danny Staples, mettono in relazione l'ambrosia al fungo allucinogeno \"Amanita muscaria\". Altri, come ad es. Rick Strassman, sostengono che la parola \"ambrosia\" indicherebbe una precisa sostanza dagli strani effetti allucinogeni chiamata \"DMT\" (dimetiltriptammina), secreta dalla ghiandola pineale dell'uomo e contenuta anch'essa in alcune piante e funghi.\nNella mitologia.\nTeti unse l'infante Achille nell'ambrosia e lo immerse nel fuoco per renderlo immortale - una usanza tipica dei Fenici - ma Peleo, atterrito da quello spettacolo, la ferm\u00f2.\nNell\"Iliade\", Apollo lav\u00f2 il sangue rappreso dal cadavere di Sarpedonte e lo unse con l'ambrosia, preparandolo cos\u00ec al suo ritorno nella nativa Licia.\nUna delle empiet\u00e0 di Tantalo, secondo il poeta Pindaro, \u00e8 l'aver offerto ai propri ospiti l'ambrosia degli Immortali, un furto simile a quello commesso da Prometeo, Karl Kerenyi fa notare (in \"Heroes of Greeks\"). Circe accenna ad Odisseo che uno stormo di rondini port\u00f2 l'ambrosia all'Olimpo.\nLa parola \"ambrosia\" (al caso neutro plurale nel greco antico) fu usata per chiamare certe festivit\u00e0 in onore di Dioniso, probabilmente per la predominanza di banchetti in relazione a queste.\nL'ambrosia \u00e8 collegata all\"amrita\" della cultura ind\u00f9, ed \u00e8 una bevanda che conferisce immortalit\u00e0 agli d\u00e8i.\nNella cultura moderna.\nL'ambrosia e il nettare sono consumati dagli d\u00e8i e dai semidei e l'ambrosia \u00e8 consumabile (ma mangiata solo una volta) dai maghi (anche se Sadie Kane \u00e8 sangue dei faraoni e quindi non si sa se i maghi normali possano ingerirla) nell'universo narrativo di Percy Jackson e gli dei dell'Olimpo per curare le ferite. Non si sa se il nettare possa essere ingerito dai maghi (sangue dei faraoni o no). Se vengono consumati dai semplici mortali, essi vanno a fuoco. Gli stessi semidei se ne consumano troppa vanno in uno stato febbrile o, se vanno in overdose, finiscono bruciati. Entrambi i cibi hanno il sapore della bevanda o del cibo preferito dal consumatore. I due alimenti sono simili ma il nettare \u00e8 liquido e l'ambrosia \u00e8 solida."}
{"id": "691218", "revid": "46291", "url": "https://it.wikipedia.org/wiki?curid=691218", "title": "Cyclamen cilicium", "text": "Cyclamen cilicium \u00e8 una pianta erbacea della famiglia Primulaceae, originaria dell'Asia Minore.\nDescrizione.\nSpecie semirustica che raggiunge l'altezza di 10\u00a0cm, dotata di foglie di forma arrotondata \u2013 cordate, con una variegatura argentea. I fiori sbocciano in ottobre\u2013novembre, sono grandi 1\u20132\u00a0cm e di colore rosa pallido macchiato di rosso alla base della corolla. Spesso compaiono prima delle foglie."}
{"id": "691220", "revid": "767487", "url": "https://it.wikipedia.org/wiki?curid=691220", "title": "Cantone di Tierc\u00e9", "text": "Il Cantone di Tierc\u00e9 \u00e8 una divisione amministrativa dell'Arrondissement di Angers e dell'Arrondissement di Segr\u00e9.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 34 comuni.\nTra il 2015 e il 2016 per effetto di svariate fusioni i comuni sono passati a 27.\nComposizione.\nGli 8 comuni facenti parte prima della riforma del 2014 erano:\nDopo la riforma del 2015 i comuni appartenenti al cantone sono diventati 34:\nCon le numerose fusioni avutesi a cavallo degli anni 2015 e 2016 il numero dei comuni si \u00e8 ridotto a 27:"}
{"id": "691221", "revid": "228587", "url": "https://it.wikipedia.org/wiki?curid=691221", "title": "Brucellosi", "text": "La brucellosi \u00e8 una malattia infettiva provocata dai batteri del genere \"Brucella\".\nLa brucellosi ha molti sinonimi, derivati dalle regioni geografiche in cui la malattia \u00e8 pi\u00f9 diffusa: febbre maltese, febbre melitense, febbre mediterranea, febbre di Cipro, febbre di Gibilterra; o dal carattere discontinuo della febbre: febbre ondulante, tifo intermittente.\nColpisce principalmente gli animali, causando mastite bovina e aborto, sempre nei bovini. Pu\u00f2 colpire accidentalmente l'uomo, causando una forma morbosa che pu\u00f2 assumere caratteristiche cliniche variabili, simulando il quadro di molte altre malattie febbrili.\nIl germe prende il nome da David Bruce, medico scozzese che per primo lo isol\u00f2.\nStoria.\nLa storia della brucellosi \u00e8 strettamente legata all'occupazione dell'isola di Malta da parte delle truppe britanniche.\nEziologia.\nGli agenti eziologici sono piccoli cocco-bacilli Gram negativi del genere Brucella del quale esistono 7 specie, ciascuna con diverse biovarianti:\nLe specie certamente patogene per l'uomo sono, in ordine di frequenza, \"B. melitensis\" nelle biovarianti 1, 2 e 3, \"B. abortus\" nelle biovarianti 1-6 e 9, \"B. suis\" e \"B. canis\".\nLa B. suis biovariante 2 \u00e8 endemica nelle popolazioni di lepri selvatiche del nord Europa. La sua presenza \u00e8 stata segnalata anche in esemplari di cinghiale selavatico deceduti in Abruzzo (nel 2012), in Piemonte e nel sud Italia (nel 1995).\nEpidemiologia.\nLa malattia \u00e8 cosmopolita ma ha una maggiore prevalenza nel bacino del Mediterraneo, nella penisola araba, nel subcontinente indiano e in America Centrale.\nLa brucellosi \u00e8 una zoonosi: tutte le infezioni nell'uomo sono conseguenti al diretto contatto con animali infetti, con loro secrezioni attraverso soluzioni di continuit\u00e0 di pelle o attraverso le mucose, o all'ingestione di latte e latticini contaminati, non pastorizzati.\nLa brucellosi \u00e8 una malattia professionale degli allevatori, dei veterinari, dei lavoratori dei mattatoi e del personale di laboratorio.\nLe carni sono raramente fonte d'infezione perch\u00e9 di solito vengono cotte e comunque la carica batterica \u00e8 bassa. La trasmissione interumana \u00e8 rarissima. Gli individui immunodepressi non sembrano essere particolarmente a rischio di sviluppare la malattia.\nNei Paesi dove era presente, l'eradicazione della brucellosi bovina ha abbattuto significativamente l'incidenza di malattia nell'uomo. In Italia negli ultimi anni alcuni casi sono stati causati dal consumo di prodotti caseari artigianali tipici che subiscono un trattamento termico a bassa temperatura come la giuncata, o il raviggiolo.\nPatogenesi.\nLa gravit\u00e0 della malattia dipende dalle condizioni immunitarie e nutrizionali del paziente, dalla carica infettante e dalla via di acquisizione dell'infezione: per esempio i farmaci antiacidi riducono l'acidit\u00e0 gastrica e facilitano il passaggio delle brucelle attraverso il sistema digerente.\nLe brucelle sono patogeni intracellulari obbligati: sono in grado di sopravvivere all'interno delle cellule fagocitiche dell'ospite, evitando di essere uccise.\nLe brucelle con il circolo sanguigno raggiungono i linfonodi e, da l\u00ec, si disseminano a tutti gli organi del sistema monocito-macrofagico: ad altri linfonodi, al midollo osseo, al fegato e alla milza. L'eliminazione dell'infezione dipende dall'attivazione dei macrofagi con lo sviluppo di una reazione immunitaria cellulo-mediata di tipo Th-1.\nOvini, caprini, bovini e suini eliminano le brucelle con il latte, le urine, le feci e le secrezioni vaginali. Spesso le infezioni provocano l'aborto dell'animale.\nIl microrganismo penetra nell'ospite attraverso soluzioni di continuo della cute, oppure tramite la congiuntiva, i polmoni o il tratto gastrointestinale.\nUna volta penetrati, i microrganismi vengono fagocitati dai polimorfonucleati e dai macrofagi che, per\u00f2, non sono in grado di distruggerli completamente.\nDopo la lisi dei polimorfonucleati le brucelle sono fagocitate dai macrofagi tissutali e dalle cellule del sistema reticoloendoteliale dove possono rimanere per mesi.\nTipica \u00e8 la formazione di granulomi e l'azione patogena sembra riferibile all'endotossina batterica e alla produzione di citochine da parte dell'ospite.\nClinica.\nI segni e i sintomi della malattia sono poco specifici: febbre, sudorazione, malessere, anoressia, cefalea, artro-mialgie. La malattia si manifesta improvvisamente dopo 2-4 settimane dall'infezione. La febbre \u00e8 il segno principale della malattia: all'inizio \u00e8 irregolare, remittente o intermittente (con sbalzi giornalieri, fino a 38-39\u00a0\u00b0C), e dopo qualche tempo, nei casi non trattati, diventa tipicamente \"ondulante\", salendo e scendendo durante la settimana. Un altro segno specifico della malattia, ma poco affidabile per la diagnosi, \u00e8 la tipica sudorazione, con odore di paglia bagnata o di stalla e una sensazione di cattivo sapore in bocca. Il malessere del paziente \u00e8 spesso sproporzionatamente maggiore dei segni clinici obiettivi. A volte si possono avere modeste linfo-adenomegalie, epatomegalia e splenomegalia.\nI tentativi fatti da vari autori di distinguere forme acute, sub acute e croniche della brucellosi sono puramente arbitrari. La brucellosi \u00e8 una malattia sistemica e pu\u00f2 interessare qualunque organo e tessuto. Quando il coinvolgimento di un organo prevale sugli altri si parla di malattia focale.\nDopo adeguata terapia possono aversi ricadute cliniche, che di solito si verificano 3-6 mesi dopo la sospensione del trattamento. Le forme che si cronicizzano sono mantenute dalla persistenza di focolai di infezione in linfonodi, nel midollo osseo, nella milza o nel fegato.\nComplicazioni.\nLa malattia sistemica pu\u00f2 essere complicata da particolari manifestazioni d'organo.\nPossono aversi linfoadeniti mesenteriche, ileiti e coliti acute, con infiammazione delle placche di Peyer.\nIl coinvolgimento epatico in corso di brucellosi \u00e8 comune. L'infezione da \"B.abortus\" pu\u00f2 dare la formazione di granulomi molto simili a quelli della sarcoidosi, mentre l'infezione da \"B.melitensis\" \u00e8 caratterizzata da un quadro isto-patologico simile all'epatite. L'epatopatia brucellare, anche nei casi gravi, si risolve con la terapia antibiotica e non degenera in cirrosi. \u00c8 possibile la formazione di ascessi epatici cronici che, per la cura, spesso richiedono l'intervento chirurgico. Sono stati segnalati rari casi di pancreatiti e di colecistiti acute.\nL'interessamento osteo-articolare in corso di brucellosi \u00e8 molto comune (secondo varie stime dal 10 all'80%). Sono colpite pi\u00f9 spesso le grandi articolazioni. Si manifesta con spondiliti (infiammazioni dei corpi vertebrali) o sacroileiti (infiammazione dell'articolazione tra osso sacro e osso ileale). Le spondiliti possono essere molto gravi e complicate da discite, osteomielite, con crolli vertebrali e la formazione di ascessi para-spinali. La spondilite brucellare \u00e8 clinicamente molto simile a quella tubercolare (detta morbo di Pott), tanto che veniva anche chiamata \"pseudo-Pott\".\nL'interessamento del sistema nervoso \u00e8 raro. La forma pi\u00f9 frequente \u00e8 comunque la meningite, acuta o cronica, e clinicamente pu\u00f2 ricordare la sclerosi multipla. Il liquor, oltre ad apparire limpido, \u00e8 iperteso dimostrando nel contempo sia una elevata proteinorrachia che una diminuzione del glucosio. Altre forme di neurobrucellosi sono encefaliti, mieliti, radiculo-nevriti, ascessi cerebrali o epidurali, sindromi meningo-vascolari e demielinizzanti. Di solito le forme neurologiche si risolvono dopo trattamento, ma sono segnalati casi di sequele permanenti.\nL'endocardite \u00e8 abbastanza rara (meno del 2% dei casi), ma \u00e8 la principale causa di morte da brucellosi. Prima dell'introduzione della cardio-chirurgia, l'endocardite brucellare era sempre fatale. Sono segnalati anche casi di pericarditi e di aneurismi micotici (a forma di \"fungo\").\nSono comuni nei mattatoi. Le forme respiratorie variano da forme lievi, simil-influenzali, a bronchiti, polmoniti, ascessi polmonari, lesioni miliariformi, linfoadenopatie ilari, versamenti ed empiemi pleurici. Possono essere facilmente confuse con le forme tubercolari.\nLe forme renali sono rare \u00e8 possono manifestarsi con pielonefriti, nefriti interstiziali, glomerulonefriti. Gli ascessi renali sono simili a quelli tubercolari. L'epididimo-orchite si verifica nel 20% degli uomini affetti da brucellosi e di solito \u00e8 monolaterale.\nLa principale manifestazione della brucellosi nell'animale \u00e8 l'aborto. Nell'uomo, si pensa che le brucelle non causino pi\u00f9 aborti di quanto non si verifichi nel corso di una qualsiasi altra infezione con batteriemia. L'argomento \u00e8 ancora molto dibattuto.\nConsistono in anemia, leucopenia, trombocitopenia e disordini della coagulazione. Di solito sono modeste e si risolvono con la terapia. Sono verosimilmente causate dalla stimolazione delle cellule del sistema monocito-macrofagico. Nel 75% dei casi di brucellosi si trovano lesioni granulomatose nel midollo osseo.\nLa dermatite da contatto \u00e8 comune nei veterinari esposti ad animali infetti. Nel 5% dei casi di brucellosi si hanno manifestazioni cutanee varie (esantemi, eritema nodoso).\nL'uveite \u00e8 una complicanza tardiva ed \u00e8 verosimilmente di natura autoimmunitaria.\nDiagnosi.\nAnamnesi.\nPoich\u00e9 le manifestazioni cliniche della brucellosi sono poco specifiche, \u00e8 necessaria una accurata raccolta dei dati anamnestici perch\u00e9 sorga il sospetto diagnostico: vanno considerati il rischio occupazionale, i viaggi in zone endemiche, l'ingestione di cibi a rischio.\nEsami bioumorali.\nSono poco significativi: i leucociti sono normali o poco ridotti e la VES \u00e8 variabile.\nLa diagnosi di certezza ottiene con l'isolamento delle brucelle dall'emocoltura, dalla coltura di midollo osseo o di altri tessuti. L'isolamento in coltura del batterio non riesce sempre (tra il 15% e il 90% dei casi, a seconda delle tecniche). Il personale di laboratorio \u00e8 a rischio di infezione nel maneggiare campioni infetti e devono essere osservate le giuste precauzioni.\nEsami sierologici.\nIn assenza di conferma batteriologica, \u00e8 possibile una diagnosi presuntiva dimostrando la presenza significativa o la risalita dei titoli anticorpali nel siero del paziente. La metodica tradizionalmente in uso era la sierodiagnosi di Wright, che \u00e8 poco sensibile. I test immunoenzimatici (EIA) disponibili possono spesso dare falsi positivi e devono essere confermati da altri esami sierologici pi\u00f9 affidabili. Oggi sono disponibili test di microagglutinazione per la ricerca degli anticorpi (Ab) totali agglutinanti (BMAT).\nIl BMAT si basa sulla modifica del tradizionale \"standard tube agglutination test\" (SAT): il test specifico per Brucella si basa sull'agglutinazione diretta di antigeni batterici da parte di anticorpi specifici presenti nel siero del paziente. Il test determina la presenza di IgM, IgG, e IgA. Le IgM prevalgono nelle forme acute di brucellosi e nelle settimane successive diminuiscono di concentrazione; nelle recidive si ha un aumento delle IgG e IgA, e non delle IgM. Il test di immunocattura-agglutinazione degli anticorpi incompleti (non agglutinanti) anti-Brucella (BrucellaCapt) \u00e8 utile nei casi pi\u00f9 insidiosi di forme \"croniche\" e per il monitoraggio della risposta alla terapia. La terapia antimicrobica accorcia la durata della malattia, allevia i sintomi e riduce l'incidenza delle complicanze, delle forme croniche e delle ricadute.\nPoich\u00e9 le brucelle sono microorganismi intracellulari \u00e8 necessario impiegare antibiotici che penetrino le membrane cellulari e si concentrino bene nelle cellule dell'ospite.\nTerapia.\nLe tetracicline sono tra i farmaci pi\u00f9 attivi, ma vanno sempre impiegati in combinazione con altri farmaci, a causa della frequenza delle ricadute dopo la mono-terapia.\nL'Organizzazione mondiale della sanit\u00e0 (OMS) consiglia il trattamento orale con doxiciclina (200\u00a0mg/die) associata a rifampicina (600 o 900\u00a0mg/die) per 6 settimane, tuttavia l'associazione della doxiciclina \"per os\" con la streptomicina intramuscolare (1g/die) per 3 settimane \u00e8 pi\u00f9 efficace. Una volta veniva impiegato, in associazione, anche il cotrimossazolo (Bactrim), che per\u00f2 ha inaccettabili tassi di ricaduta post-trattamento. Il Bactrim pu\u00f2 essere usato in associazione con rifampicina, un fluorochinolonico o un aminoglicoside, nelle forme pediatriche (sotto gli 8 anni di et\u00e0) e in gravidanza, quando \u00e8 controindicato l'impiego della doxiciclina.\nNelle forme neurologiche (soprattutto meningite) viene spesso utilizzato il cloramfenicolo per la sua maggiore capacit\u00e0 rispetto alle tetracicline di superare la barriera emato-encefalica.\nNelle forme pi\u00f9 complicate molti autori consigliano l'associazione con tre farmaci tra quelli elencati.\nPrevenzione.\nLa prevenzione dell'infezione umana dipende dal controllo e dall'eliminazione dell'infezione animale, che si attua principalmente con piani di macellazione degli animali infetti. Sono vietati, solo in Italia, su tutto il territorio nazionale la commercializzazione e l'uso di vaccini contro la brucellosi. Al momento non esistono vaccini sicuri ed efficaci per l'uomo.\nBrucellosi veterinaria.\nLa malattia colpisce numerosi animali: ruminanti, equini, suini, cani. \"Brucella abortus\" provoca l'aborto epizootico del bovino e del bufalo d'acqua (Brucellosi bovina o morbo di Bang); \"Brucella melitensis\" infetta principalmente pecore e capre, pi\u00f9 raramente il bovino ed il bufalo d'acqua; l'infezione pu\u00f2 essere trasmessa all'uomo attraverso il latte non bollito o il contatto con feti e lochiazioni infetti.\n\"Brucella suis\" colpisce il suino nel quale determina aborto, artrite ed orchite del verro; \"Brucella canis\" infetta il cane causando aborto.\nLa profilassi si esegue tramite un vaccino costituito da un ceppo di agente patogeno vivo (Buck 19) che \u00e8 pressoch\u00e9 avirulento; un nuovo vaccino, denominato Rb 51, \u00e8 oggi disponibile: tale presidio immunizzante presenta il vantaggio di non interferire con le prove sierologiche ufficiali(tuttavia l'approvazione per l'uso dei vaccini \u00e8 ancora in discussione: sebbene in passato la profilassi vaccinale risultasse essere un valido mezzo di controllo, secondo le leggi vigenti ne \u00e8 vietato l'uso essendo in atto un piano di eradicazione sul territorio italiano). Importante per la profilassi anche l'igiene della stalla e del bestiame ed il rigoroso controllo degli animali di nuova introduzione. L'individuazione di bovini infetti pu\u00f2 essere effettuata tramite il Ring test, il test Rosa Bengala, il test di fissazione del complemento e il test ELISA."}
{"id": "691224", "revid": "7969", "url": "https://it.wikipedia.org/wiki?curid=691224", "title": "Zoso", "text": ""}
{"id": "691225", "revid": "1543377", "url": "https://it.wikipedia.org/wiki?curid=691225", "title": "Gliese 442", "text": "Gliese 442 \u00e8 un sistema binario che si trova a 30,1 anni luce di distanza dal Sistema solare, visibile nella costellazione del Centauro.\nLa componente principale \u00e8 una stella della sequenza principale di classe spettrale G2V, mentre la secondaria \u00e8 una nana rossa di classe M4V. La distanza tra le due stelle \u00e8 di 235 UA. La primaria \u00e8 simile al Sole, con l'85% della sua massa e della sua luminosit\u00e0, mentre la secondaria ha il 7% della massa del Sole, il 15% del suo raggio ed appena i 7 centomillesimi della sua luminosit\u00e0.\nSistema planetario.\nNel 2011 \u00e8 stato scoperto un pianeta extrasolare in orbita attorno alla stella principale, HD 102365 b, avente una massa 16 volte la massa terrestre che orbita ad una distanza media di 0,46 da Gliese 442 A, su un'orbita molto eccentrica (\u03b5 = 0,34), che completa in 122 giorni. Considerando che Gliese 442 A \u00e8 di poco meno luminosa del Sole, il limite interno della sua zona abitabile \u00e8 situata pi\u00f9 all'esterno dell'orbita del pianeta, ad almeno 0,67\u00a0UA, di conseguenza, la temperatura del pianeta \u00e8 troppo elevata per consentire la presenza di acqua liquida in superficie, anche senza considerare che l'eccentricit\u00e0 orbitale causa una grossa differenza di irraggiamento tra periastro e apoastro.\nUn eccesso della radiazione infrarossa registrata in questo sistema suggerisce la presenza di un disco circumstellare.\nSotto, un prospetto del sistema"}
{"id": "691226", "revid": "1305772", "url": "https://it.wikipedia.org/wiki?curid=691226", "title": "Gliese 432", "text": " \nGliese 432 \u00e8 una stella della costellazione dell'Idra che si trova a 31,1 anni luce dal Sistema solare.\n\u00c8 un sistema binario la cui componente principale \u00e8 una stella della sequenza principale di classe spettrale K0-V e da una nana bianca di classe DC.\nCaratteristiche fisiche.\nGliese 432 A \u00e8 una nana arancione avente una massa 0,81 volte quella del Sole e un raggio del 76% di quello della nostra stella, mentre la luminosit\u00e0 \u00e8 del 31%. \nGliese 432 B \u00e8 invece una piccola e densa nana bianca di classe DC; data la vicinanza alla compagna non \u00e8 possibile stimare con accuratezza la temperatura, che in ogni caso pare inferiore ai 6300 K. Il semiasse maggiore tra le due componenti \u00e8 di 16,3 secondi d'arco, che alla distanza alla quale si trova il sistema corrispondono a 80,5 UA. Il loro periodo orbitale \u00e8 di circa 741 anni.\nLa stella pi\u00f9 vicina al sistema \u00e8 Gliese 433, che si trova ad appena 1,7 anni luce di distanza."}
{"id": "691227", "revid": "46291", "url": "https://it.wikipedia.org/wiki?curid=691227", "title": "Cyclamen coum", "text": "Cyclamen coum \u00e8 una pianta erbacea della famiglia Primulaceae, originaria dell'Europa sud orientale e dell'Asia minore.\nDescrizione.\n\u00c8 una specie rustica con foglie ovato \u2013 cordate, variegate in argento e con il lembo inferiore rosso scuro. L'altezza delle piante \u00e8 di 7\u2013 8\u00a0cm. I fiori sbocciano da dicembre a marzo e sono di colore variabile, grandi fino a 2\u00a0cm."}
{"id": "691228", "revid": "1543377", "url": "https://it.wikipedia.org/wiki?curid=691228", "title": "Gliese 75", "text": "Gliese 75 si trova a 32,5 anni luce di distanza dal Sistema solare ed \u00e8 una stella della sequenza principale di classe spettrale K0-V. La sua magnitudine apparente +5,63, quindi \u00e8 visibile a occhio nudo solamente sotto cieli bui non affetti da inquinamento luminoso. \u00c8 poco meno massiccia e grande del Sole, ha quasi la stessa et\u00e0 e presenza di metalli rispetto alla nostra stella, per cui viene inserita sovente tra le stelle analoghe solari."}
{"id": "691230", "revid": "767487", "url": "https://it.wikipedia.org/wiki?curid=691230", "title": "Tiken Jah Fakoly", "text": "Biografia.\nNato in una famiglia di griot, \"Doumbia Moussa Fakoly\" scopre la musica reggae in tenera et\u00e0 e fonda il suo primo gruppo, \"Djelys\", nel 1987. Egli si fa conoscere ben presto a livello regionale e poi piano piano diviene famoso anche a livello nazionale. Molto attento e interessato allo sviluppo sociale e politico del suo paese, Tiken Jah non tarda ad elaborare scritti riguardanti la situazione politica della Costa d'Avorio. Uno di questi scritti parla della morte di F\u00e9lix Houphou\u00ebt-Boigny avvenuta nel 1993. Nel 1998, Fakoly si esibisce a Parigi per la prima volta in ambito internazionale.\nTiken Jah Fakoly suona una musica che ha il compito \u201cdi svegliare la coscienza\u201e degli ascoltatori .Di fede Rastafariana, le sue canzoni parlano delle ingiustizie inflitte alla gente del suo paese e pi\u00f9 in generale delle iniquit\u00e0 subite dal popolo africano. Proprio per questo motivo il pubblico africano sente una profonda affinit\u00e0 con i testi di \"Tiken Jah Fakoly\" che canta per tutte le persone oppresse.\nPartecipazioni.\nTiken Jah Fakoly ha registrato alcune canzoni con altri artisti. Alcune di queste sono: \"African Holocaust\" con gli Steel Pulse, \"Airt Frais\" con \"Rik\u00e8\" , \"Carnet De Bord\" con \"Bernard Laviliers\" , \"Life\" con i \nDub Incorporation e \"Cikan\" con \"Tata Pound\". Fakoly ha partecipato anche alla compilation \"African Consciences\" di \"Mebgane N'Dour\"."}
{"id": "691240", "revid": "124908627", "url": "https://it.wikipedia.org/wiki?curid=691240", "title": "Reattore nucleare di III generazione", "text": "I reattori di III generazione sono reattori che incorporano i miglioramenti sviluppati durante la vita dei reattori di II generazione. Questi includono una migliore tecnologia del combustibile, un'efficienza termica superiore, sistemi di sicurezza significativamente migliorati (inclusa la sicurezza nucleare passiva), e progetti standardizzati per ridurre la manutenzione e i costi di capitale. Tali miglioramenti derivano da sperimentazioni effettuate durante la vita utile dei reattori nucleari di II generazione attuali, senza l'introduzione di modifiche radicali quali potrebbero essere la sostituzione del refrigerante-moderatore acqua con altri refrigeranti (elio, sodio e/o piombo-bismuto fuso, ed i sali minerali fusi). Il primo reattore di III generazione ad entrare in funzione \u00e8 stato Kashiwazaki 6 (un ABWR) nel 1996.\nA causa del prolungato periodo di stagnazione nella costruzione di nuovi reattori e della continua (ma declinante) popolarit\u00e0 dei progetti di II/II+ generazione nelle nuove costruzioni, sono stati costruiti relativamente pochi reattori di terza generazione. I progetti di IV generazione sono ancora in sviluppo a partire dal 2020.\nIl combustibile.\nCome combustibile nucleare utilizzano l'ossido di uranio arricchito in percentuali variabili fra il 4 e il 6% oppure miscele di ossidi di uranio e plutonio (combustibile MOX).\nI processi di combustione sono pi\u00f9 efficienti che in precedenza, nel senso che la massa di scorie per ogni kWh prodotto \u00e8 inferiore, ma i residui risultano maggiormente radiotossici rispetto ai reattori di generazioni precedenti. Inoltre, considerata la taglia della centrale maggiore, una singola centrale produce una massa maggiore di scorie.\nCome nei reattori di II generazione, il combustibile si trova sotto forma di piccole pastiglie contenute in barre, composte normalmente in leghe di zirconio. Per controllare la potenza e spegnere il reattore, vengono impiegate barre in lega di argento, cadmio e indio.\nLa migliorata sicurezza di esercizio.\nTra le migliorie progressive si possono elencare alcuni sistemi di sicurezza passiva e di sicurezza attiva nel circuito refrigerante, come \nNelle centrali di pi\u00f9 recente costruzione, come gli N4 francesi, l'isola nucleare \u00e8 protetta da due edifici di contenimento concentrici. Il pi\u00f9 interno assicura l'isolamento in caso di fughe dal nocciolo, anche grazie al rivestimento interno in acciaio. L'intercapedine intermedia \u00e8 stata pensata come protezione nel caso che avvengano fughe attraverso fessurazioni nel contenimento pi\u00f9 interno: l'aria verrebbe quindi aspirata ed inviata a filtri assoluti. Infine l'edificio di contenimento pi\u00f9 esterno ha l'obbiettivo di proteggere l'isola nucleare da incidenti esterni all'edificio reattore.\nFra i vari sistemi di protezione interni, si ricorda il sistema di spruzzamento dell'edificio del contenimento, atto a condensare e raffreddare l'interno del reattore a seguito di incidenti gravi.\nOvviamente fa presenza il sistema d'iniezione di emergenza nel reattore, sistema a sua volta composto da sistemi di alta, media e bassa pressione.\nVarianti di Progetto.\nCome per la 1\u00aa 2\u00aa e 4\u00aa generazione, esistono molte tipologie di reattori di 3\u00aa generazione, ciascuna nata da una evoluzione di reattori della precedente generazione. In particolare si possono individuare alcune filiere\nIl primo reattore nucleare di III generazione entr\u00f2 in servizio in Giappone nel 1996 ed \u00e8 di tipo ABWR (\"Advanced Boiling Water Reactor\"), sviluppato dalla General Electric a partire dai BWR di seconda generazione\nIn molti progetti (ad.es EPR) il contenitore esterno \u00e8 progettato come una doppia parete, la pi\u00f9 interna in Cemento armato precompresso e la pi\u00f9 esterna in cemento armato. I loro progettisti ritengono che questi edifici di contenimento siano in grado di resistere sia ad impatti di aerei di linea che a terremoti della pi\u00f9 elevata intensit\u00e0.\nQuesti reattori incorporano sistemi di pompe ridondanti, scambiatori di calore avanzati in lega inconel, ed altri componenti che sono stati migliorati negli anni. Hanno un doppio circuito di raffreddamento ad acqua, uno interno ad alta pressione, a contatto con il reattore ed un altro esterno ad acqua bollente, che diventando vapore d'acqua fornisce pressione a delle turbine. Dato che necessitano di grandi quantit\u00e0 d'acqua per il raffreddamento dei condensatori, spesso si trovano nei pressi di laghi o in riva al mare.\nGenerazione III+.\nAlcuni progetti industriali pi\u00f9 avanzati che spesso incorporano miglioramenti sia dal punto di vista della sicurezza che della convenienza economica, ma sono meno rivoluzionari rispetto ai prototipi di reattori nucleari di IV generazione, e che conservano elementi di tipo \"evolutivo\" vengono denominati di Generazione III+. Un prototipo di questi \u00e8 il reattore economico semplificato ad acqua bollente (Economic Simplified Boiling Water Reactor, sigla ESBWR), che si basa sui principi dei modelli BWR.\nPrototipi in costruzione.\nAlcuni disegni prototipici della III generazione di reattori includono l'EPR, basati sulla classe PWR, ed il Reattore nucleare avanzato ad acqua bollente o ABWR, basato sul BWR.\nLa terza unit\u00e0 della centrale finlandese di Olkiluoto e la terza unit\u00e0 della centrale francese di Flamanville sono i due unici reattori EPR in costruzione al mondo (a marzo 2009). Autorizzato nel 2002, il cantiere di Olkiluoto \u00e8 partito nel 2005 e dovrebbe chiudersi nel 2021 con 12 anni di ritardo. L'impianto \u00e8 stato effettivamente messo in funzione alle 03:22 del mattino del 21 dicembre 2021, e una volta a regime dovrebbe soddisfare da solo il 14% del fabbisogno totale finlandese. \nSvantaggio nei costi di costruzione.\nL'adozione di numerose nuove misure di sicurezza porta ad un incremento nei costi di costruzione dei reattori di III generazione, il che ha spinto verso l'alto la potenza elettrica netta nominale di ciascuna unit\u00e0, arrivando fino a .\nAd esempio il costo di costruzione del reattore EPR - Franco-Tedesco (di progettazione classica), in costruzione a Olkiluoto in Finlandia, \u00e8 di oltre 5 miliardi e duecento milioni di euro (vedi voce EPR), \nMaggiore rendimento nell'utilizzo del combustibile.\nIn generale la III-Generazione, comportando investimenti pi\u00f9 elevati, fonda la sua competitivit\u00e0 economica pi\u00f9 sulla capacit\u00e0 di bruciare maggiori quantit\u00e0 di combustibile , ricavando dunque pi\u00f9 energia dal singolo kg di uranio impiegato.\nIl Reattore EPR infatti, a fronte di un costo capitale molto pi\u00f9 elevato (pi\u00f9 del doppio), garantisce per\u00f2 in fase operativa una maggior produzione elettrica MW per ogni tonnellata di uranio inserito grazie al maggior burnup Questo aumento del burnup, cio\u00e8 del livello di bruciamento del combustibile, porta per\u00f2 ad una maggiore radioattivit\u00e0 delle scorie. Per la multinazionale Areva, che attualmente (2010) ha in costruzione alcuni reattori EPR, l'aumento della radioattivit\u00e0 \u00e8 del 15%, mentre per Greenpeace \u00e8 del 100% come minimo."}
{"id": "691245", "revid": "123383919", "url": "https://it.wikipedia.org/wiki?curid=691245", "title": "Fraxinus angustifolia", "text": "Il frassino meridionale o frassino ossifillo (Fraxinus angustifolia ) \u00e8 una pianta arborea appartenente al genere Fraxinus della famiglia delle Oleaceae.\nCaratteristiche morfologiche.\n\u00c8 un albero che pu\u00f2 raggiungere fino a 20-25 metri di altezza. La corteccia \u00e8 di colore grigio chiaro, profondamente e finemente fessurata.\nLe foglie sono decidue, composte, imparipennate e sono costituite da un numero di 5-13 foglioline sessili di forma oblungo-lanceolata, disposte attorno ad un rachide centrale. Il margine di queste ultime presenta una irregolare denticolatura, che risulta tuttavia meno sottile rispetto a quella del frassino maggiore.\nLe infiorescenze sono delle pannocchie la cui antesi fiorale avviene molto precocemente rispetto alla fogliazione.\nIl frutto \u00e8 una samara di forma lineare-lanceolata che presenta alla sua estremit\u00e0 superiore un'ala acuta provvista spesso di un rostro, mentre quella inferiore risulta cuneata.\nIl seme, posto alla base della samara, supera in genere la met\u00e0 della stessa ala.\nL'apparato radicale \u00e8 superficiale di tipo fascicolato, adatto, assieme ad olmi e salici, ad ambienti particolarmente umidi come i corsi d'acqua e le forre, mentre nelle aree allagate si associa all'ontano."}
{"id": "691248", "revid": "46291", "url": "https://it.wikipedia.org/wiki?curid=691248", "title": "Cyclamen purpurascens", "text": "Il ciclamino delle Alpi (nome scientifico Cyclamen purpurascens Mill., 1768) \u00e8 una pianta erbacea quasi cespitosa, perenne dai delicati e caratteristici fiori color \u201cciclamo\u201d appartenente alla famiglia delle Primulaceae.\nEtimologia.\nIl nome del genere (\"Cyclamen\") deriva dalla parola greca \"kyklos\" (= cerchio); forse in riferimento alle radici tuberose rotonde; L'epiteto specifico (\"purpurascens\") deriva dal colore di alcune sue parti (come i peduncoli fiorali).\nIn tempi moderni \u00e8 stato il botanico francese Joseph Pitton de Tournefort (1565\u00a0\u2013 1798) a introdurre per primo il termine \"Cyclamen\", introduzione avallata successivamente dal botanico e naturalista svedese Linneo nel 1735.\nGli inglesi chiamano comunemente questa pianta con il nome di \"Cyclamen\"; i tedeschi la chiamano \"Europ\u00e4isches Alpenveilchen\"; mentre i francesi la chiamano \"Cyclamen pourpre\".\nMorfologia.\nIl \"Cyclamen purpurascens\" \u00e8 una specie molto rustica, alta dai 5 ai 12\u00a0cm. La forma biologica \u00e8 del tipo geofita bulbosa (G bulb): sono piante il cui organo perennante \u00e8 un bulbo, dal quale ad ogni nuova stagione nascono foglie e fiori tutti basali.\nRadici.\nLe radici sono secondarie fuoriuscenti tutt'attorno ad un tubero (bulbo) arrotondato.\nFoglie.\nLe foglie (poche), tutte basali, picciolate e senza stipole, hanno la forma ovato\u00a0\u2013 cordata (cuoriforme con alla base della foglia un'insenatura profonda 1\u00a0cm) o largamente reniforme ad apice ottuso. Il margine \u00e8 liscio o debolmente dentellato (regolarmente crenulato). La lamina fogliare superiore \u00e8 verde scuro variegata d'argento (macchie chiare quasi bianche) e pubescente, mentre di sotto presenta dei riflessi porporini-rossastri. La consistenza della foglia \u00e8 un po' carnosa. Le foglie sono inoltre persistenti alla fioritura e durano a lungo. Il picciolo \u00e8 pubescente e rossastro. Dimensione del picciolo: 3\u00a0\u2013 6\u00a0cm; diametro delle foglie: 2\u00a0\u2013 5\u00a0cm.\nInfiorescenza.\nL'infiorescenza \u00e8 solitaria con peduncoli rossastro\u00a0\u2013 marroni lievemente pubescenti. Il peduncolo \u00e8 lievemente ricurvo e si arrotola a spirale (o elica) alla fine della fioritura, durante la maturazione del frutto; in questo modo i frutti si avvicinano al suolo agevolando l'interramento dei semi. Dimensione del peduncolo 5\u00a0\u2013 12\u00a0cm.\nFiori.\nI fiori sono solitari ed hanno un colore carminio (roseo\u00a0\u2013 porporino quasi violaceo) e sono molto profumati; la fauce della corolla \u00e8 pi\u00f9 scura. I fiori sono zigomorfi, pentameri (calice e corolla con 5 elementi) e tetraciclici (formati da quattro elementi: calice \u2013 corolla \u2013 androceo - gineceo). Del fiore la parte persistente \u00e8 il calice a sostegno del frutto. Dimensione dei fiori: 2\u00a0cm.\nFrutti.\nIl frutto \u00e8 una capsula sferica uniloculare deiscente. I semi contenuti nel frutto sono pi\u00f9 o meno tondi; raggiungono la maturit\u00e0 dopo un anno dalla fioritura.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nIl genere \"Cyclamen\" non \u00e8 molto numeroso (forse 20 specie); in Italia solo tre sono presenti allo stato spontaneo; \"C. purpurascens\" \u00e8 l'unica che si trova sulle Alpi italiane.\nNella classificazione classica (Sistema Cronquist) il genere della pianta di questa scheda viene attribuito alla famiglia delle Primulaceae; la recente classificazione filogenetica lo ha spostato a quella delle Myrsinaceae.\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nUsi.\nFarmacia.\nSembra che nell'antichit\u00e0 le sostanze contenute nel tubero servissero come medicina abortiva. Nei trattati di medicina popolare del XVIII secolo si trova scritto che la radice del \u201cCiclamino d'Europa\u201d (cos\u00ec veniva chiamato il \"Cyclamen purpurascens\") era considerata un purgante molto violento consigliata per i malanni pi\u00f9 gravi. In un manuale sulle piante medicinali, un certo Pomini, c'informa che i tuberi di queste piante hanno propriet\u00e0 emmenagoghe (regola il flusso mestruale), vermifughi (elimina i vermi intestinali) e purganti. Ma tutti sono d'accordo nel consigliarne un uso moderato in quanto le radici sono anche tossiche.\nCucina.\nIn cucina non si deve usare: \u00e8 una pianta velenosa. \nGiardinaggio.\n\u00c8 senz'altro una delle piante alpine pi\u00f9 usate nel giardinaggio, soprattutto nei gradini rocciosi che imitano il sottobosco. Vengono anche coltivate in vaso come piante da balcone. La moltiplicazione avviene per divisione e interramento dei bulbi; operazione da farsi alla fine dell'estate. Le zone preferite sono quelle a mezz'ombra con terra di bosco (non troppo concimata) mista a sabbia. Le annaffiature devono essere regolari in modo che il terreno si mantenga costantemente umido e fresco, ma non bagnato.\nL'utilizzo di queste piante nei giardini si perde nel tempo; basta ricordare che nell'antichit\u00e0 si piantavano i Ciclamini nei giardini davanti alle case per allontanare i serpenti ma anche per allontanare i malefici (cos\u00ec si credeva e cos\u00ec ci racconta Plinio il Vecchio). Mentre le prime documentazioni certe della coltivazione orticola di questa specie sono del 1596."}
{"id": "691249", "revid": "1101574", "url": "https://it.wikipedia.org/wiki?curid=691249", "title": "Menelao", "text": "Menelao (; ) \u00e8 un personaggio della mitologia greca, figlio di Atreo e di Erope e fratello minore di Agamennone. \u00c8 il re di Sparta e marito di Elena, che Paride port\u00f2 a Troia, causando la spedizione greca contro la citt\u00e0. Nei testi omerici l'epiteto che lo accompagna \u00e8 biondo, il che ne fa un personaggio di grande bellezza: Menelao costituisce un tipico esempio di \"kalokagathia\", essendo anche molto valoroso in guerra.\nFu uno dei pi\u00f9 forti eroi greci della guerra di Troia, sebbene non quanto il fratello Agamennone, ma si distinse in numerose azioni valorose. La figura di Menelao si sviluppa principalmente nell\"'Iliade\" di Omero, ma il suo personaggio \u00e8 conosciuto anche in numerosi testi secondari, soprattutto nelle tragedie.\nIl mito.\nOrigini.\nSecondo la versione pi\u00f9 comune, ovvero quella che \u00e8 riportata dall\"'Iliade\", Menelao era figlio di Atreo e apparteneva alla stirpe di Pelope. Sua madre era invece Erope, figlia del re cretese Catreo. Un giorno Erope fu sorpresa dal padre mentre condivideva il suo letto con un amante, uno schiavo; sdegnato, Catreo ordin\u00f2 che venisse gettata in un fiume, per essere da pasto ai pesci, ma su intercessione di Nauplio, il re decise di commutare la pena in schiavit\u00f9, stabilendo di venderla come schiava proprio a Nauplio, insieme alla sorella Climene, che sospettava tramasse contro di lui come gli era gi\u00e0 stato vaticinato da un oracolo.\nIl viaggiatore Nauplio condusse le due fanciulle ad Argo, dove ciascuna di loro fu presa in moglie. Mentre Climene sposava Nauplio stesso, Erope spos\u00f2 invece Atreo, il re di Argo, da cui ebbe i due figli Agamennone e Menelao, e anche una figlia, Anassibia. Secondo una diversa leggenda, Erope spos\u00f2 il figlio di Atreo, Plistene, e da lui nacquero i due fratelli Atridi.\nMenelao fu scacciato dalla paterna signoria di Micene dallo zio Tieste e da suo figlio Egisto che ne avevano ucciso il padre, e si rifugi\u00f2, col fratello, presso il re di Sparta Tindaro, le cui due figlie, Clitemnestra e la bellissima Elena, sposarono rispettivamente Agamennone e Menelao. Alla morte di Tindaro, suo suocero, Menelao ricevette in eredit\u00e0 il trono di Lacedemone.\nLa guerra di Troia.\nDurante una sua assenza per un viaggio a Creta, Paride figlio di Priamo, grazie al volere di Afrodite, accolto alla corte di Sparta, infranse le regole dell'ospitalit\u00e0 greca (\u03be\u03b5\u03bd\u03af\u03b1) e rap\u00ec Elena per condurla con s\u00e9 a Troia.\nMenelao chiese la restituzione della moglie ma, non avendola ottenuta, cominci\u00f2 i preparativi della guerra contro Troia, con i pi\u00f9 importanti principi greci condotti dal fratello Agamennone.\nNella lunga guerra sotto le mura di Troia, Menelao si copr\u00ec di gloria abbattendo un gran numero di nemici. Accett\u00f2 la proposta dell'eroe troiano Ettore di porre fine alla guerra mediante un duello con Paride. Egli vinse nettamente contro l'avversario e l'avrebbe colpito a morte se Afrodite non gli avesse rapito l'avversario sotto gli occhi, avvolgendolo in una nube.\nQuando Troia fu presa, Menelao, accompagnato da Ulisse, si affrett\u00f2 verso la casa di Deifobo, che aveva sposato Elena dopo la morte di Paride, sopravvenuta nel frattempo. Menelao in persona uccise Deifobo; secondo una versione del racconto, egli si scaravent\u00f2 con la spada sguainata anche contro Elena, con l'intenzione di punire l'adultera; ma Elena si scopr\u00ec il petto ed egli non mand\u00f2 a compimento il suo proposito. Secondo un'altra versione, invece, fu Elena ad introdurre segretamente Menelao nella stanza di Deifobo, consentendogli cos\u00ec di ucciderlo e riconciliandosi con il marito di un tempo.\nDopo la guerra di Troia.\nFinita la guerra, Menelao fu tra i primi a salpare alla volta della Grecia, insieme ad Elena e Nestore ma, dopo varie peripezie, raggiunse la patria solamente otto anni dopo. A differenza di quello del fratello, il suo matrimonio sarebbe da allora rimasto felice, tanto che avrebbe in seguito ospitato Telemaco partito alla ricerca del padre Ulisse, ed Elena, mentre tutti (Telemaco, Menelao, Pisistrato) piangevano al racconto delle sofferenze degli eroi della guerra e dei \"n\u00f2stoi\", avrebbe versato filtri (\"ph\u00e0rmaka\") nel vino per indurli a dimenticare e a godere del racconto.\nNell\"Elena\" di Euripide \u00e8 narrata invece la versione del mito che sosteneva che Elena non fosse mai stata rapita da Paride, ma che a Troia si fosse recato un \"\u00e8idolon\" (un'immagine di lei); le conseguenze di questa versione si ripercuotono anche sulla figura di Menelao, che in tal caso avrebbe a lungo viaggiato per il Mediterraneo, trovando poi Elena in Egitto.\nLa morte.\nNell\"'Odissea\" il dio marino Proteo profetizz\u00f2 che Menelao ed Elena erano destinati a non conoscere la morte, ma a venir condotti dagli dei nei Campi Elisi; secondo questa versione Menelao appare come una figura legata al mondo infero.\nSecondo una versione diversa, invece, Menelao ed Elena si recarono nella Tauride, dove furono sacrificati da Ifigenia in onore della dea Artemide.\nCulto.\nIl culto di Menelao appare legato al mondo dell'oltretomba e lo vede strettamente unito ad Elena.\nIn Arcadia gli erano sacri un platano e una sorgente. A Terapne, sull'Eurota, aveva un santuario, dedicato in realt\u00e0 ad Elena, ma noto come \"Menel\u00e0ion\", e qui Elena e Menelao erano celebrati come coppia regale infera.\nPresenze letterarie.\nMenelao \u00e8 uno dei personaggi principali dell\"'Iliade\" omerica; il suo ritorno in patria e il suo lungo viaggio, durato otto anni, sono raccontati nell'Odissea (libro IV) e nella \"Palinodia\" di Stesicoro; Menelao compare inoltre fra i protagonisti delle \"Ciprie\", dell\"Aiace\" di Sofocle e delle \"Troiane\" di Euripide.\nTra le opere moderne, un dramma sull'incontro tra Menelao e Proteo fu scritto da Paul Claudel e musicato da Milhaud."}
{"id": "691253", "revid": "46291", "url": "https://it.wikipedia.org/wiki?curid=691253", "title": "Cyclamen hederifolium", "text": "Cyclamen hederifolium \u00e8 una pianta erbacea della famiglia Primulaceae, originaria dell'Italia e della Grecia.\nDescrizione.\n\u00c8 una specie rustica dotata di foglie di colore verde scuro variegato in verde chiaro o argento sulla pagina superiore e di colore rosso sulla pagina inferiore. \nLe piante sono alte 15 \u2013 20\u00a0cm; i fiori rosa pallido, grandi 2 \u2013 3\u00a0cm, compaiono a fine agosto o settembre, le foglie spuntano successivamente e persistono fino a primavera. Ne esiste una variet\u00e0 a fiori bianchi."}
{"id": "691255", "revid": "106622096", "url": "https://it.wikipedia.org/wiki?curid=691255", "title": "Paolo Cimini", "text": "Buon velocista, ha mosso i primi passi nel gruppo sportivo di famiglia (la EdilCimini di Morena), prima di diventare professionista nel 1986. In carriera ha vinto il Trofeo Laigueglia, una tappa in volata al Giro d'Italia 1987, il Giro dell'Etna e il Philadelphia International Championship.\nCarriera.\nVelocista, professionista dal 1986 al 1990 con 4 vittorie in carriera. Vincente per eccellenza nelle categorie giovanili, sia su strada che su pista, e subito in grado di mostrare quello spunto veloce che lo ha sempre contraddistinto nella non lunga carriera.\nFurono oltre cento i suoi successi prima dell'ingresso nell'\u00e9lite del ciclismo. \nPassato tra i professionisti nel 1986 con la Murella-Fanini, si \u00e8 segnalato per le sue doti velocistiche: "}
{"id": "691257", "revid": "2161361", "url": "https://it.wikipedia.org/wiki?curid=691257", "title": "Kevin Nash", "text": "Ha lottato nella World Wrestling Federation/Entertainment, nella World Championship Wrestling e nella Total Nonstop Action Wrestling.\nIn carriera vinse un totale di ventuno titoli tra cui sei mondiali, avendo detenuto per cinque volte il WCW World Heavyweight Championship e una volta il WWF Championship, e dodici volte campione di coppia, di cui nove WCW World Tag Team Championship, una volta il WWF Tag Team Championship e una volta il TNA World Tag Team Championship. Fu inoltre WWF Intercontinental Champion e TNA Legends Champion. Durante il periodo in WCW termin\u00f2 la striscia di imbattibilit\u00e0 di Goldberg, dopo 173 match.\nNash fu insieme a Shawn Michaels, Triple H, Razor Ramon e X-Pac, un membro della Kliq, un gruppo non ufficiale di wrestler che influenzarono le decisioni del booking team. Fu inoltre uno dei tre membri fondatori del New World Order, insieme ad Hulk Hogan e Scott Hall, e nel 2015 fu introdotto nella WWE Hall of Fame come Diesel e nel 2021 verr\u00e0 introdotto una seconda volta come membro dell'nWo.\nBiografia.\nKevin Nash nacque il 9 luglio 1959 a Detroit, nel Michigan; all'et\u00e0 di tre anni perse il padre Robert. Frequent\u00f2 l'Universit\u00e0 del Tennessee, dove si laure\u00f2 in psicologia e filosofia educazionale. Ai tempi dell'universit\u00e0 gioc\u00f2 nella squadra locale di basket nel ruolo di centro, tra il 1979 e il 1980, gareggiando cos\u00ec nel campionato maschile della NCAA. In seguito cerc\u00f2 di trasferirsi all'universit\u00e0 di Bowling Green, in Ohio, per poi ripensarci e trasferirsi invece in Europa, dove gioc\u00f2 a basket per diverse squadre a livello agonistico. La sua carriera termin\u00f2 nel 1981 in Germania, all'et\u00e0 di 22 anni, mentre giocava nei Gie\u00dfen 46ers, a causa di un infortunio al legamento crociato anteriore.\nCon una promettente carriera nel basket prematuramente stroncata, Nash si arruol\u00f2 nella 202sima Compagnia di Polizia Militare a Gie\u00dfen, e prest\u00f2 servizio in una struttura della NATO per due anni, al termine dei quali fu promosso al rango di specialista. Dopo aver lavorato sulla catena di montaggio alla Ford, decise di cimentarsi nel mondo del wrestling. La madre \u00e8 morta di cancro al seno nel dicembre 1994.\nCarriera.\nWorld Championship Wrestling (1990\u20131993).\nNash debutt\u00f2 nella World Championship Wrestling con il ring name Steel, entrando a far parte del tag team The Master Blasters. Inizialmente collabor\u00f2 con Iron, che fu poi sostituito da Blade. I Master Blasters, invece, si sciolse in un anno. Nel maggio 1991 cambi\u00f2 look, tingendosi i capelli color argento e cambiando anche il ring name in Oz, un personaggio basato sul \"Mago di Oz\" che era accompagnato dal manager The Wizard. Lott\u00f2 come Oz per tutto il resto del 1991.\nNel gennaio 1992 cambi\u00f2 ancora gimmick e divenne Vinnie Vegas, uno spiritoso pseudo-mafioso . Vegas, venne subito reclutato nella A-Half Ton di Santo Hell, una stable creata da Harley Race, che comprendeva Big Van Vader e Mr. Hughes. Il gruppo si separ\u00f2 nel febbraio 1992 e Nash entr\u00f2 a far parte della stable The Diamond Mine, guidata da Diamond Dallas Page, che comprendeva anche The Diamond Studd e Scotty Flamingo. Dopo che Studd e Flamingo lasciarono la stable, Page e Nash cominciarono a formare un tag team noto come The Vegas Connection. Il tag team si divise alla fine del 1992 e Nash lasci\u00f2 la federazione nei primi mesi del 1993, firmando un contratto con la World Wrestling Federation.\nWorld Wrestling Federation.\nBodyguard di Shawn Michaels e regni titolati (1993-1994).\nNel 1993, Nash lasci\u00f2 la WCW per firmare un contratto con la WWF su richiesta di Shawn Michaels. Nash fece il suo debutto in un house show il 6 giugno 1993, aiutando Michaels a sconfiggere Marty Jannetty per l'Intercontinental Championship. A Nash fu assegnata la gimmick di Diesel, guardia del corpo di Michaels. Nel gennaio 1994, Diesel apparve alla Royal Rumble, eliminando sette wrestler in meno di 18 minuti. A WrestleMania X accompagn\u00f2 Michaels nel match per l'Intercontinental Championship contro Razor Ramon (che mantenne il titolo), ma alla prima intromissione a favore dell'amico fu obbligato dall'arbitro a rientrare nel backstage. Diesel vinse l'Intercontinental Championship sconfiggendo proprio Ramon grazie all'interferenza di Michaels nella puntata del 13 aprile 1994 di Superstars. Il 28 agosto, Diesel e Michaels sconfissero gli Headshrinkers e vinsero il WWF Tag Team Championship. La sera successiva, Ramon sconfisse Diesel a SummerSlam e riconquist\u00f2 l'Intercontinental Championship. L'alleanza tra Diesel e Michaels fin\u00ec dopo le Survivor Series e Diesel divenne un beniamino del pubblico.\nWWF Champion (1994-1996).\nIl 26 novembre, Diesel sconfisse Bob Backlund per il WWF Championship al Madison Square Garden in uno squash match durato otto secondi. Michaels era irritato dal fatto che Diesel, la sua ex guardia del corpo, potesse aver vinto il WWF Championship. Cos\u00ec, pieno di motivazioni, vinse la Royal Rumble, guadagnandosi una title shot a WrestleMania XI. Qui, il 2 aprile, Nash, accompagnato a bordo ring dall'attrice Pamela Anderson (che avrebbe dovuto accompagnare Michaels), sconfisse HBK e mantenne il titolo. La notte successiva a Monday Night Raw, Shawn Michaels venne tradito dalla sua nuova guardia del corpo, Sycho Sid. Questo evento port\u00f2 al ricongiungimento del tag team Two Dudes with Attitudes. Diesel difese con successo il titolo WWF contro Sycho Sid all'inaugurale pay-per-view In Your House e ad . A SummerSlam, Diesel mantenne il titolo WWF sconfiggendo Mabel, che aveva vinto nel 1995 il King of the Ring. Il 24 settembre, a In Your House 3: Triple Header, Diesel e Michaels sfidarono i Tag Team Champions Owen Hart e Yokozuna. Il match fu vinto da Diesel e Michaels. Quando Hart non si present\u00f2 all'evento, venne sostituito da Davey Boy Smith. Nel corso del match, Hart arriv\u00f2 a bordo ring e venne schienato per la vittoria del titolo da Diesel, il quale divent\u00f2 insieme a Michaels il titolare di tutti i tre titoli pi\u00f9 importanti della WWF. Il regno non dur\u00f2 tuttavia a lungo: infatti, durante la puntata di Raw successiva al PPV, i titoli vennero restituiti ad Hart e a Yokozuna per via del fatto che quando Hart venne schienato non facesse parte attivamente del match. Il regno di Diesel come WWF Champion dur\u00f2 fino al 19 novembre, quando fu sconfitto da Bret Hart alle Survivor Series. In seguito alla perdita del titolo massimo, Diesel inizi\u00f2 una rivalit\u00e0 contro The Undertaker, fatto che gli cost\u00f2 il match contro il campione WWF Bret Hart alla Royal Rumble. Diesel fu l'ultimo lottatore eliminato alla Royal Rumble da Shawn Michaels, e questo fatto costrinse ad una nuova rottura fra i due. A In Your House 4: Rage In A Cage, Diesel perse lo Steel Cage match contro il WWF Champion Bret Hart, grazie anche all'intervento dell'Undertaker.\nPoco prima di WrestleMania XII, sia Diesel che Razor Ramon accettarono di tornare alla WCW come parte di un'unit\u00e0 capeggiata da Eric Bischoff per attrarre i dipendenti della WWF alla WCW con l'offerta di contratti lucrativi. Diesel perse con The Undertaker a Wrestlemania XII, il 31 marzo, per poi continuare una nuova faida con Shawn Michaels. Nella sua ultima apparizione televisiva WWF, Diesel contest\u00f2 Michaels per il suo WWF Championship (che aveva vinto contro Hart a Wrestlemania XII) a , il 28 aprile. Lott\u00f2 contro Michaels per il titolo, ancora una volta in uno Steel Cage Match in un house show il 19 maggio, ma fu nuovamente sconfitto. Dopo il match Diesel, Michaels, Razor Ramon, e Hunter Hearst Helmsley, un gruppo di amici fuori dalle scene conosciuti collettivamente come \"The Kliq\", si abbracciarono l'un l'altro nel ring e si salutarono (per via del fatto che Nash e Scott Hall/Razor Ramon accettarono un nuovo contratto con la WCW). Questo fatto, in seguito denominato Curtain Call o MSG Incident, fu una grave violazione della kayfabe, ossia il carattere contrattuale che stabiliva i vari ruoli dei wrestler (ovvero il fatto che gli heel dovevano lottare contro i face e non esserne alleati). Poco dopo, Diesel e Ramon lasciarono la WWF per tornare alla WCW.\nRitorno in WCW.\nNew World Order (1996\u20131999).\nNash e Scott Hall debuttarono in WCW due settimane dopo il loro addio alla WWF. Il duo era conosciuto come The Outsiders, e la trama originariamente prevedeva il fatto che i due dovevano essere visti come \"invasori\" dalla WWF (che la WWF aveva dovuto inviare al fine di ridimensionare la WCW). A Bash at the Beach, Hall e Nash lottarono contro la squadra di Lex Luger, Sting e Randy Savage, promettendo di aggiungere un altro uomo al loro entourage. Fu cos\u00ec che con Hulk Hogan formarono il New World Order (nWo). Verso la fine del 1996 e nel 1997, Nash lott\u00f2 in coppia con Hall ancora sotto il nome di Outsiders, e mantennero il WCW Tag Team Championship.\nNash inizi\u00f2 a mostrare le sue qualit\u00e0 di leadership nel nWo, e divenne una sorta di secondo in comando accanto ad Hogan. Nash, Hall e Sean Waltman si distinsero dal resto del nWo, facendosi chiamare \"Wolf Pac\" nel 1997. Dopo un po' di tempo, tuttavia, nel nWo cominciarono a esserci delle faide interne, con Hogan e Nash in lotta l'uno contro l'altro per il controllo della stable. La situazione precipit\u00f2 il 20 aprile 1998, durante un match tra Hogan e l'ultimo membro della stable Randy Savage (che di recente vinse il WCW World Heavyweight Championship). Durante il match, Nash interfer\u00ec a favore di Savage mettendo Hogan al tappeto, dando inizio alla rottura definitiva del nWo, che si divise in due fazioni: Nash divenne il leader del nWo Wolfpac, accanto a Savage, Curt Hennig, e Konnan.\nHennig, per\u00f2, di l\u00ec a poco disert\u00f2 in favore della fazione \"nWo Hollywood\" di Hulk Hogan. Durante un match in coppia con Hall contro Sting e The Giant (che era da poco rientrato nel nWo dopo essere stato cacciato due anni prima), Hall colp\u00ec Nash con la sua cintura del titolo tag team. Sting sarebbe poi diventato un nuovo membro, dopo essere stato reclutato da entrambe le parti verso la met\u00e0 del 1998. Dopo che Sting vinse da The Giant una delle due cinture dei titoli tag team a Great American Bash a giugno, Nash divent\u00f2 partner di Sting. I due difesero il titolo fino al 20 luglio, sino a quando furono sconfitti da Hall e The Giant. Nash poi inizi\u00f2 un feud con Hall; la rivalit\u00e0 inizi\u00f2 ad Halloween Havoc, il 25 ottobre. Durante il match, Nash colp\u00ec Hall con la \"Jackknife\" per due volte, ma, invece di schienarlo, lasci\u00f2 il ring, perdendo il match per count-out.\nWCW World Heavyweight Champion (1998\u20132001).\nIl mese successivo a World War 3, Nash entr\u00f2 come 60\u00ba wrestler in una delle tre battle royal, restando un punto fermo del pay-per-view, che dava l'opportunit\u00e0 al vincitore una title shot valida per il WCW World Heavyweight Championship a Starrcade il mese successivo. Nash sopravvisse fino alla fine, dopo aver eliminato Lex Luger, che stava eseguendo la Torture Rack su Scott Hall, guadagnando cos\u00ec la sua opportunit\u00e0 di lottare per il titolo al PPV Starrcade. A Starrcade, Nash riusc\u00ec a vincere il titolo da Goldberg. In questo modo, Nash interruppe la striscia vincente di Goldberg terminandola sul 173-1. Il 4 gennaio 1999, Nash e Goldberg dovevano riaffrontarsi in un rematch, ma questo non avvenne a causa dell'arresto di Goldberg (kayfabe) per molestie su Miss Elizabeth. Nella stessa serata ci fu il ritorno di Hulk Hogan, dopo il suo \"pensionamento\" due mesi prima. A The Fingerpoke of Doom, Hogan colp\u00ec Nash al petto, il quale cadde e si fece schienare volontariamente dall'ex leader del nWo. Questo gesto, oltre a trasformare in heel Nash ancora una volta, segn\u00f2 la riunione delle due fazione dell'nWo in una sola. Il ritorno della stable, per\u00f2, ebbe vita breve, e nella met\u00e0 del 1999, fin\u00ec. Nel frattempo, dietro le quinte, Nash inizi\u00f2 a scrivere alcuni degli angle per la WCW. Nella sua autobiografia del 2006, \"Controversy Creates Cash\", l'ex presidente WCW Eric Bischoff ha criticato l'etica del lavoro di Nash.\nNel maggio 1999, Nash rivinse il WCW World Heavyweight Championship per la seconda volta sconfiggendo Diamond Dallas Page a Slamboree. Comparve durante una puntata del \"Tonight Show\" dove sfid\u00f2 per 250.000 dollari Bret Hart il 24 maggio, ma a causa della morte del fratello Owen, il match e la successiva faida venne annullato. Cos\u00ec inizi\u00f2 una faida con il rientrante \"Macho Man\" Randy Savage, tornando heel e ricongiungendosi con Sid Vicious a The Great American Bash a giugno. Questa rivalit\u00e0 culmin\u00f2 in un tag team match al PPV Bash at the Beach nel luglio del 1999, che vide Nash e Sting contro Savage e Sid. Una clausola fu aggiunta, ovvero chi avesse effettuato il pin sarebbe diventato il WCW World Heavyweight Champion. Nash fu schienato da Savage, cos\u00ec perse il titolo, ma ottenne la sua vendetta la notte successiva a Nitro, in un match per il titolo tra Savage e Hulk Hogan. La settimana seguente, tuttavia, Nash attacc\u00f2 Hogan tornando heel durante un match tra Hogan e Vicious. Nash, Sid e Rick Steiner ebbero una faida con Hogan, Sting e Goldberg fino a Road Wild, dove Hogan sconfisse Nash in un match \"per la carriera\". Il 4 ottobre 1999, Nash torn\u00f2 in WCW insieme a Scott Hall, dove i due crearono una nuova fazione del nWo, con Bret Hart e Jeff Jarrett come nuovi membri. Ma l'alleanza dur\u00f2 poco per via dell'infortunio di Hart, il leader del gruppo, e per via del fatto che Nash trascorse la maggior parte del 2000 in feud con wrestler del calibro di Terry Funk, Mike Awesome, Scott Steiner e Booker T.\nNash rivinse il WCW World Heavyweight Championship nuovamente da Booker T il 28 agosto 2000, ma lo riperse contro lo stesso Booker T a Fall Brawl. Svolse anche il ruolo di \"commissioner\" della WCW, e come allenatore/mentore del Natural Born Thrillers. Nash si alle\u00f2 con DDP, formando una tag team chiamato The Insiders. I due vinsero il WCW World Tag Team Championship a Mayhem il 26 novembre 2000. Poco dopo vennero privati del titolo da parte del \"commissioner\" Mike Sanders verso met\u00e0 dicembre. Settimane dopo rivinsero il titolo di coppia a Starrcade. Nel 2001, verso la fine del suo contratto perse un altro match \"pensionamento\" contro Scott Steiner a SuperBrawl. Nash, dunque, scelse di non apparire pi\u00f9 fino alla scadenza del suo contratto con la WCW, il 31 dicembre 2001.\nRitorno in WWF/E (2002\u20132004).\nNash torn\u00f2 in WWE assieme a Scott Hall e ad Hollywood Hogan a No Way Out, aiutando Chris Jericho a sconfiggere Steve Austin per diventare il primo Undisputed Champion, riformando ancora una volta il nWo. Dopo un infortunio di nove mesi, Nash torn\u00f2 come face a \"Raw\" il 7 aprile 2003 apparendo durante il match tra Shawn Michaels e Triple H. Come parte della storyline, Nash dovette scegliere se rimanere alleato di Triple H o di Michaels. Shawn non si intromise nella sua decisione, invece Triple H lo colp\u00ec con un low blow. Ci\u00f2 port\u00f2 all'inizio di un feud tra Nash e Triple H. Nash form\u00f2 un tag team con Booker T e Michaels contro Triple H, Ric Flair e Chris Jericho in un tag team match di sei uomini a Backlash, che si \u00e8 concluso con la vittoria di Triple H e la sua squadra; alla fine del match HHH attacc\u00f2 Nash con lo \"sledgehammer\". In seguito, a Backlash, a Nash fu concesso un match contro Triple H per il World Heavyweight Championship, e un match tra i due team a Judgment Day con Michaels e Flair nei loro rispettivi angoli. Triple H si fece squalificare, perdendo il match ma conservando il titolo. Inoltre, dopo il match, Nash attacc\u00f2 Triple H con la \"Jackknife Powerbomb\". Il mese successivo, i due combatterono di nuovo in un Hell in a Cell match a Bad Blood con Mick Foley come arbitro speciale, ma Nash perse il match.\nNell'agosto del 2003, Nash ebbe una faida con Chris Jericho, al termine del quale fu costretto a tagliarsi i capelli dopo aver perso un match \"Hair vs. Hair\" (questa trovata fece da pretesto perch\u00e9 in quel periodo Nash doveva interpretare il ruolo de \"Il russo\" nel film \"The Punisher\", e doveva tagliarsi i capelli). Il suo ultimo match in WWE si svolse a SummerSlam in un Elimination Chamber per il World Heavyweight Championship contro Triple H, Shawn Michaels, Goldberg, Jericho e Randy Orton. Nash fu il primo ad essere eliminato, da Jericho, dopo essere stato colpito da una \"Sweet Chin Music\" di Michaels. Prima di uscire dalla gabbia, per\u00f2, esegu\u00ec una \"Jackknife Powerbomb\" su Jericho e Orton. Poi si allontan\u00f2 dal wrestling per sottoporsi ad intervento chirurgico al collo. La WWE decise di non rinnovare il contratto di Nash in quanto scaduto il 3 gennaio 2004. In quella occasione Nash avvis\u00f2 pubblicamente che la WWE era una federazione che non dava fiducia alla crescita dei wrestler e accus\u00f2 Vince McMahon di dare salari miseri.\nTotal Nonstop Action Wrestling.\nKings of Wrestling (2004\u20132005).\nNash ha debuttato in Total Nonstop Action Wrestling al fianco del rientrante Scott Hall il 7 novembre 2004 all'inaugurale mensile TNA pay-per-view Victory Road, aiutando a mantenere l'NWA World Heavyweight Championship di Jeff Jarrett in un Ladder match con Jeff Hardy. Nelle settimane successive, il trio si riun\u00ec in una stable, il \"King of Wrestling\", iniziando un feud con Hardy ed A.J. Styles. A Turning Point il 5 dicembre, i Kings of Wrestling furono sconfitti da Hardy, A.J. Styles e Randy Savage. Scott Hall lasci\u00f2 la TNA all'inizio del 2005, e Nash e Jarrett si separarono dopo che Nash dichiar\u00f2 il suo desiderio di vincere il NWA World Heavyweight Championship. Ricevette una title shot contro Jarrett il 13 febbraio 2005 ad Against All Odds, ma perse in seguito dell'interferenza di Outlaw. In seguito alla sconfitta, Nash un\u00ec le forze con Sean Waltman ed inizi\u00f2 una faida con la neonata Planet Jarrett. A Destination X del 13 marzo, perse con The Outlaw in un First Blood match, per via dell'interferenza da parte di Jarrett, che colp\u00ec Nash con il suo titolo. La rivalit\u00e0 tra i Planet Jarrett e Nash con i suoi alleati culmin\u00f2 in un Lethal Lockdown nell'omonimo pay-per-view il 24 aprile, che vide Nash, Waltman e Diamond Dallas Page contro Jarrett, The Outlaw e \"The Alpha Male\" Monty Brown. Nash, tuttavia, fu rimosso dal match e sostituito da B.G. James dopo aver contratto un'infezione da stafilococco che lo lasci\u00f2 fermo per gran parte del 2005. Durante il periodo di pausa, Nash dichiar\u00f2 in un'intervista che la WWE voleva farlo tornare a Summerslam interferendo nel match tra Hulk Hogan e Shawn Michaels e favorire quest'ultimo, ma rifiut\u00f2 per onorare a pieno il contratto con la TNA.\nRitorn\u00f2 in TNA il 1\u00ba ottobre 2005, durante la prima puntata di iMPACT! andata in onda su Spike TV, attaccando con la \"Jacknife\" Jeff Jarrett e lo sfid\u00f2 ad un match per il NWA World Heavyweight Championship al Bound for Glory del 23 ottobre. Nelle settimane precedenti al PPV, Nash e Jarrett ebbero diverse risse nel backstage. Il 22 ottobre, un giorno prima di Bound for Glory, Nash fu ricoverato in ospedale per via di diversi dolori al petto. A Bound for Glory si tenne una Battle Royal per determinare il \"number one contender\" per il titolo, match vinta da Rhino. Inoltre sconfisse Jarrett per il NWA World Heavyweight Championship. Nash venne successivamente dimesso dall'ospedale. Fece un parziale ritorno sul ring nel dicembre 2005, in un tour in Sudafrica.\nPaparazzi Productions (2006\u20132007).\nNash fece il suo ritorno durante la puntata di iMPACT! del 27 aprile 2006, annunciando in un segmento pre-registrato che avrebbe concesso un'intervista a Alex Shelley una settimana dopo. L'intervista vide Nash dichiararsi il pi\u00f9 grande WWF World Heavyweight Champion di tutti i tempi e descrive l'X Division come una parte puramente \"riempitiva\" di iMPACT. Nash prosegu\u00ec annunciando di aver intenzione di distruggere l'X Division per riaffermare la sua posizione all'interno della TNA. Inizi\u00f2 il suo progetto a Sacrifice il 14 maggio attaccando con una Powerbomb Puma e, nella puntata di \"iMPACT!\" del 19 maggio, attaccando Chris Sabin poco dopo aver sconfitto Petey Williams per la vittoria della TNA World X Cup Tournament 2006 per il Team USA. Successivamente continu\u00f2 ad attaccare i membri della X Division nelle settimane successive, portando Sabin a sfidarlo in un match a Slammiversary, che vide Sabin vincitore. In questo periodo, Nash e Shelley formarono una stable conosciuta come \"Paparazzi Productions\", con Johnny Devine nel ruolo di cameraman e inizi\u00f2 a puntare all'X Division Title. Vinse cos\u00ec un match per decretare il primo sfidate contro Sabin a Hard Justice. Sabin dichiar\u00f2 di aver sviluppato la sua \"840\u00ba splashper\" per sconfiggere Nash. Tuttavia, durante il fine settimana, sub\u00ec un misterioso infortunio al collo, presumibilmente durante il match con Tito Ortiz. Il suo posto lo prese Alex Shelley. Nash rimase fuori servizio a causa di un infortunio, ma torn\u00f2 prima di Bound for Glory e annunci\u00f2 la \"Kevin Nash Open Invitational X Division Gauntlet Battle Royal\", che venne vinta da Austin Starr. Nash lavor\u00f2 con le stelle X Division in un segmento settimanale nota come \"Paparazzi Championship Series\". Continu\u00f2 queste scenette con Sonjay Dutt e Jay Lethal in un segmento chiamato \"Paparazzi Idol\", diventando cos\u00ec una sorta di manager per Lethal.\nAnnunci\u00f2 la sua intenzione di iniziare a gestire i Motor City Machineguns (Alex Shelley e Chris Sabin), ma in realt\u00e0 apparve nel ruolo del Dr. Nash, \"psichiatra\" e consulente di Kurt e Karen Angle. Nash fu poi impegnato in un piccolo programma con il TNA World Heavyweight Champion Kurt Angle e lo avvert\u00ec su quanto Sting potesse essere pericoloso, data la sua personale esperienza avuta contro \"The Icon\" in WCW. A Bound for Glory, Nash interfer\u00ec a favore di Angle nel corso della difesa del titolo mondiale contro Sting. Nonostante ci\u00f2, Sting riusc\u00ec a conquistare il titolo di Angle grazie alla \"Scorpion Death Drop\" dopo essersi difeso da Nash e dalla moglie di Angle, Karen. Nells seguente puntata di iMPACT!, Nash ed Angle litigarono, in quanto Angle accus\u00f2 Nash di avergli fatto perdere il titolo. Angle infine attacc\u00f2 \"Big Daddy Cool\", che a sua volta attacc\u00f2 Angle con la \"Jacknife Powerbomb\". La settimana successiva, Sting difese il titolo contro Angle in un rematch di Bound for Glory, mentre Nash sedeva in prima fila tra il pubblico. Durante il match, Angle spinse Sting contro Nash, Sting si gir\u00f2 e colp\u00ec Nash in faccia, portando Nash ad interferire in favore di Angle, anche se in precedenza dichiar\u00f2 di non aver alcuna intenzione di aiutare l\"'Olympic Hero\" nel match. Dopo il match, che Angle vinse, Nash tese la mano ad Angle (in segno di pace) ma il nuovo campione rispose con un gestaccio. Nash, infuriato, chiese un match contro il nuovo campione ed il general manager Jim Cornette, invece, decret\u00f2 un tag team match tra Nash e Angle contro Sting ed un partner a sua scelta, con una speciale stipulazione: chi avesse effettuato lo schienamento o la sottomissione sarebbe diventato il nuovo TNA World Heavyweight Champion. Il misterioso partner di Sting si rivel\u00f2 essere Booker T.\nMain Event Mafia e The Band (2008\u20132011).\nA Final Resolution, Nash e Samoa Joe persero in un match valevole il TNA World Tag Team Championship contro i campioni A.J. Styles e Tomko, dove Nash trad\u00ec Joe. Eppure nella successiva puntata di iMPACT!, Joe fece irruzione nello spogliatoio di Nash in cerca di un confronto faccia a faccia. Nash perse contro Kurt Angle in un match ad iMPACT!, in una stipulazione che valeva la qualificazione al PPV No Surrender. Un mese pi\u00f9 tardi, Nash torn\u00f2 a Bound for Glory, attaccando Samoa Joe con la mazza di Sting ed aiutare quest'ultimo a vincere il TNA World Heavyweight Championship. Il 23 ottobre ader\u00ec alla nuova stable heel composta da Sting, Booker T e Kurt Angle, denominata The Main Event Mafia, e spieg\u00f2 il motivo della sua scelta dichiarando di non aver mai perdonato Joe per i suoi insulti rivolti al suo migliore amico, Scott Hall, e che la loro amicizia faceva parte di un piano a lungo termine nel quale Joe doveva essere ostacolato alla corsa per il titolo mondiale. Nash sconfisse Joe a Turning Point. Nash, tuttavia, venne rimosso dalla card di Genesis a causa di una infezione da stafilococco, e fu sostituito da Cute Kip. Nash torn\u00f2 durante l'edizione del 29 gennaio di iMPACT! quando la Main Event Mafia dominava lo show. Ad iMPACT! del 23 aprile inizi\u00f2 una relazione on-screen con Jenna Morasca, che successivamente divenne la sua valletta. A Slammiversary si riun\u00ec con Joe, e contribu\u00ec alla vittoria del TNA World Heavyweight Championship di Angle.\nA Victory Road, Nash sconfisse A.J. Styles vincendo il titolo di TNA Legend Championship, il suo primo titolo in TNA. Tuttavia, Nash perse il titolo solo tre giorni pi\u00f9 tardi a favore di Mick Foley. Un mese pi\u00f9 tardi, ad Hard Justice, Nash sconfisse Foley e ridivent\u00f2 il TNA Legends Champion per la seconda volta. A Bound for Glory perse nuovamente il titolo per mano di Eric Young in un 3-way Match, che comprendeva anche Hernandez.\nNella puntata di iMPACT! successiva, quando Angle annunci\u00f2 lo scioglimento della Main Event Mafia, Nash effettu\u00f2 un turn face, iniziando una faida con Eric Young e la World Elite.\nTuttavia il mese successivo, a Turning Point, Nash aiut\u00f2 i membri del World Elite, Doug Williams e Brutus Magnus, a conservare il TNA World Tag Team Championship, diventando cos\u00ec ancora una volta un heel. Nella successiva puntata di iMPACT! Nash si congratula con Young per quanto fosse stato pi\u00f9 furbo di lui a Bound for Glory e si un\u00ec alla World Elite, svelando un possibile ritorno del nWo con l'arrivo di Hulk Hogan in TNA, per via del fatto che Mick Foley venne da lui ad informarlo chi Hogan avrebbe reclutato nel suo gruppo, facendo i nomi di Syxx-Pac, Scott Steiner, Buff Bagwell e Scott Hall. A Final Resolution Nash prese parte al match \"Feast or Fired\" vincendo la valigetta contenente il contratto che gli permetteva di sfidare i campioni di coppia.\nDurante la puntata speciale di iMPACT! del 4 gennaio 2010, Hogan fece il suo debutto in TNA, e nella stessa puntata ritornarono sulle scene Scott Hall e Syxx-Pac per salutarlo. Nash, Hall e Syxx-Pac si riunirono, ma Hogan decise di tenersi lontano dal gruppo, sostenendo che i tempi erano cambiati. A Genesis, nel tag team match, Nash e Syxx-Pac (che sostitu\u00ec Scott Hall) vennero sconfitti dai Beer Money, Inc.. A Destination X, Nash e Young affrontarono Hall e Syxx-Pac in un tag team match, dove si consolid\u00f2 la stable . Alla fine Nash torn\u00f2 heel e aiut\u00f2 Young a vincere il match, grazie al quale ottenne un contratto con la TNA. Nella edizione del 29 marzo di iMPACT! Nash offr\u00ec un posto nella stable a Young, affermando che ci\u00f2 che era accaduto a Destination X era stato solo business e nulla di personale. Young rifiut\u00f2 l'offerta e nel main event della serata, collabor\u00f2 con Rob Van Dam e Jeff Hardy per sconfiggere la \"Band\" in un six man tag team steel cage match. Nash ottenne la sua occasione per vendicarsi di Young, sconfiggendolo in uno Steel Cage match a Lockdown. Pi\u00f9 tardi durante la serata, Nash venne sostituito da Syxx-Pac, per collaborare con Hall in un St. Louis Street Fight match, dove vennero sconfitti dal Team 3D. Durante la puntata del 3 maggio di iMPACT! Eric Young entr\u00f2 a far parte del Team 3D. Il 4 maggio, durante i tapings dell'edizione del 13 maggio di iMPACT!, dopo che il TNA World Tag Team Champion Matt Morgan fu attaccato da Samoa Joe, Nash incass\u00f2 il suo \"Feast or Fired\" contract, in coppia con Hall, vincendo il TNA World Tag Team Championship. Il 14 giugno, durante i tapings di iMPACT!, The Band fu privata dei Tag Team Championship, a causa di problemi legali riguardanti Scott Hall. Il giorno seguente venne riferito che Hall fu licenziato dalla federazione.\nNella puntata del 24 giugno di iMPACT!, Nash e Young decisero di separarsi, perch\u00e9 Nash era intenzionato a chiarirsi con Hogan sul fatto successo a Scott Hall e a Sean Waltman, e in questo modo non volle che Young si mettesse nei guai per questa storia. Nash riusc\u00ec a convincere Hogan a riassumere Hall e Waltman, ma non riusc\u00ec ad ottenere un incontro con Eric Bischoff. Cos\u00ec decise di rincominciare una faida con Jeff Jarrett, il quale sosteneva che Nash aveva tentato di ferire la TNA riportando Hall e Waltman nella federazione. Il 5 agosto, durante l'edizione di iMPACT!, Sting, che aveva un feud con Jarrett, insieme a Nash, decisero di lottare contro Jarrett, Bischoff e Hogan (che si sono impadroniti della TNA). Nell'edizione di iMPACT! del 26 agosto, Nash sconfisse Jarrett in un single match, dopo una interferenza da parte di Sting. La settimana successiva, Nash restitu\u00ec il favore a \"The Icon\", aiutandolo a sconfiggere Jarrett. Dopo il match, Samoa Joe si alle\u00f2 con Jarrett, cos\u00ec Hogan, Nash e Sting furono costretti ad abbandonare il ring. Al PPV No Surrender, Jarrett e Joe sconfissero Nash e Sting in un tag team match; dopo il match Jarrett colp\u00ec Sting con una mazza da baseball. A Bound for Glory Nash, Sting e Dinero affrontarono Jarrett e Samoa Joe e in un handicap match e alla fine del match Joe fu abbandonato da Jarrett da solo sul ring, spianando la vittoria per il team di Nash. Al termine della manifestazione venne rivelato che Nash e Sting avevano ragione sul conto di Hogan e Bischoff, in quanto diventarono alleati (e quindi heel) di Jarrett, Abyss e Jeff Hardy, smentendo cos\u00ec l'apparente turn heel di Nash, Sting e Dinero.\nIl 13 ottobre 2010 il contratto di Nash con la TNA \u00e8 scaduto, ed annunci\u00f2 il suo ritiro dal wrestling. La sua ultima apparizione in TNA fu durante la puntata di iMPACT! del 14 ottobre 2010, quando, insieme a Sting, annunciarono il loro abbandono della TNA piuttosto che essere parte del regime di Hogan e Bischoff. Nel gennaio 2011, Nash ha firmato un nuovo contratto con la TNA, ma gli \u00e8 stato garantito che sarebbe stato svincolato prima di riapparire on-screen, dopo essere stato contattato dalla WWE.\nSecondo ritorno in WWE.\nVarie faide (2011\u20132012).\nIl 30 gennaio 2011, alla Royal Rumble, Nash \u00e8 tornato in WWE rivestendo i panni di Diesel, gimmick che non interpretava pi\u00f9 dal 1996. \u00c8 entrato nel match come il 32\u00ba lottatore (su un totale di 40) suscitando un'ovazione da parte del pubblico. \u00c8 stato eliminato dopo poco pi\u00f9 di tre minuti e mezzo da Wade Barrett. La settimana successiva, vista l'accoglienza positiva degli spettatori, la WWE gli ha proposto un contratto da leggenda, che ha accettato. Nash si occuper\u00e0 della gestione dei contenuti digitali della WWE, e far\u00e0 sporadiche apparizioni sul ring.\nDurante un'intervista concessa al Creative Loafing di Atlanta (Georgia) il 29 marzo, Nash ha dichiarato che gli interesserebbe allenare i giovani wrestler per la WWE, contribuendo cos\u00ec al futuro della federazione. Inoltre ha detto che per ora il creative team della federazione non gli ha programmato un match per WrestleMania XXVII, ma se sar\u00e0 necessario sar\u00e0 pronto a lottare in un match.\nNell'annuale serata dedicata alla Hall of Fame, Nash ha raggiunto sul palco il suo amico Shawn Michaels (appena introdotto), assieme a Triple H e X-Pac, riformando per una serata la Kliq.\nQuando ormai sembrava che la WWE l'avesse dimenticato, fa il suo ritorno a SummerSlam attaccando con una \"Jackknife Powerbomb\" CM Punk, che poco prima si era laureato campione WWE. Effettua cos\u00ec un turn heel. Subito dopo arriva Alberto Del Rio, che incassa il Money in the Bank e in pochi secondi conquista la cintura. Nella puntata successiva di Raw affronta verbalmente CM Punk, spiegandoli il motivo (o presunto tale) del suo attacco. Alla fine del dibattito, Punk abbandona lo stage, in quanto Kevin Nash era protetto a bordo ring dalla security della WWE, impedendo cos\u00ec fra i due un confronto fisico. Nella puntata di Raw del 22 agosto, interferisce nel main event che decretava lo primo sfidante di Alberto Del Rio a Night of Champions in un match valido per il titolo WWE. Il match viene vinto da John Cena, che aveva affrontato CM Punk.\nNella puntata del 29 agosto di Raw, Triple H annuncia che a Night of Champions si disputer\u00e0 un match fra Kevin Nash e CM Punk, ma che poi viene cancellato per il fatto che sar\u00e0 lo stesso Triple H ad affrontare Punk. Il match \u00e8 stato cancellato per dei leggeri problemi fisici di \"Big Daddy Cool\". Nella puntata di Raw del 5 settembre, Triple H comunica a Nash di essere stato licenziato (kayfabe) per le bugie raccontate e i comportamenti scorretti. A Night of Champions interferisce nel match senza squalifiche tra Triple H e CM Punk attaccando entrambi. Viene per\u00f2 colpito dal primo con lo \"sledgehammer\". Nash \u00e8 tornato a Vengeance, dove ha attaccato Triple H. Nella successiva puntata di Raw si ripete attaccando alle spalle \"The Game\" con un martello. Poco dopo lo attacca nuovamente, questa volta al volto, mandandolo al pronto soccorso (kayfabe).\nQualche giorno dopo il general manager di Raw John Laurinaitis lo riammette in WWE, proponendogli un nuovo contratto da wrestler a tempo pieno. Il 14 novembre, durante la puntata di Raw, attacca Santino Marella con una \"Jacknife Powerbomb\". Il 5 dicembre torna ufficialmente sul ring come lottatore battendo in un minuto lo stesso Santino. La stessa sera viene annunciato che a , Nash sfider\u00e0 Triple H in un ladder match speciale: appeso al centro del ring ci sar\u00e0 uno sledgehammer e il primo che riuscir\u00e0 a prenderlo lo potr\u00e0 usare contro l'avversario. Il match viene vinto da Triple H, che ha successivamente colpito con diverse martellate dall'ex amico che lo hanno portato a un infortunio al setto nasale, che lo far\u00e0 stare fermo per parecchi mesi.\nSporadiche apparizioni (2012\u2013presente).\nA febbraio 2012, Nash rilascia un'intervista nella quale dice che i suoi due figli hanno bisogno di un padre e che il ritorno in pianta stabile alla WWE lo porterebbe troppo spesso lontano dalla famiglia e in accordo con la federazione, lascia il roster di Raw e viene spostato alla sezione Alumni dal sito ufficiale.\n\u00c8 stato presente durante la cerimonia della Hall of Fame 2012.\nDurante la puntata di NXT del 10 gennaio 2013, Shawn Michaels torna sulle scene per presentare i nuovi titoli di NXT Tag Team Championship; successivamente verr\u00e0 raggiunto inizialmente da Triple H e poi da Kevin Nash, presente per risolvere e dimenticare i passati problemi con \"The Game\". Dopo che Triple H avr\u00e0 perdonato Nash, i tre verranno raggiunti da X-Pac e Billy Gunn, riformando la D-Generation X e la Kliq; con questa riunione il \"Big Sexy\" effettuer\u00e0 un turn face. Le leggende verranno per\u00f2 interrotte da Damien Sandow, che subir\u00e0 una \"Sweet Chin Music\" da HBK e un \"Pedigree\" da HHH per poi essere buttato fuori dal ring. Ritorna alla Royal Rumble col numero 14, venendo eliminato da Roman Reigns. Riappare nella puntata dell'11 agosto 2014, durante il festeggiamento del compleanno di Hulk Hogan come membro del nWo per riformare la stable insieme ad Hulk Hogan e Scott Hall solo per quel giorno.\nNella puntata di \"Raw\" del 23 marzo 2015 \u00e8 stato annunciato che Kevin Nash verr\u00e0 introdotto nella WWE Hall of Fame e verr\u00e0 introdotto da Shawn Michaels.\nA WrestleMania 31 interviene come membro del nWo, insieme a Hulk Hogan e Scott Hall nel match tra Triple H e Sting, dopo che i membri della D-Generation X Billy Gunn, Road Dogg, X-Pac e Shawn Michaels erano intervenuti per aiutare \"The Game\", non riuscendo a impedire la sconfitta del \"Vigilante\".\nCircuito indipendente (2011\u20132018).\nViene reso noto che Kevin Nash viene ingaggiato per un tour a Londra con la federazione italiana, la Nu-Wrestling Evolution (NWE), nella quale combattevano ex superstar WWE come Carlito e Chris Masters. Nash, insieme a X-Pac e Scott Hall, fa la sua apparizione alla Gathering of the Juggalos 2011 (con ospite speciale al commento l\"'Hardore Legend\" Mick Foley), dove sconfigge i New Age Outlaws, Billy Gunn e Road Dogg; successivamente, il trio ricompare alla JCW Hatchet Attacks 2012 dove sconfigge gli Headbangers per pin fall. Il 23 settembre 2012, Nash effettua un'apparizione alla All Japan Pro Wrestling, facendo coppia con Keiji Mutoh in un tag team match e vincendo contro Seiya Sanada e Taiy\u014d Kea. Nel corso del 2013 e del 2014 ha combattuto vari match in BCW, RCW, NGW, BTW, CTWE e NEW.\nCinema.\nNel 1991 ha interpretato il ruolo di \"Super Shredder\" in \"Tartarughe Ninja II - Il segreto di Ooze\". Nel 2004 \u00e8 apparso in \"The Punisher\", nei panni del killer mercenario detto \"il Russo\". L'anno successivo ha avuto una parte importante nel film \"L'altra sporca ultima meta\" con protagonista Adam Sandler. Nel 2006 ha interpretato il ruolo di Bass Armstrong, padre della pro-wrestler Tina Armstrong (interpretata dall'attrice Jaime Pressly) nel film \"\". Nel 2011 ha interpretato la parte di Odino nel film della Asylum \"Almighty Thor\" e nel 2012 ha preso parte al film \"Rock of Ages\" interpretando la parte di un buttafuori mentre nel 2014 interpret\u00f2 Francis nel film John Wick.\nDoppiatori italiani.\nNelle versioni in italiano dei suoi film, Kevin Nash \u00e8 stato doppiato da:"}
{"id": "691259", "revid": "339392", "url": "https://it.wikipedia.org/wiki?curid=691259", "title": "Quentin Makepeace", "text": ""}
{"id": "691260", "revid": "46291", "url": "https://it.wikipedia.org/wiki?curid=691260", "title": "Cyclamen repandum", "text": "Il ciclamino primaverile (\"Cyclamen repandum\" ) \u00e8 una specie di pianta erbacea perenne appartenente alla famiglia delle Primulaceae.\nMorfologia.\nPortamento.\nPianta erbacea semi-rustica geofita bulbosa alta tra i 10 ed i 20 centimetri.\nFoglie.\nLe foglie hanno forma triangolare, delle dimensioni comprese tra i 4-8 centimetri in larghezza ed 4-9 centimetri in lunghezza e con un lungo picciolo variabile tra i 6 ed i 16 centimetri. Il margine si presenta lievemente lobato. La pagina superiore \u00e8 di colore verde scuro con variegatura argentea mentre quella inferiore si presenta di colore variabile dal rosso al verde chiaro.\nFiori.\nIl fiore \u00e8 unico, di colore viola chiaro o fucsia, inodore e con un peduncolo di 12-20 centimetri. Il tubo corollino ha un diametro di 6-7 millimetri. Le lacinie sono rivolte all'indietro e delle dimensioni di 5-6 millimetri di larghezza e 18-22 millimetri di lunghezza. La fioritura avviene in primavera, nel periodo compreso tra aprile e maggio.\nRadici.\nLa radice \u00e8 costituita da un tubero tondeggiante del diametro di 2-6 centimetri. Le radichette si formano nella zona centrale della faccia inferiore mentre, sulla faccia superiore, si sviluppano le foglie ed i fiori.\nDistribuzione e habitat.\n\u00c8 originaria dell'Europa meridionale e dell'Italia. Il suo habitat naturale \u00e8 rappresentato dai boschi ombrosi di leccio e dalla macchia di cespugli anche se, raramente, si pu\u00f2 trovare nei boschi decidui. Vegeta a quote comprese tra 0 e 1.200 metri.\nUsi.\nUsi terapeutici.\nRecenti studi hanno dimostrato le propriet\u00e0 analgesiche ed antinfiammatorie della pianta."}
{"id": "691264", "revid": "1305772", "url": "https://it.wikipedia.org/wiki?curid=691264", "title": "Scott Hall", "text": "\u00c8 principalmente ricordato per i suoi trascorsi nella World Wrestling Federation, dove lottava con il ring name Razor Ramon, e nella World Championship Wrestling, dove invece usava il suo vero nome.\nHa iniziato la sua carriera nella American Wrestling Association; tra i titoli vinti quattro WWF Intercontinental Championship, due WCW United States Heavyweight Championship, un WCW World Television Championship e nove titoli di coppia (sette WCW World Tag Team Championship, un TNA World Tag Team Championship e un AWA World Tag Team Championship).\n\u00c8 stato un membro della Kliq, un gruppo che comprendeva anche Shawn Michaels, Triple H, Kevin Nash e X-Pac, nonch\u00e9 uno dei tre membri fondatori del New World Order, insieme ad Hulk Hogan e Kevin Nash.\nNel 2014 \u00e8 stato introdotto nella WWE Hall of Fame come Razor Ramon e nel 2020 come membro del New World Order.\nCarriera.\nNational Wrestling Alliance (1984\u20131985).\nHa iniziato la sua carriera nel 1984 nella Championship Wrestling from Florida e inizi\u00f2 subito una faida con Dusty Rhodes. Hall e Dan Spivey furono allenati da Mike Rotunda e Barry Windham. Al momento del debutto, Dusty Rhodes li mand\u00f2 a lavorare a Charlotte, nel circuito controllato da Jim Crockett. Qui, hanno debuttato come American Starship, con Hall come Starship Coyote e Spivey come Starship Eagle. Indossavano stivali pelosi, maschere luminose e prima di iniziare il match si strappavano la maglietta.\nIn un primo momento, gli American Starship venivano utilizzati pochissimo, anche per via dello scarso interesse del pubblico. Sfidarono il duo formato da Arn e Ole Anderson per il NWA National Tag Team Championship. Dopo aver lasciato Crockett, nel 1985 il duo si trasfer\u00ec alla NWA Central States territorio di Bob Geigel con sede a Kansas City.\nGli American Starship ebbero un'opportunit\u00e0 per il NWA Central States Tag Team Champions, detenuto da Marty Jannetty e \"Bulldog\" Bob Brown, ma persero. Poco dopo Dan Spivey lasci\u00f2 la NWA Central States per tornare nella federazione di Crockett appena rinominata Jim Crockett Promotions (la futura WCW). Hall, ottenne un notevole push e si guadagn\u00f2 il rispetto di alcuni veterani affermati, tra cui Nick Bockwinkel e Larry Zbyszko e Curt Hennig, di cui divenne grande amico.\nAmerican Wrestling Association (1985\u20131989).\nPass\u00f2 all'American Wrestling Association nel 1985, dove lott\u00f2 come babyface. Verne Gagne, il proprietario rese Hall la stella della federazione, che aveva appena perso Hulk Hogan, passato alla World Wrestling Federation.\nForm\u00f2 un tag team con il suo amico Curt Hennig e in poco tempo il duo affront\u00f2 e sconfisse Jimmy Garvin e Steve Regal per l'AWA World Tag Team Championship il 18 gennaio 1986 in un match durato 58 minuti. Pro Wrestling Illustrated defin\u00ec Hall e Henning la \"combinazione perfetta\". I neo campioni dominarono la divisione tag team, battendo varie coppie, tra cui Buddy Rose e Doug Somers, Nord the Barbarian e Boris Zhukov, e Bill e Scott Irwin. Persero le cinture il 17 maggio contro Buddy Rose e Doug Somers per countout (insolito evento, visto che nel wrestling una sconfitta per countout o per squalifica non comporta un cambio di titolo), dopo l'interferenza da Colonel DeBeers. Dopo aver perso il titolo, Hall e Hennig si separarono e si dedicarono alla carriera in singolo.\nNel 1987 sbarca anche in Giappone dove partecipa a diversi show della New Japan Pro-Wrestling pur continuando a lottare per la AWA.\nHall ha avuto un'opportunit\u00e0 per il AWA World Heavyweight Championship, contro Stan Hansen e Rick Martel. Nonostante Gagne volesse Hall come campione, quest'ultimo lasci\u00f2 la AWA nel 1989 a causa delle cattive condizioni climatiche del territorio.\nRitorno in NWA (1989).\nScott Hall torn\u00f2 nella National Wrestling Alliance, nel territorio gestito da Jim Ross nel 1989, come parte dell'iniziativa della NWA per sviluppare nuovi, giovani stelle (che comprendeva future star come Sid Vicious e Brian Pillman). Lott\u00f2 il suo primo e unico pay-per-view a \"The Great American Bash: The Glory Days\", dove partecip\u00f2 alla \"King of the Hill battle royal\". Successivamente venne utilizzato come jobber e poco tempo dopo lasci\u00f2 la federazione.\nWorld Wrestling Council (1990).\nDal 1990 al 1991, ha lottato nella maggiore federazione di Porto Rico, la World Wrestling Council. Il 3 marzo, ha sconfitto Miguel P\u00e9rez, Jr. per il WWC Caribbean Heavyweight Championship, titolo cha ha perso contro Super Medic III il 20 aprile.\nWorld Championship Wrestling (1989\u20131992).\nVarie faide (1989\u20131991).\nNel 1991 \u00e8 stato ingaggiato dalla World Championship Wrestling, dove lottava con il ring name The Diamond Studd, una gimmick simile a quella adottata in WWF da \"Ravishing\" Rick Rude (entrambi erano arroganti, vanitosi e invitavano le belle donne tra il pubblico a salire sul ring) e aveva come manager Diamond Dallas Page. Nel suo match di debutto, ha sconfitto a \"Clash of the Champions\" Tommy Rich in uno squash match.\nHa ricevuto fin da subito un significativo push, ma alla fine del 1991, ha cominciato a svanire. A Clash of the Champions, il 2 settembre, The Diamond Studd perso Ron Simmons. Ad Halloween Havoc 1991, la squadra di Studd, Abdullah the Butcher, Cactus Jack e Big Van Vader perso contro il team formato da Sting, El Gigante, e gli Steiner Brothers in un \"Chamber of Horrors Match\". Il 19 novembre a Clash of the Champions, Studd perso contro Tom Zenk nel rematch di The Great American Bash.\nDiamond Mine (1992).\nNel 1992, ha fondato i Diamond Mine, una stable di breve durata, con Vinnie Vegas e Scotty Flamingo, alleati della Alliance Dangerous di Paul E. Dangerously. L'idea di unirli alla Dangerous Alliance \u00e8 fallita e Hall lasci\u00f2 la WCW poco dopo.\nWorld Wrestling Federation (1992\u20131996).\nVarie faide (1992\u20131993).\nNel 1992 pass\u00f2 alla World Wrestling Federation. Cambia completamente il suo personaggio, lottando con il nome di Razor Ramon, gimmick inventata da Vince McMahon. Entra a far parte della stable di Ric Flair, con manager Bobby \"The Brain\" Heenan. Proprio in coppia con Flair disputa il suo primo match in pay-per-view, alle Survivor Series 1992, i due vengono sconfitti per squalifica da \"Macho Man\" Randy Savage e Mr. Perfect. Nel primo PPV dell'anno, la Royal Rumble, ha l'occasione di conquistare il WWF Championship, affrontando Bret Hart, ma alla fine \u00e8 costretto a cedere alla Sharpshooter del canadese. Successivamente partecipa al torneo King of The Ring 1993, dove, dopo aver eliminato Tito Santana, si trova nuovamente contro Bret Hart, che lo sconfigge ancora una volta eliminandolo.\nDurante l'estate del 1993 il \"Bad Guy\" effettua un turn face attaccando Ted DiBiase e I.R.S.; a SummerSlam, nel match d'apertura, sconfigge proprio DiBiase grazie alla sua \"Razor's Edge\".\nIntercontinental Champion (1993\u20131996).\nIl 27 settembre, sconfigge Rick Martel al termine di una battle royal in cui loro due erano risultati finalisti, conquista il WWF Intercontinental Championship, che era stato dichiarato vacante. Alle Survivor Series il team di Razor Ramon, formato dallo stesso Ramon, Randy Savage, 1-2-3 Kid, Marty Jannetty sconfiggere il team di Rick Martel, formato da Martel, I.R.S., Diesel e Adam Bomb. Inizia quindi una faida con I.R.S., che sfocia in un match disputatosi alla Royal Rumble: a vincere \u00e8 il \"Bad Guy\" che mantiene cos\u00ec il titolo. Nel frattempo, dopo un periodo di sospensione torna Shawn Michaels, che si presenta come il vero ed unico Intercontinental Champion. Michaels indossa anche una copia perfetta della cintura intercontinentale e inizia a perseguitare Ramon interferendo in tutti i suoi match per cercare di farlo perdere. Per questo, la WWF decide di mettere i due contro, nel primo ladder match nella storia della federazione, da disputatosi a WrestleMania X, match che vide vincitore Razor Ramon, che mantiene cos\u00ec il titolo, che perde per\u00f2 20 giorni dopo WrestleMania, sconfitto da Diesel durante una puntata di WWF Superstars of Wrestling.\nPartecipa quindi al King of The Ring, dove dopo aver sconfitto Kwang, Bam Bam Bigelow e I.R.S., arriva in finale dove viene battuto dal canadese Owen Hart col fondamentale aiuto del rientrante Jim Neidhart. A SummerSlam, ha l'occasione di riconquistare il titolo intercontinentale, e la sfrutta a dovere sconfiggendo Diesel, grazie ad un'interferenza sbagliata di Shawn Michaels che colpisce Nash con la sua \"Sweet Chin Music\". Alle Survivor Series i Bad Guys (Razor Ramon, 1-2-3 Kid, Davey Boy Smith, gli Headshrinkers (Fatu e Sionne) sconfiggono i Teamsters (Shawn Michaels, Diesel, Owen Hart, Jim Niedhart, e Jeff Jarrett).\nAll'inizio del 1995, inizia una faida con Jeff Jarrett e alla Royal Rumble, \u00e8 Jarrett a vincere conquistando il titolo intercontinentale, mentre a WrestleMania XI Razor Ramon ha la meglio, anche se solo per squalifica dovuta all'interferenza di The Roadie. Nel terzo e decisivo match tra i due Hall affronta e sconfigge Jarrett e The Roadie in un handicap match a In Your House 1. Il 19 maggio, cinque giorni dopo il PPV, i due si trovano contro in un house show in un ladder match, che vede uscire vincitore Ramon, che riconquista cos\u00ec il titolo. Due giorni dopo, per\u00f2, sempre nel corso di un house show, Jarrett sconfigge Hall tornando in possesso del titolo. Nel frattempo, il 3 aprile 1995, sconfiggendo Bill Dundee, conquista il USWA World Heavyweight Championship, per poi perderlo il 1\u00ba maggio contro Jerry \"The King\" Lawler.\nNel mese di agosto, durante SummerSlam, affronta Shawn Michaels (diventato nel frattempo Intercontinental Champion) in una riedizione del ladder match disputato a WrestleMania X. A vincere \u00e8 Michaels che mantiene quindi il titolo. Il Bad Guy tuttavia riconquista il titolo battendo otto volte HBK in svariati dark match, sempre con le regole del ladder match, nel tripudio della folla, tutta a favore di Hall. Ramon sconfigge quindi Dean Douglas a In Your House 3, mentre viene sconfitto in coppia con 1-2-3 Kid dagli Smoking Gunns (Bart e Billy Gunn) a In Your House 4. partecipa quindi alle Survivor Series, dove il team formato da Dean Douglas, Razor Ramon, Owen Hart e Yokozuna viene sconfitto dal team formato da Shawn Michaels, British Bulldog, Ahmed Johnson e Sid Vicious. A , in coppia con Marty Jannetty, sconfigge Sid &amp; 1-2-3 Kid.\nAlla Royal Rumble perde l'Intercontinental Championship venendo sconfitto da Goldust. A WrestleMania XII, \u00e8 in programma un rematch con Goldust, ma Vince McMahon decide di sospendere Hall a causa degli abusi di alcool e droghe di cui il wrestler \u00e8 dipendente.\nMSG Incident e abbandono (1996).\nProprio durante la sospensione, Hall viene contattato da Eric Bischoff, vicepresidente della World Championship Wrestling, che lo convince a non rinnovare il suo contratto con la WWF e ad accettarne uno multimilionario con la sua federazione. Prima di passare in WCW, \u00e8 protagonista del cosiddetto MSG Incident. Hall, in WWF faceva parte di un gruppo di wrestler chiamato \"The Kliq\", questo gruppo oltre a lui comprendeva: Kevin Nash, Shawn Michaels, 1-2-3 Kid e Hunter Hearst Helmsley. I cinque avevano molto potere nel backstage e ogni storyline o push da dare ad un wrestler non veniva effettuato senza l'avallo della Kliq. Il 19 maggio 1996, Hall e Nash sono all'ultima giornata lavorativa con la WWF, e lottano in un house show al Madison Square Garden di New York. Razor Ramon lotta contro Helmsley e poco pi\u00f9 tardi Diesel viene sconfitto da Michaels in uno Steel Cage match. Dopo questo, Hall e Helmsley raggiungono Nash e Michaels sul ring per poi abbracciarsi, rompendo cos\u00ec la kayfabe (termine solitamente riferito all'abitudine, diffusa nel mondo del wrestling, di non far trapelare all'esterno dell'ambiente del wrestling stesso, tutti i segreti, per far s\u00ec che gli show siano pi\u00f9 realistici possibile).\nRitorno in WCW (1996\u20132000).\nThe Outsiders e New World Order (1996\u20131998).\nHall passa quindi alla WCW, dove non pu\u00f2 usare il nome \"Razor Ramon\", che \u00e8 un marchio registrato dalla WWF, inizia ad esibirsi con il suo vero nome. Il 27 maggio 1996, Scott Hall appare durante un'edizione di WCW Monday Nitro, annunciando di voler invadere la WCW, e di non essere solo. La settimana seguente infatti Hall si presenta con Kevin Nash. A Great American Bash 96, Kevin Nash colpisce il vice presidente esecutivo WCW Eric Bischoff con una \"Jacknife Powerbomb\" attraverso un tavolo. Sempre in quella notte Nash e Hall (che si fanno chiamare \"The Outsiders\") sfidano apertamente tre grandi stelle WCW Sting, Randy Savage e Lex Luger in un match 3 contro 3 da disputarsi al ppv successivo, Bash at the Beach. Non avendo alleati, si svolge un handicap match e i due traggono vantaggio a seguito dell'infortunio di Luger. Gli Outsiders sono oramai prossimi alla vittoria, quando sullo stage si staglia la figura di Hulk Hogan al ritorno in WCW dopo 4 mesi di assenza, ma invece di andare in soccorso di Sting e Savage, effettua un turn heel, stende Savage con il \"Leg drop of doom\" e regala la vittoria ai due Outsider, dando vita al New World Order.\nDurante WCW Hog Wild '96 gli Outsiders sconfiggono Lex Luger e Sting, iniziando la rincorsa al WCW World Tag Team Championship. La sera stessa Hall e Nash, intervengono durante il match fra The Giant e Hulk Hogan permettendo a quest'ultimo di riconquistare il WCW World Heavyweight Championship. Intanto l'nWo ha nuovi membri al suo interno, fra i quali Sean Waltman (rinominato Syxx). A Fall Brawl, Hall insieme a Hogan, Nash e ad un finto Sting sconfiggono Lex Luger, Sting, Ric Flair e Arn Anderson. Gli ormai ex Outsider conquistano i WCW World Tag Team Championship ad Halloween Havoc sconfiggendo i campioni in carica gli Harlem Heat (Booker T e Steve Ray). Successivamente difendono i titoli contro i Nasty Boys e i Faces of fear a WCW World War 3, per poi sconfiggere ancora una volta i Faces of fear a Starrcade. A WCW Clash of the Champions, Hall viene sconfitto per squalifica da Lex Luger. Nash &amp; Hall perdono il titolo contro gli Steiner Brothers durante Souled Out, ma i titoli ritornarono a Nash e Hall due sere dopo poich\u00e9 ad effettuare il conteggio fu l'arbitro Randy Anderson e non l'arbitro ufficiale Nick Patrick. A SuperBrawl perdono ancora, stavolta contro Lex Luger e The Giant, ma mantengono i titoli per decisione di Eric Bischoff (rivelatosi essere il creatore dell'nWo), che strappa i titoli ai nuovi campioni per restituirli a Nash e Hall. A Uncensored, Hall che fa parte del Team nWo, composto da Nash, Hogan e Randy Savage (da poco entrato nelle file della stable) sconfigge il Team WCW (Lex Luger, The Giant e Scott Steiner) e il Team Piper (Roddy Piper, Chris Benoit, Steve McMichael e Jeff Jarrett).\nNash, Hall e Syxx, si scontrano con Ric Flair e Roddy Piper che possono contare sull'aiuto di Kevin Greene, giocatore di football. La rivalit\u00e0 fra i sei culmina in un six man tag team match a Slamboree, match che vede l'nWo uscire sconfitto, dopo che Hall cede alla Figure Four Leglock del \"Nature Boy\". Con questa vittoria, Piper e Flair diventano i primi sfidanti al titolo di coppia ancora detenuto dagli Outsiders. I quattro si incontrano durante WCW Great American Bash 97, ma Nash e Hall hanno la meglio. A Bash At The Beach, Hall in coppia con Randy Savage sconfigge Diamond Dallas Page e Curt Hennig. A Road Wild, Hall e Nash mantengono ancora i titoli, perdendo per squalifica contro gli Steiner Brothers, dopo che \"Big Daddy Cool\" colpisce l'arbitro. Dopo poche settimane Nash \u00e8 vittima di un infortunio, e con lui KO \u00e8 Syxx a far coppia con Hall, i due perdono il titolo contro gli Steiner Brothers, dopo un regno lungo quasi un anno.\nHall inizia quindi a far coppia con Randy Savage, con il quale sconfigge Diamond Dallas Page e Lex Luger a WCW Clash of the Champions XXXV, per essere poi sconfitti a WCW Fall Brawl '97. Ad Halloween Havoc, Hall viene sconfitto da Lex Luger. Hall partecipa a WCW World War 3, dove vince la 60-man 3 Ring Battle Royal, mentre a WCW/nWo Souled Out, viene sconfitto da Larry Zbyszko per squalifica dopo che Dusty Rhodes attacca Zbyszko. Hall riesce a riconquistare i titoli di coppia sconfiggendo con Nash gli Steiner Brothers a Superbrawl VIII. A WCW Uncensored, ha l'occasione di diventare WCW World Heavyweight Championship, ma viene sconfitto da Sting.\nnWo Hollywood (1998).\nIl 17 maggio 1998 durante Slamboree, Nash in coppia con Hall affronta Sting e The Giant in un match valevole per il titolo di coppia, il match si conclude con la sconfitta di Nash, dovuta al tradimento di Hall che passa fra le file del nWo Black e White di Hogan (l'nWo infatti si era diviso in nWo Black e White con Hogan leader, e WolfPack con Nash come leader). A Road Wild, Hall partecipa ad una Battle Royal che vede coinvolti Goldberg, Kevin Nash, Sting, Lex Luger, Konnan, Curt Hennig, Scott Norton, e The Giant, vinta dal primo.\nA Halloween Havoc 1998, Hall si trova contro Nash. Nash si infortuna dopo pochi minuti di match, ma continua a lottare, arriva vicinissimo alla vittoria dopo due \"Jacknife Powerbomb\", ma poi inspiegabilmente prende la via degli spogliatoi decretando quindi cos\u00ec la vittoria di Hall per count out. A WCW World War III 1998, Nash deve sfidare nuovamente Hall, ma mentre l'ex \"Bad Guy\" sale sul ring viene assalito dai membri del nWo. Hall alla fine \u00e8 salvato proprio da Kevin Nash, al quale Hall fa il segno del Wolfpack ed i due tornano nel backstage. La sera stessa Hall, partecipa alla tradizionale 60 Man Battle Royal, venendo eliminato per penultimo da Kevin Nash, che vincendo conquista una title shot per il WCW World Heavyweight Championship, in un match da disputarsi a Starrcade, contro il campione del mondo e ancora imbattuto dal suo esordio, Goldberg. I due si sfidano in un no disqualification match, che vede Nash uscire vincitore grazie all'aiuto di Hall che con uno shockstick infligge una scarica elettrica a Goldberg permettendo al compagno di eseguire la \"Jacknife Powerbomb\" per il pin decisivo, terminando la striscia di imbattibilit\u00e0 di Goldberg sul 173-1.\nReunion dell'nWo e regni titolati (1999\u20132000).\nIl 1999 della WCW si apre con una puntata di Nitro ad Atlanta, nel corso della quale Goldberg viene arrestato per presunte molestie sessuali ai danni di Miss Elizabeth, ma la sorpresa pi\u00f9 grande avviene alla fine dello show, quando Hulk Hogan fa il suo ritorno dopo un finto ritiro, e sfida Kevin Nash in un match per il titolo da disputarsi quella sera stessa. Il match in realt\u00e0 risulta essere una farsa, Nash infatti si lascia schienare da Hogan, i due assieme a Scott Hall, Lex Luger, Buff Bagwell e Scott Steiner riformano cos\u00ec l'nWo. Nel primo ppv dell'anno, Hall affronta proprio Goldberg in un \"Taser/Ladder\" match, che vede uscire vincitore Goldberg. A SuperBrawl IX, Hall sconfigge Roddy Piper, conquistando il suo primo titolo da singolo alla WCW, lo United States Heavyweight Championship, poco prima nel corso del PPV, Hall (che sostituiva Lex Luger, infortunato) in coppia con Nash sconfigge Konnan &amp; Rey Mysterio in un Hair vs. Mask Match. Subito dopo Hall si infortuna e il titolo reso vacante.\nL'infortunio costringe Hall ad un lungo stop, una volta tornato conquista lo United States Heavyweight Championship e il Television Championship nel giro di 13 giorni, nel primo caso sconfiggendo Bret Hart, Goldberg e Sid Vicious nel corso di un Texas Tornado ladder match, nel secondo caso sconfiggendo Rick Steiner. Intanto Kevin Nash, che aveva perso un Career vs. Career Match, durante l'estate, fa il suo ritorno, affiancandosi nuovamente ad Hall. I due per settimane attaccano pi\u00f9 volte Goldberg durante i suoi match. Nash comunque riconoscendo la sconfitta patita nel match con Hogan continuava a non lottare. Gli Outsiders attaccano Goldberg anche ad Halloween Havoc. Verso la fine del 1999, Nash torna a lottare e in coppia con Hall inizia una faida con gli allori campioni di coppia Goldberg e Bret Hart. A Mayhem, Hall mantiene lo United States Heavyweight Championship, sconfiggendo Booker T. Nel frattempo Hall getta il Television Championship nella spazzatura, rendendolo cos\u00ec inattivo, poi \u00e8 costretto a dichiarare vacante lo United States Heavyweight Championship per infortunio.\nGli Outsiders sconfiggono i campioni in carica, Hart e Goldberg durante la puntata di Nitro del 13 dicembre 1999, conquistando cos\u00ec il loro settimo titolo. Nel dicembre 1999, a Nitro, gli Outsiders e Jeff Jarrett attaccano Goldberg durante il main event, che vede Bret Hart opposto a \"The Man\", facendo mantenere cos\u00ec il WCW World Heavyweight Championship al canadese: \u00e8 l'inizio dell'nWo 2000. Durante la puntata di Nitro del 27 dicembre 1999, i titoli di coppia vengono resi vacanti per un nuovo infortunio subito da Scott Hall. Al suo ritorno, trova una situazione diversa da come l'aveva lasciata: leader della stable \u00e8 diventato Jeff Jarrett: fra Jarrett e Hall per\u00f2 iniziano a sorgere dei problemi, che portano ad un 3 Way Dance, No DQ Match, da disputarsi a Superbrawl X. I due si trovano di fronte anche il campione del mondo WCW Sid Vicious, che vince e mantiene cos\u00ec il titolo.\nA marzo si infortuna nuovamente, questa volta al collo. Per mesi si aspetta il suo ritorno fin quando nel mese di ottobre viene licenziato dalla WCW, visto che non era riuscito a risolvere i suoi problemi con alcol e droga.\nCircuito indipendente (2000-2002).\nA novembre, Hall appare durante due house show della Extreme Championship Wrestling.\nDopo un periodo di pausa, nel marzo del 2001 va lottare in Giappone per la New Japan Pro-Wrestling. Il 5 maggio in coppia con Dusty Rhodes sconfigge Larry Zbyszko e Steve Lawler in uno show della Turnbuckle Championship Wrestling, poi torna nuovamente a lottare in Giappone.\nRitorno in WWF (2002).\nNel settembre del 2001 Hall e Nash si incontrano con Vince McMahon per parlare di un loro possibile ritorno nella World Wrestling Federation, ma dall'incontro non sembra uscire nulla di buono, fin quando, nei primi mesi del 2002, Hall viene contattato e poi messo sotto contratto dalla federazione di Stamford. Nel febbraio del 2002 Vince McMahon annuncia di voler somministrare una dose letale di veleno alla WWF per distruggerla: questo veleno si chiama nWo.\n17 febbraio 2002, durante WWF No Way Out, Scott Hall fa il suo ritorno alla WWF dopo sei anni di assenza, insieme a gli altri due membri storici del nWo, Kevin Nash e Hulk Hogan. I tre intervengono nel corso del main-event attaccando Stone Cold Steve Austin, facendogli cos\u00ec perdere il match per il titolo con Chris Jericho. Nelle settimane successive, l'nWo attacca pi\u00f9 volte Steve Austin e The Rock. Questo porta quindi a due match da disputarsi a WrestleMania X8, Scott Hall vs Stone Cold e Hulk Hogan vs The Rock. Il primo match, nonostante le interferenze di Nash, vede Austin come vincitore. Nel secondo match, l'nWo viene nuovamente sconfitto: Hogan infatti perde contro The Rock, e nel post match Nash e Hall irritati dal comportamento di Hogan (che stringe la mano a The Rock) attaccano il loro compagno, che viene difeso proprio da The Rock.\nLa sera successiva, a Raw, Hogan lascia definitivamente l'nWo. Nel corso della serata si svolge un tag team match, Outsiders vs Hogan &amp; The Rock. Ad un certo punto, Nash e Hall, chiaramente in difficolt\u00e0, abbandonano il ring, venendo cos\u00ec sconfitti per count out. Nelle settimane seguenti, alla lotta fra le due fazioni si aggiungono, un rientrante X-Pac fra le file del nWo e Kane che diventa alleato di Hogan e The Rock. Poche settimane pi\u00f9 tardi per\u00f2, la WWF viene divisa in due roster, quello di Raw con a capo Ric Flair e quello di SmackDown con a capo Vince McMahon. L'nWo viene scelto da Flair, mentre Hogan e The Rock vengono scelti da McMahon. Hall, Nash e compagni continuano quindi la faida con Kane al quale si affianca poi Bradshaw. Durante Raw dell'8 aprile, l'nWo attacca brutalmente Kane nel backstage, rubandogli anche la maschera: per questo Ric Flair decide di sospendere senza paga Nash (in realt\u00e0 infortunato) a tempo indeterminato (kayfabe). Due settimane dopo, Hall affronta e sconfigge Bradshaw nel corso di Backlash.\nA fine aprile la WWF, disputa degli show in Europa, dove Hall fa eccesso di uso di alcool e pochi giorni dopo, il 6 maggio, durante Raw, Hall si presenta nel backstage ubriaco ed il giorno dopo la WWF decide di licenziarlo.\nTotal Nonstop Action (2002\u20132005).\nFaida con Jeff Jarrett (2002\u20132003).\nA giugno 2002 firma per la NWA-TNA. Hall infatti partecipa al primo show della neonata federazione fondata da Jerry e Jeff Jarrett, prendendo parte al \"Gauntlet For The Gold match\", che vede vincitore Ken Shamrock. Hall inizia quindi una faida con Jeff Jarrett: i due si affrontano nel corso del secondo show della federazione e a vincere \u00e8 Hall. Il 3 luglio i due si trovano nuovamente contro, questa volta in un tag team match, dove la coppia formata da Hall &amp; Brian Christopher viene sconfitta da Jeff Jarrett &amp; K-Krush, dopo che Christopher tradisce Hall. Due settimane dopo, Hall affronta e sconfigge proprio Christopher. Il 31 luglio avviene il rematch fra Jarrett e Hall, e questa volta a vincere \u00e8 Jarrett. Dopo un periodo di pausa, torna il 18 settembre, quando partecipa ad un nuovo \"gauntlet for The gold match\". Una settimana dopo, in coppia con il vecchio amico Syxx-Pac sconfigge Brian Lawler &amp; Elix Skipper. Il 23 ottobre sconfigge nuovamente Jarrett e conquista una title shot per il titolo contro il campione del mondo NWA Ron Killings. I due si affrontano il 30 ottobre e Killings mantiene la cintura.\nIl 4 aprile 2003 Hall sconfigge Abyss, in uno show tenutosi a Porto Rico. Poco dopo arriva la notizia che Hall ha vinto una causa contro la Time Warner, ex proprietaria della WCW, per inadempienze contrattuali, riceve un risarcimento multimilionario che gli permette di non aver pi\u00f9 bisogno di lottare per vivere. Nel mese di settembre per\u00f2, \u00e8 nuovamente alle prese con guai giudiziari: viene arrestato per aver violato un'ordinanza giudiziaria riguardante il mantenimento dei figli. Il 20 febbraio 2004, nel corso dello show per festeggiare il quinto anniversario della Ultimate Pro Wrestling, federazione californiana, torna a lottare, in un match in cui Tom Howard &amp; Christopher Daniels battono lui e Kevin Nash. Ancora un ritorno sul ring ed ancora una sconfitta per gli Outsiders, battuti l'8 maggio 2004 in Giappone nel corso dell'evento Z1-Hustle 3, dove perdono contro Naoya Ogawa &amp; Shinya Hashimoto.\nKings of Wrestling (2004\u20132005).\nAlla fine di ottobre 2004, Scott Hall e Kevin Nash si accordano nuovamente con la NWA-TNA, in cui fanno il loro debutto a Victory Road 2004. Nell'occasione i due si coalizzano per permettere a Jeff Jarrett di sconfiggere Jeff Hardy in un ladder match consentendogli di mantenere il NWA World Heavyweight Championship. Alla fine dello show arriva \"Macho Man\" Randy Savage a minacciarli, ma viene bloccato dalla security. Alcuni giorni dopo, ad Impact!, i tre annunciano di aver costituito una stable, denominandosi Kings of Wrestling e affermando di voler regnare incontrastati nella NWA-TNA. Alla fine dello show attaccano con alcune sedie AJ Styles e Jeff Hardy. Nel corso della puntata di Impact! del 19 novembre, assaltano nel backstage Amazing Red, D-Ray 3000 e Shark Boy, mentre a fine show si prendono cura di H\u00e9ctor Garza e Sonjay Dutt, finch\u00e9 non arrivano AJ Styles, Jeff Hardy e Randy Savage per effettuare un salvataggio.\nIl 26 novembre 2004 ad Impact!, Scott Hall batte AJ Styles con l'aiuto di Kevin Nash e Jeff Jarrett, mentre la settimana dopo Hall e Nash minacciano ancora una volta l'intero roster della federazione. Il 5 dicembre, a NWA TNA Turning Point 2004, Randy Savage, Jeff Hardy &amp; AJ Styles battono i Kings of Wrestling (Jarrett &amp; Nash &amp; Hall). Il 17 dicembre 2004, alla Fusion Wrestling Scott Hall batte Marty Jannetty. Nelle settimane successive, inizia una faida contro Hector Garza, che viene subito accantonata quando Garza viene arrestato per possesso di steroidi. A Final Resolution 2005 Hall viene sconfitto da Jeff Hardy in un match in cui l'arbitro speciale \u00e8 Roddy Piper.\nCircuito indipendente (2007\u20132010).\nDa allora, Hall resta completamente fuori dal mondo del wrestling, se si eccettuano alcune apparizioni pubbliche insieme a Kevin Nash. Nel 2007 torna a lottare, stavolta a Porto Rico, dove lotta nella WWC con la vecchia gimmick di \"Razor Ramon\" ed \u00e8 presto inserito nelle faide per il titolo assoluto della federazione. Nel mese di giugno sconfigge Carlito ed Apollo in un three way match, vincendo il WWC Universal Heavyweight title. Hall difende il titolo per diverse settimane, ma lo perde nel mese di dicembre quando lascia la WWC senza dare alcun preavviso. In questo periodo lotta anche per la JCW e per la messicana AAA.\nIl primo novembre 2007 Kevin Nash annuncia, ad Impact, che Scott Hall sarebbe presto tornato nella compagnia. Hall dovrebbe lottare nel main event di TNA Turning Point insieme a Nash e a Samoa Joe contro un team di heel composto da Kurt Angle, Tomko ed AJ Styles ma non si presenta nell'arena e viene sostituito da Eric Young. Nell'anno che segue Hall lotta sporadicamente nella Juggalo Championship Wrestling. Il 9 novembre 2008, per\u00f2, Hall ed i membri della Insane Clown Posse, proprietari della JCW, si presentano nell'arena dove si tiene Turning Point, ma la dirigenza della compagnia li fa allontanare temendo una loro possibile interferenza nello show. Nelle settimane seguenti, nel corso di interviste radiofoniche, Hall annuncia che all'invasione della TNA ne seguiranno altre: nella WWE, nella Ring of Honor ed anche nella federazione di arti marziali miste Ultimate Fighting Championship. Tuttavia niente di tutto ci\u00f2 si materializa ed Hall rimane fuori dal wrestling, mentre continua a lottare la sua battaglia personale contro l'abuso di alcool.\nRitorno in TNA (2010).\nThe Band.\nTorna il 4 gennaio 2010, quando \u00e8 a \"Impact\" insieme a Sean Waltman per riformare una stable con il loro vecchio compagno Kevin Nash. Il trio, nel corso dello show, assale Mick Foley, lasciandolo esanime al tappeto, ma non riesce nell'obiettivo di ricongiungersi ad Hulk Hogan ed Eric Bischoff. Il 14 gennaio \"The Band\" (il nome nWo \u00e8 di propriet\u00e0 della WWE), attacca i Beer Money, Inc. (Robert Roode e James Storm), con cui si scontra a Genesis (Hall era a bordo ring).\nIl 21 gennaio ad Impact Hulk Hogan chiarisce ad Hall e Waltman che non sono sotto contratto con la TNA e chiede loro di andarsene (kayfabe). Sette giorni dopo i due ritornano per assaltare Kurt Angle. Il 4 febbraio Hall e Waltman assaltano addirittura il loro amico Kevin Nash. Nash crea quindi una nuova alleanza con Eric Young e le due coppie si affrontano a Destination X, dove Nash tradisce Young e ricompone il suo vecchio accordo con gli altri membri. Il 29 marzo, a TNA Impact, Eric Young, Rob Van Dam e Jeff Hardy sconfiggono Kevin Nash, Scott Hall e Sean Waltman. The Band poi inizia un feud contro il Team 3-D (Brother Ray e Brother Devon), che esce per\u00f2 vittorioso da un match contro Nash e Hall in un Falls Count Anywhere Street Fight a Lockdown. La faida continua ma il 13 maggio 2010 Nash decide di sfruttare la sua tag team title shot conquistata a Final Resolution 2009 ed insieme a Hall vince le cinture battendo il solo Matt Morgan.\nIl duo difende i titolo il 16 maggio a Sacrifice sconfiggendo gli Ink Inc. (Shannon Moore &amp; Jesse Neal). Il 27 maggio ad Impact, Moore e Neal battono The Band ed il Team 3-D in un match a tre coppie senza il titolo in palio e due settimane dopo Hall ed Eric Young, di nuovo alleati, battono il solo Matt Morgan, mantenendo le cinture.\nIl 17 giugno 2010 viene licenziato dalla TNA per comportamento non professionale e la \"Band\" viene privata dei titoli. La situazione personale di Hall precipita ed \u00e8 costretto ad entrare in riabilitazione per disintossicarsi dall'alcool.\nRitorno in WWE (2014\u2013presente).\nNella puntata di Raw del 24 marzo viene annunciato che Razor Ramon sar\u00e0 introdotto nella WWE Hall of Fame la notte prima di WrestleMania XXX, introdotto da Kevin Nash. Successivamente \u00e8 stato raggiunto dai vecchi amici Triple H, Shawn Michaels e X-Pac.\nA WrestleMania 31 interviene come membro del nWo, insieme a Hulk Hogan e Kevin Nash nel match tra Triple H e Sting, dopo che i membri della D-Generation X Billy Gunn, Road Dogg, X-Pac e Shawn Michaels erano intervenuti per aiutare \"The Game\", non riuscendo per\u00f2 a impedire la sconfitta del \"Vigilante\".\nVita privata.\nHall \u00e8 cresciuto nella contea di Santa Maria, nel Maryland, ma all'et\u00e0 di diciassette anni si trasferisce in Florida con la madre e con il fratello. Spos\u00f2 Dana Lee Burgio nel 1990 ma divorziano nel 1998 a causa dell'incontrollabile dipendenza dall'alcool di Scott; i due si risposano nel 1999 ma divorziano nuovamente nel 2001. I due hanno un figlio di nome Cody (nato nel 1991 e che ha seguito le orme del padre nel wrestling) e una figlia di nome Cassidy (1994)."}
{"id": "691266", "revid": "125636951", "url": "https://it.wikipedia.org/wiki?curid=691266", "title": "Ade", "text": "Ade, o Hades (), \u00e8 un personaggio della mitologia greca, figlio di Crono e Rea.\nDio dell'Ade, delle ombre e dei morti, \u00e8 conosciuto anche come \u1f08\u03be\u03b9\u03cc\u03ba\u03b5\u03c1\u03c3\u03bf\u03c2 \"Axi\u00f2kersos\" poich\u00e9 coniuge di Persefone, soprannominata infatti \u1f08\u03be\u03b9\u03cc\u03ba\u03b5\u03c1\u03c3\u03b1 \"Axi\u00f2kersa\", e \u039a\u03b1\u03c4\u03b1\u03c7\u03b8\u03cc\u03bd\u03b9\u03bf\u03c2 \"Katachth\u00f2nios\" ossia \"Sotterraneo\".\nNella mitologia romana la sua figura corrisponde a quella di Plutone.\nGenealogia.\nSposo di Persefone.\nAlcuni autori gli attribuiscono la paternit\u00e0 di Zagreo e di Melinoe e secondo la \"Suda\" (un testo tardo-bizantino del X-XI secolo), avrebbe avuto una figlia di nome Macaria, dea della \"buona morte\".\nMitologia.\nAppena nato, Ade fu brutalmente ingoiato dal padre. I suoi fratelli seguirono la stessa sorte con eccezione dell'ultimogenito Zeus, che ide\u00f2 uno stratagemma con la madre Rea, grazie al quale il padre rigurgit\u00f2 i figli.\nAde partecip\u00f2 alla Titanomachia, nell'occasione in cui i Ciclopi gli fabbricarono la kun\u00e9e, o elmo dell'oscurit\u00e0, un magnifico elmo magico in pelle d'animale che gli permette di diventare invisibile: si pot\u00e9 introdurre cos\u00ec segretamente nella dimora di Crono rubandogli le armi e, mentre Poseidone minacciava il padre col tridente, Zeus lo colp\u00ec con la folgore.\nIn seguito, ricevette la sovranit\u00e0 del mondo sotterraneo e degli Inferi, quando l'universo fu diviso con i suoi due fratelli Zeus e Poseidone, che ottennero rispettivamente il regno del cielo e del mare.\nViene annoverato saltuariamente fra le Divinit\u00e0 olimpiche, nonostante questo sia contrario alla tradizione canonica; Ade \u00e8 d'altra parte poco presente nella mitologia, nonostante sia uno degli dei pi\u00f9 potenti, essendo essenzialmente legato ai racconti legati agli eroi: Orfeo, Teseo, Piritoo ed Eracle sono fra i pochi mortali ad averlo incontrato. Inoltre la tradizione lo vuole riluttante ad abbandonare il mondo dell'Aldil\u00e0: le uniche due eccezioni si ricordano per il rapimento di Persefone e per ricevere alcune cure dopo essere stato ferito da una freccia di Eracle.\nLa leggenda lo vuole padrone delle greggi solari, al pascolo nell'isola Erizia, la cosiddetta \"isola rossa\", dove il Sole muore quotidianamente. Il pastore era chiamato Menete.Tuttavia in queste storie \u00e8 chiamato Crono, o Gerione.\nPersefone regina degli inferi.\nAde, innamorato di Persefone, la rap\u00ec mentre stava raccogliendo un Asfodelo, il fiore simbolo degli Inferi. Il rapimento, secondo alcuni, avvenne ai piedi del monte Etna. Sua madre, Demetra, dea del grano e dell'agricoltura (nonch\u00e9 del ciclo delle stagioni), disperata per la scomparsa della figlia, la cerc\u00f2 per nove giorni arrivando fino alle regioni pi\u00f9 remote: il decimo giorno, con l'aiuto di Ecate ed Helios, seppe che il rapitore era il Dio degli Inferi. Adirata, Demetra abbandon\u00f2 l'Olimpo e scaten\u00f2 una tremenda carestia in tutta la Terra, affinch\u00e9 questa non offrisse pi\u00f9 i suoi frutti ai mortali e agli D\u00e8i. Zeus tent\u00f2 allora di riconciliare Ade e Demetra, per evitare la fine del genere umano: invi\u00f2 il messaggero Ermes al fratello, ordinandogli di restituire Persefone, a patto che ella non si fosse cibata del cibo dei Morti.\nAde non si oppose all'ordine ma, poich\u00e9 Persefone era effettivamente digiuna dal ratto, la invit\u00f2 a mangiare prima di tornare dalla madre: le offr\u00ec cos\u00ec un melograno, frutto proveniente dagli Inferi, in dono. In procinto di mettersi sulla via di Eleusi, uno dei giardinieri di Ade, Ascalafo, la vide mangiare pochi grani del melograno: in questo modo si comp\u00ec dunque il tranello ordito da Ade, affinch\u00e9 Persefone restasse con lui negli Inferi. Allora si scaten\u00f2 nuovamente l'ira di Demetra, Zeus propose un nuovo accordo, per cui, dato che Persefone non aveva mangiato un frutto intero sarebbe rimasta nell'oltretomba solamente per un numero di mesi equivalente al numero di semi da lei mangiati, potendo cos\u00ec trascorrere con la madre il resto dell'anno; avrebbe trascorso cos\u00ec sei mesi con il marito negli Inferi, e sei mesi con la madre sulla Terra. La proposta fu accettata da entrambi, e da quel momento si associano la primavera e l'estate ai mesi che Persefone trascorre in terra dando gioia alla madre, e l'autunno e l'inverno ai mesi che passava negli Inferi, durante i quali la madre si strugge per la figlia.\nMenta e Ade.\nSecondo Ovidio e Strabone, Ade tent\u00f2 di approfittarsi della ninfa Menta. Persefone, gelosa del marito, si dispiacque dell'unione e si infuri\u00f2 quando Menta profer\u00ec contro di lei minacce spaventose e sottilmente allusive alle proprie arti erotiche molto sviluppate. Persefone, sdegnata, la fece a pezzi: Ade le consent\u00ec di trasformarsi in erba profumata, la menta, ma Demetra la condann\u00f2 alla sterilit\u00e0, impedendole di produrre frutti.\nAde aveva un tempio ai piedi del monte Mente in Elide.\nLeuce, un'altra ninfa figlia di Oceano, che si vant\u00f2 di essere un'amante pi\u00f9 degna per Ade e trasformata da Persefone in pioppo bianco presso la fontana della Memoria.\nCocchio.\nLo spaventoso cocchio di Ade era fatto muovere da quattro cavalli neri: Aetone, Meteo, Nonio e Abaste.\nAde ed il suo regno.\nIl regno dell'Ade corrisponde pi\u00f9 genericamente al mondo degli Inferi ed in principio nella lingua greca antica solo il caso genitivo del nome della divinit\u00e0 era impiegato come abbreviazione per intendere la casa del dio dell'oltretomba. In seguito e per estensione, si cominci\u00f2 a utilizzare il termine in tale significato anche nel nominativo. \nNella mitologia latina inizialmente Plutone (l'alter ego latino di Ade) \u00e8 dapprima definito come il \"Signore degli Inferi\" e solo successivamente \"Signore dell'Ade\".\nCulto per Ade.\nPer Ade si sacrificavano, principalmente nelle ore notturne, pecore o tori neri, e coloro che offrivano il sacrificio voltavano il viso, poich\u00e9 guardare negli occhi Ade senza l'ordine o il permesso del dio avrebbe portato immediatamente alla morte. Il suo culto non era molto sviluppato ed esistono poche statue con sue raffigurazioni.\nEuripide indica che Ade non riceveva libagioni rituali.\nIl principale tempio di Ade, in comune con Persefone, si trova nell'Epiro, la casa di Ade, dove aveva sede il Nekromanteion, l'oracolo dei morti.\nDei pochi altri luoghi di culto a lui dedicati, uno dei pi\u00f9 noti \u00e8 in Samotracia (sebbene pi\u00f9 propriamente dedicato a Pluto), mentre si suppone ne esistesse uno situato nell'Elide, a nord ovest del Peloponneso e un ulteriore a Eleusi, strettamente connesso con i misteri locali.\nUn altro tempio, sempre in comune con Persefone, si trova in Turchia, a Ierapoli, dove i sacrifici veninano effettuati in corrispondenza della \"porta dell'inferno\".\nIconografia.\nVeniva solitamente rappresentato come un uomo tenebroso, barbuto, freddo e serio (ma mai cattivo), spesso seduto su un trono e dotato di una patera e di uno scettro, con il cane a tre teste protettore degli Inferi, Cerbero. A volte si trovava anche un serpente ai suoi piedi. Indossa molto spesso un elmo, oppure un velo che gli copre il volto e gli occhi.\nSuo attributo era la cappa che rende invisibili.\nSi hanno sue rappresentazioni in moltissimi contesti ceramici, soprattutto nelle \"p\u00ecnakes\" di Locri Epizefiri. Altri esempi si conoscono in alcuni affreschi della \"Tomba dell'Orco\" (altro nome del dio) a Tarquinia, mentre ad Orvieto se ne ha una raffigurazione all'interno della \"Tomba Golini I\". Per la Grecia si ricordano un trono del Partenone attribuito a Fidia ed una base colonnare da Efeso, pi\u00f9 esattamente dal Tempio di Artemide. Nel mondo romano i sarcofagi, soprattutto in et\u00e0 tardo antica, usavano rappresentare il ratto di Persefone e dunque una raffigurazione del dio infernale.\nMolto famosa in epoca barocca la versione scultorea di Gian Lorenzo Bernini del \"Ratto di Proserpina\", di estremo virtuosismo. Fra le versioni pittoriche dell'episodio si ricorda il \"Ratto di Proserpina\" di Rembrandt.\nNella cultura di massa.\nVersione Disney.\nAde, doppiato da James Woods (originale) e Massimo Venturiello (italiano) \u00e8 il fratello di Zeus e Poseidone. A differenza della sua controparte mitologica, che \u00e8 ritratta come una divinit\u00e0 temuta ma relativamente passiva, \u00e8 un signore degli inferi irascibile e dalla parlata veloce: una combinazione di Satana e uno squallido e persuasivo agente di Hollywood/rivenditore di auto. Indossa una veste scura con un perone a forma di teschio che gli allaccia il chitone e i suoi capelli sono una fiamma blu brillante che divampa ogni volta che si eccita o - pi\u00f9 famoso - si accende di rosso ogni volta che si arrabbia."}
{"id": "691270", "revid": "1272592", "url": "https://it.wikipedia.org/wiki?curid=691270", "title": "Credito Italiano", "text": "Il Credito Italiano (abbreviato \"Credit\") era una delle prime e pi\u00f9 importanti banche italiane; insieme a Banco di Roma e Banca Commerciale Italiana, era una delle tre \"banche di interesse nazionale\" (BIN), controllate dall'IRI. Nel 1998 si fuse con Unicredito, diventando cos\u00ec Unicredito Italiano, dal 2008 poi conosciuta come Unicredit.\nStoria.\nLe origini nell'Ottocento.\nIl 28 aprile 1870 venne fondata a Genova la Banca di Genova. La banca era azionista di compagnie armatoriali, come il Lloyd Italiano e la concorrente compagnia dei Raggio, di zuccherifici (Ligure Lombarda), di banche fra cui la Banca Romana. Partecip\u00f2 alla costituzione di banche anche a Buenos Aires (\"Banca d'Italia e del Rio de la Plata\") e Calcutta. Successivamente partecip\u00f2 alla costituzione della Societ\u00e0 Esercizio Bacini, allarg\u00f2 la partecipazione nel settore marittimo alla Navigazione Generale Italiana, alla flotta Lavarello, a La Veloce. Nel 1889 assorb\u00ec un'altra delle maggiori banche genovesi, la \"Banca Provinciale di Genova\" in crisi a causa degli investimenti immobiliari. Tuttavia, negli anni successivi anche la Banca di Genova entr\u00f2 in crisi e fra il 1891 e il 1894 dovette ridurre il capitale in varie riprese da venti a tre milioni di lire.\nNel 1894 la Banca di Genova acquis\u00ec la Banca Manzi di Roma e la Banca Vonwiller, la cui sede a Milano diventer\u00e0 la filiale della banca in quella citt\u00e0: questa operazione porta l'istituto di credito a cambiar nome nel 1895 in Credito Italiano. Nello stesso anno le azioni della banca vengono ammesse alla contrattazione alla borsa di Milano. Nel 1897 la banca ottiene una partecipazione del 30% nell'azienda elettrica Edison.\nI primi decenni del Novecento.\nNel 1905 acquista invece la Banca Meuricoffre di Napoli e nel 1907 il Credito Italiano sposta la direzione generale da Genova, dove rimane la sede legale, a Milano, in Piazza Cordusio facendo costruire un nuovo edificio (Palazzo del Credito Italiano) all'architetto Luigi Broggi. Il palazzo rimase la sede milanese della banca per molti anni, anche dopo la nascita di UniCredit, tanto che anche il palazzo fu poi chiamato Palazzo Unicredit. Sempre nel 1907, partecipa con la Banca d'Italia e la Banca Commerciale Italiana al salvataggio della Societ\u00e0 Bancaria Italiana. In questo periodo vengono aperte le sedi di Londra (1911) e New York (1917). Sempre nel 1911 fonda con dei belgi, la Banca Italo-Belga in Sud America (Brasile, Argentina e Uruguay).\nLa clientela del Credito Italiano era costituita soprattutto da grandi imprese (siderurgiche, chimiche, zuccherifici), tuttavia l'istituto riscontava anche le cambiali relative ai prestiti concessi dalle casse di risparmio alle piccole e medie imprese. Presidente della Banca fu per lungo tempo Enrico Rava, mentre un influente consigliere d'amministrazione era Giovanni Battista Pirelli.\nIl ventennio fascista e la crisi del 1929.\nNel 1919 vengono acquistate le banche: Banca del Monferrato, Banca di Legnano, Credito Varesino e una forte partecipazione nella Banca Unione. Nel 1920 viene costituita la Compagnia Finanziaria Nazionale. Nel 1929 crolla la Borsa di Wall Street di New York, evento che si ripercuoter\u00e0 in Piazza Affari nel 1932.\nNel 1930 il Credito Italiano (seconda banca italiana) acquista la Banca Nazionale di Credito (terza banca italiana, costituita per liquidare la Banca Italiana di Sconto). Nello stesso anno il Credito avrebbe dovuto dichiarare il fallimento, essendo in stato d'insolvenza, ma venne salvato dall'Istituto di Liquidazioni: il decreto che stabiliva i finanziamenti al Credito fu tenuto segreto e non pubblicato sulla Gazzetta Ufficiale. Nel 1933, l'Istituto per la Ricostruzione Industriale, la finanziaria pubblica mediante la quale il governo fascista effettuava il salvataggio delle industrie in crisi, assorb\u00ec l'Istituto di Liquidazioni e con esso il Credito Italiano. Nel 1935 il titolo viene sospeso dalla borsa.\nLa legge bancaria del 1936 limit\u00f2 l'attivit\u00e0 delle banche al solo credito ordinario e qualific\u00f2 le tre ex banche miste come istituti di credito di diritto pubblico. Tuttavia, nel 1937 l'IRI mut\u00f2 la qualifica delle tre banche, da Istituti di Diritto pubblico a Banche di interesse nazionale, per conservarne la forma di societ\u00e0 per azioni.\nSeconda guerra mondiale e dopoguerra.\nNel 1940 vengono chiuse le sedi di Londra e New York. Il 10 giugno dello stesso anno l'Italia fascista entra nella Seconda guerra mondiale. Nel luglio 1943 il fascismo e le sue istituzioni crollano subitaneamente e comincia, dopo l'Armistizio dell'8 settembre, la guerra civile italiana, che finir\u00e0 il 2 maggio 1945.\nNel 1946, subito dopo la fine della guerra, il Credito Italiano insieme alle altre due banche dell'IRI partecipa alla fondazione dell'istituto di credito a medio e lungo termine Mediobanca con una quota del 35%, che diminuir\u00e0 gradualmente negli anni.\nIl boom economico e gli anni settanta e ottanta.\nNel 1970 riprende la quotazione del titolo in borsa. Vengono riaperte le filiali di Londra (1971) e New York (1973).\nNel 1986 vengono emesse le azioni di risparmio. Vengono aperte le filiali di Pechino (1987), Madrid (1988), e Hong Kong (1989).\nLa privatizzazione degli anni novanta e la nascita di Unicredit.\nNel 1991 viene acquistata la Banca Mediterranea di Credito. Nel 1993 viene fatta un'offerta pubblica di vendita con la quale si privatizza la banca, e si ha, dopo il blocco a seguito della crisi degli anni trenta, l'apertura degli sportelli bancari. Coordinatore per il collocamento (advisor) \u00e8 la banca Goldman Sachs. Sempre nel 1993, viene aperta la filiale di Parigi. Nel 1995 il Credito Italiano acquista con l'aiuto di Carimonte Banca e RAS il Credito Romagnolo. Dalla successiva fusione tra il Rolo, Carimonte Banca e altri istituti minori della regione nasce \"Rolo Banca 1473\"; quest'ultima prima incorpora la Banca del Friuli, e nel 1998 la controllata Banca Popolare del Molise. Nel 1998, dalla fusione dei gruppi Credito Italiano (formato da Credito Italiano e Rolo Banca 1473) e \"Unicredito\" (formato da Cassa di Risparmio di Verona, Vicenza, Belluno e Ancona (Cariverona), Cassa di Risparmio di Torino, e Cassamarca), nasce \"Unicredito Italiano\", in seguito rinominato nel 2008 \"UniCredit\"."}
{"id": "691271", "revid": "599013", "url": "https://it.wikipedia.org/wiki?curid=691271", "title": "Jean-Marc Bosman", "text": "Il suo nome \u00e8 strettamente legato alla sentenza Bosman, che nel 1995 rivoluzion\u00f2 le leggi sul trasferimento dei calciatori.\nCarriera.\nClub.\nCresciuto nelle giovanili dello Standard Liegi, Bosman firma il suo primo contratto con la squadra a 17 anni. Venne aggregato in prima squadra nel 1983, anno in cui la squadra vinse la Supercoppa del Belgio contro il Beveren. Continu\u00f2 la sua carriera giocando prevalentemente nella Jupiler League (Prima divisione del campionato belga) con lo Standard Liegi e con il RFC Liegi dove vince la Coppa del Belgio nel 1990; disputa anche la Coppa Uefa con entrambe le squadre per un totale di 9 presenze nella competizione europea (501 minuti in tutto). Saltato il trasferimento al Dunkerque nel 1990, Bosman fece brevi apparizioni nella Division 2, nel campionato di Riunione e nella serie minori belghe; dopo l'emanazione della sentenza non trov\u00f2 pi\u00f9 lavoro nel mondo del calcio.\nNazionale.\nCollezion\u00f2 inoltre 24 presenze con le nazionali giovanili del Belgio fino a diventare capitano della nazionale Under 21.\nLa sentenza Bosman.\nFu al centro delle cronache per aver contestato, di fronte alla Corte di Giustizia delle Comunit\u00e0 Europee, il mancato trasferimento al Dunkerque, squadra militante in Division 2 (Seconda divisione del campionato francese), da parte della Federazione calcistica belga nonostante il suo contratto con il RFC Liegi fosse scaduto dal giugno 1990.\nIl 15 dicembre 1995 la corte gli diede ragione e questa sentenza determin\u00f2 una vera rivoluzione nella regolamentazione del trasferimento dei calciatori all'interno dell'Unione europea. La corte sentenzi\u00f2 infatti che, in base al Trattato di Roma, un calciatore \u00e8 assimilabile ad un qualsiasi altro lavoratore e che, pertanto, ha diritto alla \"libera circolazione\" nei paesi europei alla fine del contratto che lo lega ad una societ\u00e0 di calcio.\nBosman cos\u00ec divent\u00f2 famoso per questa contestazione tuttora conosciuta come Sentenza Bosman.\nVita privata.\nRimasto senza lavoro a Liegi (a suo dire causa l'ostracismo cui tutte le societ\u00e0 di calcio belghe lo condannarono), cadde nella rete dell'alcolismo e venne per questo ricoverato in ospedale, da cui usc\u00ec disintossicato il 27 dicembre 2007. Affermava di essere povero e di riuscire a vivere solo grazie ad un modesto sussidio statale.\nNel 2012 viene condannato dal Tribunale di Liegi ad un anno di carcere per violenza domestica, a causa di un'aggressione compiuta ai danni della compagna e della figlia di lei. Evita la prigione grazie alla condizionale e torna in aula un anno pi\u00f9 tardi per non avere rispettato le misure cautelari imposte dalla giustizia, venendo cos\u00ec obbligato a lavorare per i servizi sociali.\nNel 2015 viene sospesa l'erogazione del sussidio statale e Bosman fa affidamento sulle donazioni distribuite dalla FIFPro, con cui collabora saltuariamente."}
{"id": "691276", "revid": "287204", "url": "https://it.wikipedia.org/wiki?curid=691276", "title": "Amazonsaurus maranhensis", "text": "Amazonsaurus (\"Lucertola dell'Amazzonia\") \u00e8 un genere di dinosauro sauropode diplodocoide vissuto nel periodo Cretaceo inferiore, diffuso in quello che \u00e8 ora il Sud America.\nDescrizione.\nSecondo le ricostruzioni, era un erbivoro quadrupede con collo molto lungo e coda flessibile. Bench\u00e9 alcuni altri Diplocoidi fossero tra i pi\u00f9 lunghi animali mai esistiti, l\"Amazonsaurus\" non era pi\u00f9 lungo di 12 metri (40 piedi).\nA dispetto di altri dinosauri scoperti in Brasile, questo \u00e8 il primo genere tassonomico a portare il nome del luogo di scoperta, il Brasile Amazzonico. Il suo nome \u00e8 derivato dalla zona brasiliana dell'Amazzonia Legale e dalla parola greca \"sauros\", ovvero \"lucertola\". \u00c8 conosciuta una sola specie, (\"A. maranhensis\") che trae il suo nome dallo stato brasiliano del Maranh\u00e3o. Sia il genere che la specie sono stati nominati nel 2003 dai paleontologi Ismar de Sourza Carvalho e Leonardo dos Santos Avilla, insieme al loro collega argentino, Leonardo Salgado.\nFossili di \"Amazonsaurus\", includono oggi alcune vertebre posteriori (facenti parte della coda), costole, e alcuni frammenti della pelvi, che sono le uniche rimanenze del dinosauro identificabile al livello generico della Formazione Itapecuru di Maran\u00e3o. Questa formazione geologica \u00e8 databile tra l'Aptiano e l'Albiano, epoche del primo periodo Cretaceo, tra 125 e 100 milioni di anni fa. L\"Amazonsaurus\" era ricoperto di sedimenti, che sono stati interpretati dai geologi come depositi di limo vicino al delta di un fiume.\nLe alte spine neurali sulle vertebre della coda identificano l\"Amazonsaurus\" come un sauropode diplocoide, ma la natura frammentaria dei campioni conosciuti rende difficile posizionare pi\u00f9 precisamente la specie \"A. maranhensis\" all'interno della superfamiglia Diplocoidea. Comunque, alcune caratteristiche di queste vertebre suggeriscono che esso potesse essere un membro sopravvissuto fino a tarda epoca della linea basale dei diplocoidi. Inoltre, un'analisi cladistica pubblicata mostra l\"Amazonsaurus\" come essere derivato maggiormente dai rebbachisauridi, ma basale ai dicraeosauridi e ai diplodocidi con Diplocoidea (Salgado \"et al.\", 2004).\nBiogeografia.\nI diplocoidi basali sono stati rinvenuti in numerose zone del Sud America, cos\u00ec come nella parte nord dell'Africa, nel Primo Cretaceo, cos\u00ec come i sauropodi titanosauriani, e i carcharodontosauridi e gli spinorauridi teropodi. A partire dal Tardo periodo Cretaceo, i diplocoidi si sono estinti, mentre i titanosauri proliferavano. Anche le famiglie dei teropodi predatori del Primo Cretaceo furono sostituite da teropodi abelisauridi in tutti i continenti meridionali durante il Tardo Cretaceo (Carvalho \"et al.\", 2003; Novas \"et al.\", 2005)."}
{"id": "691280", "revid": "1265762", "url": "https://it.wikipedia.org/wiki?curid=691280", "title": "Jean Racine", "text": "Racine fu il massimo esponente, assieme a Pierre Corneille, del teatro tragico francese del Seicento.\nBiografia.\nNacque in una famiglia di fede giansenista, figlio primogenito di Jean Racine (1615-1643) e Jeanne Sconin (1612-1641), venendo battezzato a La Fert\u00e9-Milon il 22 dicembre 1639. Sua madre rimase nuovamente incinta poco dopo la nascita del futuro tragediografo, cosicch\u00e9 fu una nutrice ad occuparsi di Jean. Jeanne Sconin mor\u00ec nel gennaio 1641, dando alla luce Marie. Due anni pi\u00f9 tardi mor\u00ec anche il padre di Racine; il piccolo Jean fu affidato ai nonni paterni Jean Racine e Marie Desmoulins, mentre la neonata Marie fu data in cura ai nonni materni.\nMarie Desmoulins gli diede la possibilit\u00e0 di studiare presso eminenti grecisti, tra cui Antoine Le Maistre, Claude Lancelot e Pierre Nicole che lo iniziarono ai classici greci e influiranno notevolmente sulla sua opera. Per seguire gli studi filosofici si trasfer\u00ec a Parigi, entrando (probabilmente nel 1646) alle \u00ab Petites \u00c9coles \u00bb di Port-Royal, l'istituto dove aveva studiato anche Blaise Pascal. In questo periodo, durante un tumulto sollevato dalla Fronda, venne colpito da una pietra sopra l'occhio sinistro, rimediando una cicatrice che sarebbe rimasta visibile per tutta la sua vita. Tra il 1653 e il 1655 studi\u00f2 al collegio di Beauvais.\nNel 1655 torn\u00f2 a Port-Royal per completare la formazione retorica, seguito, a partire dall'anno successivo, dal medico giansenista Jean Hamon. In questo periodo Racine, ancora adolescente, compose i suoi primi testi, odi e inni di carattere religioso. Uscito dal collegio, venne accolto dallo zio Nicolas Vitart all'h\u00f4tel del duca di Luynes. Nell'ottobre 1661 si trasfer\u00ec presso lo zio Antonin Sconin a Uz\u00e8s, dove questi era vicario generale della diocesi e intendeva fargli usufruire di un beneficio ecclesiastico, ma Racine and\u00f2 progressivamente rifiutando la severa formazione giansenista impartitagli, preoccupandosi di ottenere piuttosto un ruolo nella vita mondana del tempo. L'anno prima, infatti, aveva composto l'ode \"La Nymphe de la Seine \u00e0 la Reine\" in occasione delle nozze di Luigi XIV, cui dedicher\u00e0 anche l'\"Ode sur la convalescence du Roi\" e \"La Renomm\u00e9e aux Muses\", quando, ventitreenne, torn\u00f2 a Parigi, facendo il suo ingresso a corte grazie all'intercessione del duca di Saint-Aignan.\nPrima dei diciotto mesi trascorsi a Uz\u00e8s, Racine era gi\u00e0 riuscito a farsi conoscere nel mondo intellettuale parigino. Vitart aveva infatti sottoposto la succitata ode per il matrimonio del re al giudizio dell'illustre critico Jean Chapelain - il quale lo prese sotto la sua protezione -, e al celebre Charles Perrault, cosicch\u00e9 la poesia era stata pubblicata nelle settimane successive. Il medesimo periodo segn\u00f2 anche l'inizio della duratura amicizia tra Racine e Jean de la Fontaine, con cui rimase in contatto epistolare durante il soggiorno nel mezzogiorno francese. Con il rientro nella grande citt\u00e0 e la pubblicazione dell'\"Ode sur la convalescence du Roi\", il poeta ricevette inoltre una gratifica economica da parte del sovrano. \nTuttavia, una vera emancipazione economica e la vera popolarit\u00e0 potevano venirgli solo dal teatro. Conscio delle sue abilit\u00e0 tragiche, si dedic\u00f2 alla composizione di un'opera basata sulla saga edipica, spinto, secondo quanto scrisse nella \"Prefazione\" del 1675, da \u00ab qualche persona di spirito \u00bb. \u00c8 probabile che Racine mentisse per giustificare l'insuccesso della \"pi\u00e8ce\" o il soggetto ardito - \u00ab ero molto giovane \u00bb, aggiunse -, ma non \u00e8 escluso che la \"Th\u00e9baide\" gli possa essere stata consigliata da amici quali Boileau o La Fontaine. La vicenda compositiva della prima tragedia rimane in gran parte avvolta nel mistero. Secondo alcuni fu scritta in gran parte a Uz\u00e8s, secondo altri Moli\u00e8re, alla cui \"troupe\" il tragediografo affid\u00f2 la messa in scena, avrebbe fornito a Racine il piano pronto per essere versificato, e emendato parti dell'opera.\nA quanto emerge dalla corrispondenza raciniana, il giovane poeta si sarebbe prima rivolto alla rivale compagnia dell'H\u00f4tel de Bourgogne, rinomata per la rappresentazione di tragedie, e solo in seguito ai tempi lunghi che gli venivano prospettati, impaziente, avrebbe scelto Moli\u00e8re (la cui \"troupe\" si distingueva meglio nelle commedie), che in quel momento voleva contraporre una \"Th\u00e9ba\u00efde\" a quella di Charles Boyer, prevista proprio all'H\u00f4tel de Bourgogne. In ogni caso \"La Th\u00e9ba\u00efde ou les Fr\u00e8res ennemis\", gi\u00e0 ultimata nel dicembre 1663, fu rappresentata il 20 giugno 1664, in un periodo infausto come quello estivo, riscuotendo scarso successo.\nIl decennio tra il 1667 e il 1677 fu per Racine il culmine della sua carriera. Con \"Andromaca\" trov\u00f2 per la prima volta il suo stile personale, a imitazione della tragedia greca. Il poeta era ormai alla pari con il suo famoso rivale Corneille. L'unica commedia \"I litiganti\", in cui cercava di competere con Moli\u00e8re, non ebbe molto successo. Le sue seguenti tragedie \"Britannico\", \"Berenice\" e \"Mitridate\" trattano della storia romana. Dopo il successo di \"Bajazet\", opera con numerosi intrighi alla corte turca, Racine fu eletto all'Acad\u00e9mie fran\u00e7aise il 12 gennaio 1673. Inoltre scrisse \"Ifigenia\", il cui soggetto \u00e8 tratto dal poeta greco Euripide. \"Fedra\" tratta ancora dalla mitologia greca ed \u00e8 considerata oggi il pezzo forte di Racine. Tuttavia, ebbe solo un moderato successo alla sua prima.\nNel 1677 divenne lo storiografo ufficiale della corte francese; nel 1679, forse a causa di uno scandalo di corte, si ritir\u00f2 a vita privata. In quel periodo la sua fede giansenista rifior\u00ec: Racine, che nel frattempo si era sposato con Cath\u00e9rine Romanet, da cui ebbe sette figli, torn\u00f2 al teatro solo tra il 1689 e il 1691, con opere a tema didattico-religioso tratte dall'Antico Testamento.\nRacine ricevette nel dicembre 1690 una carica di \u00ab\"Gentilhomme ordinaire de Sa Majest\u00e9\"\u00bb. Divenne parimenti [[Tesoriere di Francia], carica che gli assicurava una rendita. Infine venne nominato storiografo del re nel 1677, contemporaneamente a [[Nicolas Boileau]].\nGli ultimi anni di vita li trascorse, con la moglie e i figli, a [[Parigi]], dove mor\u00ec. Per sua espressa volont\u00e0 fu sepolto a [[Port-Royal des Champs]].\nTemi delle tragedie.\nI personaggi del teatro classicista di Racine sono antieroi a differenza di quelli delle tragedie di [[Corneille]]. Essi sono in bal\u00eca delle primitive passioni dell'animo, dell'odio, di torbidi rapporti di sangue (odio tra fratelli, amore [[incesto|incestuoso]]), incapaci di volont\u00e0, travolti dai propri insanabili conflitti interiori. La passione \u00e8 un'ineluttabile fatalit\u00e0 che piega i destini degli uomini e l'amore, sentimento devastante, \u00e8 spesso esasperato dalla gelosia. La debolezza d'animo dei personaggi ed il pessimismo dell'autore riflettono una visione [[giansenista]] dell'esistenza (\"[[Fedra (Racine)|Fedra]]\"). Racine \u00e8 quindi poeta della coscienza del male, dell'impossibilit\u00e0, per i suoi personaggi, di scegliere il bene e di sottrarsi al destino senza l'aiuto della Grazia di Dio. Frequenti sono le scene sanguinose e macabre e lo sfondo delle vicende \u00e8 cupo. La trama \u00e8 semplice e lineare ed il linguaggio \u00e8 elevato.\nCritica.\nA proposito della tragedia raciniana, emblematica della tragedia nell\"'\u00e2ge classique\" francese, [[Michel Foucault]] ha scritto: \u00abNel [[teatro]] di Racine ogni giornata \u00e8 minacciata da una notte: notte di [[Troia]] e dei massacri, notte dei desideri di [[Nerone]], notte romana di [[Tito (imperatore)|Tito]], notte di [[Atalia (Racine)|Atalia]]. Sono queste grandi facce di notte, questi quartieri d'ombra che frequentano il giorno senza lasciarsi annientare, e non spariranno se non nella nuova notte della morte. E, a loro volta, queste notti fantastiche sono ossessionate da una luce che forma come il riflesso infernale del giorno: incendio di Troia, torce dei [[pretoriani]], luce pallida del [[sogno]]. Nella [[tragedia classica francese]] giorno e notte sono disposti a specchio, si riflettono all'infinito e danno a questa semplice coppia un'improvvisa profondit\u00e0 che con un solo movimento avvolge tutta la vita e tutta la morte dell'uomo\u00bb.\nCollegamenti esterni.\n[[Categoria:Membri dell'Acad\u00e9mie fran\u00e7aise|Racine, Jean]]\n[[Categoria:Tesoriere di Francia]]"}
{"id": "691292", "revid": "729019", "url": "https://it.wikipedia.org/wiki?curid=691292", "title": "Battaglia navale di Syllaeum", "text": "La battaglia navale di Syllaeum fu combattuta nel 677 vicino a Syllaeum fra arabi musulmani e bizantini cristiani, in un periodo in cui si susseguivano battaglie fra questi contendenti, tanto in Anatolia quanto in Siria.\nLa battaglia.\nLa flotta arabo-musulmana era in guerra con la marina bizantina da cinque anni consecutivi, ostilit\u00e0 cominciante nel 672. Nel 677 gli arabi avevano lanciato una serie di incursioni lungo il litorale dell'Anatolia, nel mar di Marmara avanzava la marina araba, che puntava verso Costantinopoli, mentre allo stesso tempo un esercito arabo stava percorrendo l'Anatolia. Per coincidenza alcune popolazioni slave stavano attaccando Tessalonica, in questo modo l'esercito bizantino si dovette dividere in due per poter combattere su due fronti.\nL'Imperatore bizantino Costantino IV Pogonato aveva ordinato alla sua flotta di entrare in contatto con gli arabi vicino a Syllaeum, dove la flotta araba fu distrutta dal fuoco greco, una nuova arma bizantina che era stata utilizzata per la prima volta in battaglia e che si rivel\u00f2 efficace. Mentre gli arabi si ritiravano, ebbero la sfortuna di imbattersi in una tempesta che affond\u00f2 quasi tutte le loro navi superstiti.\nGrazie a questa battaglia decrebbe sensibilmente la minaccia araba che gravava sul quadrante orientale del Mediterraneo e una tregua dur\u00f2, ininterrotta, per quasi trent'anni."}
{"id": "691296", "revid": "28406", "url": "https://it.wikipedia.org/wiki?curid=691296", "title": "Battaglia di Syllaeum", "text": ""}
{"id": "691298", "revid": "121809714", "url": "https://it.wikipedia.org/wiki?curid=691298", "title": "Adri\u00e1n Campos", "text": "A met\u00e0 degli anni '80, ha guidato nella Formula 3 tedesca, mentre nel 1986 ha preso parte a diverse gare del campionato di Formula 3000.\nPrese il via a soli 17 gran premi e soltanto due volte riusc\u00ec a vedere la bandiera scacchi senza racimolare mai un punto iridato. Nel 1994 divenne campione spagnolo di Superturismo su un Alfa Romeo 155.\nDopo essersi ritirato dall'attivit\u00e0 agonistica \u00e8 rimasto nel mondo dell'automobilismo come team manager e proprietario della \" Campos Racing\", team fondato nel 1997 e impegnato negli anni su diversi fronti (Formula Nissan, F3 spagnola, GP2). Fu anche il fondatore della HRT Formula 1 Team.\n\u00c8 morto nel 2021 all'et\u00e0 di 60 anni a seguito di una dissezione aortica."}
{"id": "691300", "revid": "117110958", "url": "https://it.wikipedia.org/wiki?curid=691300", "title": "Dentina", "text": "La dentina \u00e8 la sostanza compresa tra lo smalto (esterno), il cemento alla radice del dente e la polpa.\n\u00c8 prodotta dagli odontoblasti della polpa dentaria attraverso un processo noto come dentinogenesi. Si tratta di un materiale poroso di colore giallognolo composto per il 70% di materiale inorganico, per il 18% di materiale organico e per il 12% di acqua. Essendo molto pi\u00f9 tenero dello smalto (la sua durezza sulla scala di Mohs \u00e8 circa 3), una volta esposto vi si creano facilmente delle cavit\u00e0. L'esposizione della dentina \u00e8 causa del fenomeno detto dei \"denti sensibili\". Lo strato di dentina funge da ammortizzatore e da sostegno per la corona del dente.\nLa dentina \u00e8 tessuto connettivo mineralizzato supportato su una matrice di proteine simili al collagene, la parte inorganica consiste di cristalli di idrossiapatite.\nStruttura.\nLa struttura microscopica della dentina \u00e8 piuttosto complessa. Microscopici canali, detti \"tubuli dentinali\" si irradiano dall'interno del dente, dalla polpa, verso l'esterno; nella dentina coronale hanno un andamento a s corsiva (sigmoide), pi\u00f9 rettilineo nella radice; il diametro dei tubuli \u00e8 massimo vicino alla polpa (2,5 \u00b5m) e si riduce progressivamente fino a 0,9 \u00b5m in prossimit\u00e0 dello smalto o del cemento, dove possono terminare con delle ramificazioni. I tubuli contengono processi odontoblastici detti fibre di Tomes (lunghe propaggini che si dipartono dalle cellule odontoblastiche situate nella periferia della polpa dentaria) e fluido dentinale (simile al plasma sanguigno), indispensabili per il nutrimento e per la sensibilit\u00e0 della dentina.\nI tubuli sono delimitati da dentina peritubulare, una dentina altamente mineralizzata prodotta dagli odontoblasti durante l'odontogenesi. In seguito a stimoli irritativi provenienti dall'esterno, gli odontoblasti riprendono la deposizione di dentina peritubulare riducendo il calibro dei tubuli, nel tentativo di proteggere il dente chiudendo la comunicazione tra polpa e dentina con il processo chiamato \"sclerosi dentinale\".\nNel tessuto dentinale possiamo trovare aree non correttamente mineralizzate, chiamate dentina interglobulare, caratteristiche di alcune anomalie dentali.\nLa maggior parte della dentina \u00e8 costituita da dentina intertubulare (attorno ai tubuli), che possiede numerose fibre collagene orientate perpendicolarmente rispetto ai tubuli.\nIn base al proprio sviluppo, la dentina \u00e8 ulteriormente suddivisa in: \nA differenza dello smalto, la dentina pu\u00f2 essere demineralizzata e colorata per l'analisi istologica.\nAnimali.\nIn molti mammiferi i tubuli hanno un andamento lievemente elicoidale all'interno della matrice solida.\nL'avorio delle zanne di elefante \u00e8 dentina solidificata. La struttura a tubuli della dentina \u00e8 responsabile della sua porosit\u00e0 e della sua elasticit\u00e0. Le zanne di elefante sono inizialmente coperte da un sottile strato di smalto che presto si consuma lasciando la dentina esposta. \nAlcuni mammiferi sfruttano la diversa velocit\u00e0 con cui la dentina si logora rispetto allo smalto, specialmente gli erbivori come il cavallo, il cervo e l'elefante. In molti erbivori, la superficie del dente \u00e8 irregolare perch\u00e9 composta da aree alterne di dentina e smalto; la maggiore usura della dentina lascia scoperte delle creste taglienti di smalto sulla superficie dei denti (specialmente i molari) che aiutano a masticare efficacemente il materiale vegetale fibroso."}
{"id": "691301", "revid": "73537", "url": "https://it.wikipedia.org/wiki?curid=691301", "title": "Chirghizistan", "text": ""}
{"id": "691302", "revid": "1451528", "url": "https://it.wikipedia.org/wiki?curid=691302", "title": "Alluvione di Campi Bisenzio del 15 novembre 1991", "text": "L'alluvione del 15 novembre 1991 a Campi Bisenzio, causata dalla rottura degli argini del fiume Bisenzio, fu la terza grande inondazione che colp\u00ec la cittadina toscana nel XX secolo, dopo quelle del 1926 e del 1966. A differenza delle precedenti, questa alluvione non colp\u00ec le frazioni o i quartieri periferici ma il capoluogo e non fu un evento imprevisto.\nL'allarme era infatti scattato gi\u00e0 nelle prime ore del pomeriggio del 15 novembre e la situazione si era fatta grave intorno alle 20, quando il livello del Bisenzio si era fatto davvero preoccupante, fino a decidere la chiusura dello storico ponte del capoluogo.\nVerso le 22 le acque del Bisenzio tracimarono nel quartiere di Santa Maria, passando attraverso le case che sorgono lungo l'argine ma circa venti minuti dopo il Bisenzio rompeva l'argine-strada dalla parte opposta, nella zona del rione delle \"Corti\" ed iniziava l'inondazione del capoluogo.\nLe acque invasero una larga parte del capoluogo, in particolare i rioni delle \"Corti\" e delle \"Case Nove\" e le zona delle Poste Centrali, arrivando nelle zone di \"Maccione\" e di \"Via Palagetta\".\nUnica vittima dell'alluvione fu una signora ottantatreenne, \"Dina Nistri\", dimorante nella zona delle Corti, a poca distanza dalla rotta e che fu travolta dalle acque nel proprio giardino.\nI danni dell'alluvione, sui quali si sarebbe in seguito innescata una feroce polemica, furono calcolati in 144 miliardi di lire dell'epoca. Da quel novembre 1991, il risanamento idraulico e la cura dei corsi d'acqua del territorio sarebbero stati una delle massime priorit\u00e0 delle varie amministrazioni comunali."}
{"id": "691303", "revid": "256896", "url": "https://it.wikipedia.org/wiki?curid=691303", "title": "Passo Cinque Croci", "text": "Il passo Cinque Croci (2.016\u00a0m) \u00e8 un valico alpino a sud della catena del Lagorai, fra la Cima Lagorai e la Cima d'Asta. Dal versante sud-occidentale si raggiunge, attraverso la Val Campelle, la Valsugana mentre da quello nord-orientale, tramite l'ampio giro della Valle del Vanoi, si arriva agli abitati di Caoria e Canal San Bovo.\nIl passo \u00e8 in buona parte sterrato e chiuso al traffico automobilistico da entrambi i versanti: \u00e8 perci\u00f2 transitabile solo in bicicletta o a piedi."}
{"id": "691304", "revid": "594360", "url": "https://it.wikipedia.org/wiki?curid=691304", "title": "Ahn Jung-hwan", "text": "Carriera.\nClub.\nDopo il debutto del 1998 nel calcio professionistico nella K-League con il Daewoo Royals, si trasfer\u00ec al Perugia con la formula del prestito in vista della stagione 2000-01.\nAi Mondiali del 2002 segn\u00f2 il golden gol che elimin\u00f2 l' agli ottavi di finale. All'epoca giocava proprio in Italia, nel Perugia, in prestito dal Busan I'Cons (il nuovo nome dei Daewoo Royals), e il giorno dopo la partita disputata il 18 giugno 2002, il presidente dei grifoni Luciano Gaucci, in un'intervista concessa a \"La Gazzetta dello Sport\", dichiar\u00f2 di non avere pi\u00f9 l'intenzione di pagare lo stipendio a uno che era stato la rovina del calcio italiano. Ma il Perugia aveva in verit\u00e0 riscattato il suo cartellino, tuttavia il coreano disse comunque che non avrebbe continuato a discutere con la presidenza del Perugia che l'aveva attaccato, dichiarando di voler lasciare la citt\u00e0 umbra. \nDopo aver tentato di trasferirsi in Inghilterra senza successo, ritorn\u00f2 quindi in Asia unendosi allo Shimizu S-Pulse, club di J. League. Dopo una stagione, si trasfer\u00ec in un'altra squadra giapponese, gli Yokohama F\u00b7Marinos. Dopo questa parentesi in Giappone fece ritorno in Europa per giocare nel Campionato di calcio francese con l'FC Metz nel luglio 2005.\nIl 16 gennaio 2006 fu invitato ad allenarsi con i Blackburn Rovers, ma fall\u00ec per due volte il provino. Nel febbraio 2006 raggiunse un accordo di 17 mesi con il in Germania. Dopo la retrocessione del club nella Zweite Bundesliga il contratto fu rescisso e nell'agosto del 2006 firm\u00f2 con il Suwon Samsung Bluewings, squadra sudcoreana.\nDopo 2 stagioni anonime nel Suwon Samsung Bluewings, ritorn\u00f2 nel club che lo lanci\u00f2, il Busan I'Park (la nuova denominazione dell'ex Daewoo Royals ed ex Busan I'Cons).\nNel marzo 2009 firm\u00f2 un contratto con il Dalian Shide per giocare nella Chinese Super League; a seguito delle buone prestazioni fornite, divenne il capitano della squadra e gli fu prolungato il contratto fino al dicembre del 2010.\nNazionale.\nConvocato per i Mondiali del 2002, segn\u00f2 il gol del pareggio contro gli Stati Uniti; dopo aver segnato, la squadra coreana esult\u00f2 mimando un pattinatore sul ghiaccio: infatti, durante i XIX Giochi olimpici invernali di sei mesi prima, il pattinatore coreano Kim Dong-sung fu squalificato per aver tagliato la strada al pattinatore americano Apolo Ohno nella gara dei 1500 m di short track; grazie alla squalifica, Ohno vinse la medaglia d'oro nonostante Kim avesse tagliato per primo la linea del traguardo. Agli ottavi segn\u00f2 il golden gol che elimin\u00f2 l\u2019Italia.\nFu convocato anche per i Mondiali del 2006 in Germania, risultando decisivo nella prima partita contro il Togo (2-1), quando segn\u00f2 il gol vincente dopo essere entrato dalla panchina mentre la Corea stava perdendo per 1-0.\nDopo qualche anno, torn\u00f2 ad un ottimo livello fino ad essere richiamato in nazionale per la partita contro la Giordania valida per le qualificazioni al campionato mondiale di calcio 2010. Nel 2010 disput\u00f2 le sue ultime 3 partite con la nazionale. Insieme a Park Ji-sung \u00e8 il giocatore asiatico che ha segnato pi\u00f9 gol nella Coppa del Mondo, con 3 reti all'attivo.\nVita privata.\n\u00c8 sposato con una modella gi\u00e0 vincitrice di Miss Corea, Lee Hye-won."}
{"id": "691306", "revid": "1543377", "url": "https://it.wikipedia.org/wiki?curid=691306", "title": "Termopili", "text": "Le Termopili o, pi\u00f9 correttamente, Termopile (, ) sono una localit\u00e0 greca dove nell'antichit\u00e0 esisteva uno stretto passaggio costiero. Il nome significa all'incirca \"porte calde\" e deriva dalla presenza di numerose sorgenti naturali di acqua calda.\n\u00c8 nota soprattutto per la battaglia delle Termopili del 480 a.C., nella quale una piccola forza greca comandata dal re di Sparta Leonida I e composta da vari contingenti, tra i quali spiccavano i soldati scelti spartani, rallent\u00f2 l'avanzata dell'esercito persiano comandato da Serse I a prezzo della quasi completa distruzione; da allora il termine \u00abtermopili\u00bb \u00e8 utilizzato per indicare una tragica ed eroica resistenza nei confronti di un nemico molto pi\u00f9 potente.\nOra una nuova strada principale divide il passo, ed il moderno monumento a Leonida \u00e8 ad est di essa. La strada attraversa la collina dove \u00e8 inciso nella pietra l'epitaffio di Simonide. Le Termopili sono conosciute tristemente anche come \"ferro di cavallo di Maliakos\" o \"ferro di cavallo della morte\": qui si trova la parte pi\u00f9 stretta della strada che collega il nord e il sud della Grecia, che ha molte curve ed \u00e8 stata luogo di molti incidenti automobilistici.\nCaratteristiche.\nLa localit\u00e0 \u00e8 un passaggio quasi obbligato lungo la principale direttrice greca nord-sud tra la Locride e la Tessaglia e per questo \u00e8 stata teatro di numerose battaglie.\nIl passaggio si trovava tra il monte Eta e un acquitrino inaccessibile che costituiva il limite del golfo Maliaco. A causa della variazione del corso dei fiumi e del conseguente cambiamento della configurazione della costa, le Termopili sono ora molto diverse da come si presentavano un tempo, quindi bisogna tener conto che i dati riportatici da Erodoto e dagli altri autori antichi si riferiscono ad una situazione diversa da quella attuale.\nAl tempo di Erodoto il fiume Spercheo scorreva verso il mare ad est della citt\u00e0 di Anticira, decisamente ad ovest del passaggio; a venti stadi ad est del suddetto fiume ce n'era un altro, il Dira, e ancora, ad altri venti stadi, un terzo, il Melas, distante cinque stadi dalla citt\u00e0 di Eraclea Trachinia. Tra le montagne dove si trovava Eraclea Trachinia e il mare la pianura diventava pi\u00f9 ampia. Ancora pi\u00f9 ad est c'era l'Asopo, che sgorgava da una gola rocciosa, e ad est c'\u00e8 un piccolo ruscello, chiamato Fenice, che confluisce nell'Asopo. Dal Fenice al passo delle Termopili, secondo Erodoto, c'erano quindici stadi. Vicino all'unione dei due fiumi, il monte Eta si avvicinava cos\u00ec tanto allo stagno da permettere il passaggio di un solo carro. Nelle immediate vicinanze del passo si trovava la citt\u00e0 di Antela, celebre per i templi dell'Anfizionia e di Demetra Anfizionica, dove si trovavano i seggi dei membri del consiglio Anfizionico, che teneva qui i suoi incontri autunnali. Ad Anthela il monte Eta si allontanava leggermente dalla costa, lasciando cos\u00ec spazio ad una pianura di meno di un chilometro di larghezza; ad Alpeni, la prima citt\u00e0 della Locride, lo spazio si restringeva nuovamente fino a lasciare passare nuovamente al massimo un solo carro alla volta.\nAlle Termopili erano presenti alcune sorgenti di acqua calda consacrate ad Ercole, che erano chiamate , cio\u00e8 \"pentole\", alludendo alle celle preparate per i bagnanti. Qui i Focesi avevano anticamente costruito un muro per difendere il loro paese dagli attacchi dei Tessali e lo avevano lasciato in modo da deviare le acque e rendere il passaggio impraticabile. Da ci\u00f2 si apprende che le vere e proprie Termopili si trovavano presso Alpeni, ma il nome \u00e8 stato applicato anche all'intera zona compresa tra la foce dell'Asopo e Alpeni.\nLe Termopili, quindi, erano composte da due stretti passaggi con una pianura nel mezzo di poco meno di due chilometri di lunghezza e meno di uno di larghezza. La parte del monte Eta che sovrastava le Termopili \u00e8 chiamata \"Callidromo\" da Tito Livio e da Strabone, ma entrambi gli storici, erroneamente, l'hanno indicata come la parte pi\u00f9 alta del rilievo. Livio dice che il passaggio era largo 60 stadi.\nA causa dei sedimenti portati dai vari fiumi che si gettano nel golfo Maliaco, si sono venuti a creare tre o quattro chilometri di nuove terre, cosicch\u00e9 ora le Termopili non sono pi\u00f9 vicine al mare. Inoltre lo Spercheo, invece di continuare a scorrere verso il mare in direzione est, ha notevolmente piegato verso ovest delle Termopili e ora continua il suo corso parallelamente al passo, ad un chilometro e mezzo da quello. I fiumi Dira, Melas e Asopo, che in passato si gettavano nel mare da diverse foci, ora scaricano le loro acque nello Spercheo. Oltre ai sedimenti fluviali c'\u00e8 stato un deposito di detriti causati dalle sorgenti calde, il che ha causato la formazione di un nuovo sostanzioso strato di terreno sopra al livello dell'antichit\u00e0.\nL'attuale situazione del passaggio \u00e8 stata descritta nell'Ottocento da William Martin Leake, il quale scrisse che, entrando da ovest, attravers\u00f2 un torrente di acqua calda correndo con grande rapidit\u00e0 verso lo Sprecheio e sollevando una grande quantit\u00e0 di detriti rossi. Questo torrente doveva essere il Fenice, che probabilmente doveva il suo nome al colore dei sedimenti. Dopo aver attraversato uno stagno salato, la sorgente del Fenice, e un fiume di acqua salata fredda, Leake entr\u00f2 in quella che Erodoto chiamava la piana di Anthela, un lungo pendio triangolare formato da un terreno duro e ghiaioso e coperto di arbusti.\nA questa pianura si poteva accedere attraverso un'agevole discesa, cosicch\u00e9 l'ingresso occidentale non aveva alcuna importanza strategica. Dopo aver raggiunto l'apertura orientale si arrivava ad un terreno bianco leggermente sopraelevato, formato dal deposito delle vicine sorgenti saline delle Termopili. Queste sorgenti avevano due fonti principali, quella superiore o occidentale, ai piedi delle pendici pi\u00f9 ripide della montagna, e quella bassa o orientale, a 180 metri di distanza. Dalla sorgente inferiore l'acqua veniva condotta attraverso un canale artificiale ad un mulino situato a 350 metri di distanza. Questa acqua emette un forte vapore solforoso, e, raggiunta la ruota del mulino, si sprigionava una grande nuvola di vapore. Al di l\u00e0 della collina ci sono delle alture coniche e nelle loro vicinanze si trovano due saline contenenti acqua fredda; ma dato che quest'acqua ha la stessa composizione di quella delle terme, alla sua origine ha probabilmente anche lo stesso calore. Leake osserva che l'acqua di questi stagni, come quella delle sorgenti calde, \u00e8 di colore blu scuro, verificando cos\u00ec ci\u00f2 che scrive Pausania, che afferma che l'acqua pi\u00f9 blu che aveva mai visto si trovava in uno dei bagni alle Termopili.\nLe sorgenti di questo punto sono molto pi\u00f9 calde e hanno lasciato molti pi\u00f9 detriti di quelle posizionate dall'altra estremit\u00e0 della piana, chiamate \"false Termopili\". Al passo delle Termopili si possono vedere le fondamenta di un muro ellenico, senza dubbio i resti di opere difensive atte a proteggere il passaggio; alla sinistra vi sono un tumulo e le fondamenta di un monumento circolare.\nAd un chilometro di distanza c'\u00e8 anche un profondo burrone in cui confluiscono i torrenti che scendono dal monte Callidromo e che permette il passaggio pi\u00f9 semplice e diretto per la cima della montagna. Si tratta probabilmente del sentiero di montagna attraverso il quale i Persiani poterono attaccare la retroguardia dell'esercito greco nel 480 a.C. Questo \u00e8 chiamato da Erodoto Anopea (), cos\u00ec come la zona del monte su cui si trova, anzich\u00e9 Callidromo. Erodoto afferma che il sentiero inizia dalla gola dell'Asopo, passa sopra la cresta della montagna e termina vicino ad Alpeni, vicino ad una strozzatura della strada.\nBattaglie.\nPer la sua importanza strategica il valico \u00e8 stato teatro di numerose battaglie.\nSeconda guerra persiana.\nLe Termopili sono conosciute soprattutto per la battaglia che ebbe luogo nel 480 a.C., nella quale una minoritaria forza greca combinata di circa cinquemila soldati tenne testa per tre giorni ai Persiani che avanzavano sotto la guida di Serse. Le forze miste greche, composte da 7 000 soldati, includevano i 300 Spartani e altre truppe di Tegea, Mantinea, Orcomeno di Arcadia, Fliunte, Micene, Corinto, Tebe, dell'Arcadia, della Focide e della Locride e una non specificata quantit\u00e0 di schiavi (almeno uno per ogni oplita e che poteva essere armato in un modo leggero). I Persiani erano molto pi\u00f9 numerosi (dai 70.000 ai 300.000), anche se il numero esatto \u00e8 tuttora dibattuto. Per proteggere i Greci schierati a Sparta da un possibile attacco navale persiano il comandante delle navi greche, Temistocle posizion\u00f2 la flotta a Capo Artemisio, a nord delle Termopili, per tenere sotto controllo i dintorni dello stretto.\nI Greci resistettero fino a quando un pastore del luogo chiamato Efialte rivel\u00f2 a Serse l'esistenza del passo di Anopea, che gli permise di aggirare i Greci. Leonida rimand\u00f2 in patria gran parte dei suoi, mentre gli Spartani e i Tespiesi, un migliaio di uomini in tutto, restarono a resistere all'avanzata fino all'ultimo uomo.\nLeonida, che aveva fatto riparare il muro del Focesi e lo aveva ampliato ad est della salina occidentale, lo oltrepass\u00f2 e si dispose nella parte pi\u00f9 larga del passo e decise di resistere fino all'ultimo insieme ai suoi Spartiati. All'arrivo dei Persiani, i Greci si ritirarono dietro al muro e presero posizione su una collina in mezzo al passaggio, dove, successivamente, venne eretto un leone di pietra in memoria di Leonida. Leake identifica questa collina con la pi\u00f9 occidentale delle due descritte in precedenza, essendo questa pi\u00f9 vicina dell'altra al muro focese e trovandosi nel punto pi\u00f9 stretto del passo.\nI film \"L'eroe di Sparta\" (1962) e \"300\" (2007) sono basati su questa battaglia.\nTerza guerra sacra.\nNel 353-352 a.C., durante la terza guerra sacra, combattuta principalmente tra l'Anfizionia delfica, rappresentata da Tebe e Filippo II di Macedonia, e i Focesi, avvenne un piccolo scontro alle Termopili. La guerra fu causata da una pesante multa inflitta ai Focesi nel 357 a.C. per la coltivazione della terra sacra. Gli Spartani, anch'essi multati, in realt\u00e0 non combatterono mai, venendo infine condonata loro la penale.\nInvasione gallica dei Balcani.\nNel 279 a.C. l'esercito di una coalizione di Greci combatt\u00e9 presso le Termopili tentando di bloccare l'invasione dei Galli comandati da Brenno, che stavano marciando a sud con l'intenzione di saccheggiare il santuario di Delfi. I Greci mantennero la posizione per diversi giorni, finch\u00e9 alcuni traditori dei greci condussero gli invasori sul monte Callidromo, attraverso lo stesso percorso compiuto da Idarne due secoli prima. I Greci, capendo di non poter pi\u00f9 tenere la linea di difesa, si imbarcarono sulle loro navi e si ritirarono senza grandi perdite.\nPrima guerra macedonica.\nNel 207 a.C., durante la prima guerra dei Romani contro Filippo V di Macedonia, gli Etoli, che erano allora alleati dei Romani, fortificarono le Termopili con un fossato e un bastione, ma Filippo, poco dopo, riusc\u00ec a forzare il passo.\nGuerra siriaca.\nNel 191 a.C. Antioco III, in guerra con i Romani, stabil\u00ec la sua linea difensiva alla Termopili, che fortific\u00f2 con un doppio bastione, un fossato e un muro, e, per evitare che i Romani attraversassero le montagne e lo aggirassero, presidi\u00f2 con 2000 Etoli le tre cime del monte, denominate Callidromo, Teichio e Rodunzia. Il console Manio Acilio Glabrione (console 191 a.C.) invi\u00f2 alcune truppe contro Antioco e allo stesso tempo attacc\u00f2 il presidio sul sentiero. Mentre la battaglia sulla cima del monte infuriava, un reparto romano, che era riuscito a prendere il Callidromo, apparve sulle alture minacciando la retroguardia del re, volgendo in fuga Antioco. Si vedono ancora i resti di tre fortezze greche sulle alture sopra alle Termopili, identificabili forse con le tre alture citate da Livio. Appiano nomina solo il Callidromo e il Teichio, mentre Strabone menziona anche il Rodunzia. Procopio riferisce che le fortificazioni delle Termopili sono state restaurate da Giustiniano.\nGuerra bulgaro-bizantina.\nNel 997 lo zar bulgaro Samuele di Bulgaria invase la Grecia e avanz\u00f2 fino al Peloponneso. Al suo ritorno, presso il fiume Spercheo, vicino alle Termopili, trov\u00f2 un esercito bizantino comandato da Niceforo Urano. Dal momento che il fiume era in piena, entrambi gli schieramenti si accamparono sulle rive opposte senza compiere alcuna azione. Fiduciosi che i Bizantini non potessero attraversare il fiume, i Bulgari abbassarono la guardia e vennero colti di sorpresa da un gruppo di esploratori bizantini che avevano scoperto un guado pi\u00f9 a monte.\nGuerra di Indipendenza greca.\nNel 1821, un gruppo di combattenti greci guidati da Athanasios Diakos fecero resistenza vicino al passo e fermarono un gruppo di 8.000 Turchi dal marciare sulla Tessaglia per fermare la rivolta in Roumeli e nel Peloponneso. Diakos, dopo aver opposto un'ultima resistenza al ponte di Alamana fu catturato e ucciso con 48 dei suoi uomini.\nSeconda guerra mondiale.\nNel 1941 durante la Seconda guerra mondiale le forze ANZAC ostacolarono gli eserciti tedeschi nell'area abbastanza da permettere l'evacuazione dell'esercito di spedizione britannico dalla Grecia. Questo conflitto divenne famoso anche con il nome di Battaglia delle Termopili, probabilmente perch\u00e9 i due schieramenti conoscevano solo il nome di questo posto nell'intera regione di Phthiotis. Tale era la fama delle Termopili che il sabotaggio del ponte di Gorgopotamos nel 1942 venne riportato nei documenti tedeschi dell'epoca col nome de \"il recente sabotaggio nei pressi delle Termopili\"."}
{"id": "691311", "revid": "729019", "url": "https://it.wikipedia.org/wiki?curid=691311", "title": "Lou Thesz", "text": "Figlio di immigrati dall'impero austro-ungarico, Thesz \u00e8 un sei volte campione del mondo e uno tra i pi\u00f9 longevi di sempre. \u00c8 maggiormente noto per aver vinto nella National Wrestling Alliance (NWA), dove fu anche il primo introdotto nella NWA Hall of Fame, tre NWA World Heavyweight Championship, che detenne per un totale di dieci anni, tre mesi e nove giorni (3.749 giorni), pi\u00f9 di chiunque altro nella storia del titolo.\nUniversalmente riconosciuto come uno dei wrestler pi\u00f9 influenti nella storia del wrestling e generalmente considerato tra i pi\u00f9 grandi wrestler di tutti i tempi, Thesz \u00e8 anche l'unico wrestler maschio ad aver combattuto in sette decenni diversi (dagli anni trenta agli anni novanta) e contribu\u00ec alla creazione di manovre che al giorno d'oggi fanno parte del bagaglio tecnico di molti wrestler, come ad esempio il belly to back waistlock suplex (successivamente conosciuto con il nome di German suplex a causa della sua associazione con Karl Gotch, wrestler tedesco), la Lou Thesz press, la powerbomb e la stepover toehold facelock (nota anche come STF).\nThesz fa parte di numerose \"hall of fame\" dedicate al wrestling, in cui spesso \u00e8 stato anche il primo introdotto: esse sono la Professional Wrestling Hall of Fame and Museum, la Wrestling Observer Newsletter Hall of Fame, la NWA Hall of Fame, la WCW Hall of Fame, la George Tragos/Lou Thesz Pro Wrestling Hall of Fame e la WWE Hall of Fame.\nCarriera nel wrestling.\nLou Thesz nacque da genitori ungheresi a Banat (nel Michigan), ma la sua famiglia si trasfer\u00ec presto a St. Louis (nel Missouri), quando lui era ancora piccolo. Cattolico romano, fin da bambino venne allenato dal padre alla lotta greco-romana, che gli forn\u00ec le basi fondamentali dei suoi successivi successi nel wrestling. Alle scuole superiori entr\u00f2 con successo nella squadra di wrestling dilettantistico della scuola; come ricord\u00f2 molti anni dopo, lui e un amico \"misero in scena\" un drammatico match l'uno contro l'altro durante un torneo e si stupirono tantissimo nel vedere che nessuno si era accorto che stavano fingendo. Da adolescente venne inoltre allenato nella lotta studentesca dal leggendario wrestler Ad Santel.\nAll'et\u00e0 di sedici anni Thesz fece il suo debutto nel mondo del wrestling nel 1932. Ben presto incontr\u00f2 Ed \"Strangler\" Lewis, la pi\u00f9 grande stella del wrestling degli anni venti, che incoraggi\u00f2 il giovane Thesz a specializzarsi nelle prese di sottomissione (la tecnica di imprigionare l'avversario in prese che dovrebbero costringerlo alla resa per sottomissione) e con cui svilupp\u00f2 una forte e reciproca amicizia. Nel 1937 Thesz era ormai diventato uno dei wrestler pi\u00f9 famosi della zona di St. Louis e il 29 dicembre sconfisse Everett Marshall conquistando l'American Wrestling Association World Heavyweight Championship, primo dei suoi numerosi titoli mondiali. Con questa vittoria, all'et\u00e0 di ventuno anni, divenne inoltre il pi\u00f9 giovane campione del mondo della storia, primato tuttora imbattuto. Sei settimane dopo, pi\u00f9 precisamente quarantadue giorni dopo, Thesz perse il titolo in un match contro Steve \"Crusher\" Casey a Boston, ma lo rivinse nel 1939 (battendo nuovamente Marshall) e ancora nel 1948 (questa volta sconfiggendo Bill Longson).\nNel 1948 venne fondata la National Wrestling Alliance (NWA) con l'intenzione di eleggere un campione mondiale indiscusso dalla miriade di titoli regionali esistenti in Nord America. Orville Brown, il detentore del Midwest World Heavyweight Championship, fu nominato primo campione del mondo ufficiale. All'epoca Thesz era a capo di un gruppo di organizzatori dei quali facevano parte anche Bobby Managoff, il promotore canadese Frank Tunney ed Eddie Quinn, che era attivo nella zona di St. Louis dove il promotore della NWA Sam Muchnick rappresentava l'opposizione. Quinn e Muchnick misero fine alla loro guerra tra federazioni e quella di Thesz venne assorbita dalla NWA. Parte dell'accordo era un match per l'unificazione del titolo tra Brown e Thesz, che deteneva il titolo mondiale NWA. Tuttavia poche settimane prima dell'incontro Brown rimase coinvolto in un grave incidente d'auto che pose fine alla sua carriera come wrestler e dovette forzatamente rendere vacante il titolo di campione che la NWA assegn\u00f2 d'ufficio al primo sfidante, cio\u00e8 lo stesso Thesz, che tra il 1949 e il 1956 si diede da fare per unificare tutti i restanti titoli locali esistenti nel National Wrestling Alliance World Heavyweight Championship. Nel 1952 sconfisse Baron Michele Leone a Los Angeles per il titolo mondiale della California e divenne il primo campione indiscusso del wrestling sin dai tempi di Frank Gotch e Georg Hackenschmidt. Alla fine Thesz cedette il titolo a Whipper Billy Watson nel 1956 e si prese qualche mese di pausa per riprendersi da un infortunio alla caviglia. Riconquist\u00f2 il titolo contro lo stesso Watson sette mesi pi\u00f9 tardi.\nIl 1957 fu un anno importante per Thesz: il 14 giugno ebbe luogo la prima macchia sulla sua reputazione di campione indiscusso nel corso di un incontro con \u00c9douard Carpentier. Il match, con stipulazione al meglio dei tre schienamenti, venne falsato quando si era sul due pari a causa di un reale infortunio alla schiena di Thesz, che dovette farsi schienare forzatamente poich\u00e9 impossibilitato a continuare. Carpentier venne dichiarato vincitore, ma la NWA decise di non riconoscere il cambio di titolo, adducendo come motivo il fatto che esso non poteva essere vinto a causa di un infortunio. Nonostante la decisione della NWA alcune federazioni minori riconobbero ugualmente Carpentier come nuovo campione mondiale. Quello stesso anno Thesz divent\u00f2 il primo wrestler a difendere il titolo in Giappone, dove combatt\u00e9 contro Rikid\u014dzan in una serie di cruenti match della durata di un'ora tutti finiti in pareggio per limiti di tempo. I loro scontri monopolizzarono l'attenzione dei media giapponesi, rendendo il wrestling uno degli sport pi\u00f9 popolari. Realizzando le grosse prospettive di guadagno in Giappone, Thesz chiese ai dirigenti NWA di concedere che il titolo mondiale NWA venisse regolarmente difeso in Giappone, ma la sua proposta non venne accettata e Thesz allora chiese di cedere il suo titolo all'amico Dick Hutton, piuttosto che a \"Nature Boy\" Buddy Rogers, con il quale aveva cattivi rapporti anche nella vita reale. Thesz and\u00f2 in \"tourn\u00e9e\" in Europa e Giappone, presentandosi alla folla come \"campione internazionale NWA\"; tale titolo (il cui nome completo era il National Wrestling Alliance International Heavyweight Championship, di cui fu il campione inaugurale) \u00e8 riconosciuto tuttora dalla All Japan Pro Wrestling come parte del Triple Crown Heavyweight Championship.\nNel 1963 Thesz usc\u00ec dal suo semi-ritiro per vincere il suo terzo titolo mondiale NWA contro Buddy Rogers quando ormai aveva gi\u00e0 quarantasei anni. La leggenda narra che Rogers non fosse molto convinto di perdere contro Thesz e che quest'ultimo gli disse: \u00abPossiamo farlo con le buone, oppure con le cattive\u00bb, intendendo dire che sarebbe stato anche disposto a combattere veramente contro Rogers. Detenne il titolo fino al 1966, quando fu battuto da Gene Kiniski.\nNei successivi tredici anni Thesz continu\u00f2 a combattere sporadicamente, vincendo l'ultimo suo titolo importante in Messico nel 1978, divenendo il primo detentore dello Universal Wrestling Alliance Heavyweight Championship all'et\u00e0 di sessantadue anni, per poi perderlo un anno dopo contro El Canek. Dopo aver combattuto contro Luke Graham nel 1979, all'et\u00e0 di settantaquattro anni lott\u00f2 ancora in un ultimo match il 26 dicembre 1990 a Hamamatsu (in Giappone) contro il suo \"protetto\" Masahiro Chono.\nMorte.\nThesz mor\u00ec il 28 aprile 2002. Il suo corpo fu cremato e le ceneri disperse nel Merrimack, nei pressi di St. Louis.\nLou Thesz press.\nLa Lou Thesz press \u00e8 una mossa che consiste nel saltare addosso all'avversario con tutto il corpo facendolo cadere di schiena sul ring; solitamente la manovra \u00e8 seguita da una scarica di pugni al volto."}
{"id": "691313", "revid": "26630", "url": "https://it.wikipedia.org/wiki?curid=691313", "title": "Narciso (mitologia)", "text": "Narciso () \u00e8 un personaggio della mitologia greca, un giovane cacciatore, famoso per la sua bellezza. Figlio della ninfa Liriope e del dio fluviale Cefiso (o, secondo un'altra versione, di Selene ed Endimione), nel mito appare incredibilmente crudele, in quanto disdegna ogni persona che lo ama. A seguito di una punizione divina, s'innamora della sua stessa immagine riflessa in uno specchio d'acqua e muore cadendo nel lago in cui si specchiava.\nEsistono diverse versioni del mito: una proviene dai Papiri di Ossirinco ed \u00e8 attribuita a Partenio; un'altra si trova nelle \"Narrazioni\" di Conone, datata fra il 36 a.C. e il 17 d.C., mentre le pi\u00f9 note sono la versione di Ovidio, contenuta nelle \"Metamorfosi\", e quella di Pausania, proveniente dalla sua Guida o \"Periegesi della Grecia\".\nLa versione ellenica.\nLa versione ellenica del mito appare come una sorta di racconto morale, nella quale il superbo e insensibile Narciso viene punito dagli Dei per aver respinto tutti i suoi pretendenti di sesso maschile e, in un certo qual senso, lo stesso Eros. Il racconto \u00e8 quindi pensato come una storia di ammonimento rivolto ai giovani.\nFino a poco tempo fa, le due fonti per questa versione del mito erano un compendio delle opere di Conone, un greco contemporaneo di Ovidio, conservato nella \"Biblioteca\" di Fozio e un brano di Pausania, vissuto circa 150 anni dopo Ovidio. Un racconto molto simile \u00e8 stato per\u00f2 scoperto nel 2004 tra i papiri di Ossirinco, che si crede messi per iscritto da Partenio. Questa versione precede quella di Ovidio di almeno cinquant'anni.\nIl mito greco narra che Narciso aveva molti innamorati, che lui costantemente respingeva fino a farli desistere. Solo un giovane ragazzo, Aminia, non si dava per vinto, tanto che Narciso gli don\u00f2 una spada perch\u00e9 si uccidesse. Aminia, obbedendo al volere di Narciso, si trafisse l'addome davanti alla sua casa, avendo prima invocato gli dei per ottenere una giusta vendetta.\nLa vendetta si comp\u00ec quando Narciso, contemplando in una fonte la sua bellezza, rest\u00f2 incantato dalla sua immagine riflessa, innamorandosi perdutamente di se stesso. Completando la simmetria del racconto, preso dalla disperazione e sopraffatto dal pentimento, Narciso prese la spada che aveva donato ad Aminia e si uccise trafiggendosi il petto. Dalla terra sulla quale fu versato il suo sangue, si dice che spunt\u00f2 per la prima volta l'omonimo fiore.\nLa versione romana.\nNel racconto di Ovidio, probabilmente basato sulla versione di Partenio, ma modificata al fine di aumentarne il \"pathos\", Eco, una ninfa dei monti, si innamor\u00f2 di un giovane vanitoso di nome Narciso, figlio di Cefiso, una divinit\u00e0 fluviale, e della ninfa Liriope. Cefiso aveva circondato Liriope con i suoi corsi d'acqua e, avendola cos\u00ec intrappolata, aveva sedotto la ninfa, che diede alla luce un bambino di eccezionale bellezza. Preoccupata per il futuro del bimbo, Liriope consult\u00f2 l'indovino Tiresia, il quale predisse che Narciso avrebbe raggiunto la vecchiaia \"se non avesse mai conosciuto se stesso.\"\nQuando Narciso raggiunse il sedicesimo anno di et\u00e0 era un giovane di tale bellezza, che ogni abitante della citt\u00e0, uomo o donna, giovane o vecchio, s'innamorava di lui; ma Narciso, orgogliosamente, respingeva tutti. Un giorno, mentre era a caccia di cervi, la ninfa Eco furtivamente segu\u00ec il bel giovane tra i boschi, desiderosa di rivolgergli la parola, ma era incapace di parlare per prima, perch\u00e9 costretta a ripetere sempre le ultime parole di ci\u00f2 che le veniva detto; era stata infatti punita da Giunone, perch\u00e9 l'aveva distratta con dei lunghi racconti mentre le altre ninfe, amanti di Giove, si nascondevano.\nNarciso, quando sent\u00ec dei passi, grid\u00f2: \"Chi \u00e8 l\u00e0?\", Eco rispose: \"Chi \u00e8 l\u00e0?\" e cos\u00ec continu\u00f2, finch\u00e9 Eco non si mostr\u00f2 e corse ad abbracciare il bel giovane. Narciso, per\u00f2, allontan\u00f2 immediatamente in malo modo la ninfa, dicendole di lasciarlo solo. Eco, con il cuore infranto, trascorse il resto della sua vita in valli solitarie, gemendo per il suo amore non corrisposto, finch\u00e9 di lei rimase solo la voce.\nNemesi, ascoltando questi lamenti, decise di punire il crudele Narciso. Il ragazzo, mentre era nel bosco, s'imbatt\u00e9 in una pozza profonda e si accucci\u00f2 su di essa per bere. Non appena vide per la prima volta nella sua vita la sua immagine riflessa, s'innamor\u00f2 perdutamente del bel ragazzo che stava fissando, senza rendersi conto che era lui stesso. Solo dopo un po' si accorse che l'immagine riflessa apparteneva a s\u00e9 stesso e, comprendendo che non avrebbe mai potuto ottenere quell'amore, si lasci\u00f2 morire struggendosi inutilmente; si compiva cos\u00ec la profezia di Tiresia.\nQuando le Naiadi e le Driadi vollero prendere il suo corpo per collocarlo sul rogo funebre, al suo posto trovarono un fiore, al quale fu dato il nome di narciso. Si narra che Narciso, quando attravers\u00f2 lo Stige, il fiume dei morti, per entrare nell'Oltretomba, si affacci\u00f2 sulle acque limacciose del fiume, sperando di poter ammirare ancora una volta il suo riflesso.\nLa versione di Pausania.\nPausania individua la fonte di Narciso a Tespie, in Beozia. Lo scrittore greco trova poco credibile che qualcuno non sia in grado di distinguere un riflesso da una persona reale e cita una variante meno nota, alla quale d\u00e0 pi\u00f9 credito.\nIn questa versione, Narciso aveva una sorella gemella, del tutto somigliante a lui, con la quale andava spesso a caccia. Narciso alla fine s'innamor\u00f2 di lei e, quando questa mor\u00ec, recandosi alla fonte, cap\u00ec di vedere la propria immagine, ma quel viso assomigliava cos\u00ec tanto alla sorella amata, che gli era di grande consolazione.\nPausania, inoltre, fa notare che il fiore narciso doveva esistere ben prima del personaggio omonimo, visto che il poeta epico Pamphos, vissuto molti anni prima, nei suoi versi narra che, quando Persefone fu rapita da Ade, stava raccogliendo proprio dei narcisi.\nNella cultura di massa.\nIl mito di Narciso \u00e8 stato un'assidua fonte d'ispirazione per gli artisti fino ai giorni nostri, anche ben prima che il poeta latino Ovidio includesse una versione del mito nel libro III delle sue \"Metamorfosi\".\nPittura.\nFra i principali pittori che hanno dedicato opere al mito di Narciso si possono citare: Caravaggio (\"Narciso, 1600 ca.\"), Nicolas Poussin (\"Narciso ed Eco\", 1630 ca.), Fran\u00e7ois Lemoyne (\"Narciso\", 1728), William Turner (\"Narciso ed Eco\", 1804), John William Waterhouse (\"Eco and Narciso\", 1903), Salvador Dal\u00ed (\"Metamorfosi di Narciso\", 1937).\nLetteratura.\nIl mito e la figura di Narciso sono stati ripresi in secoli pi\u00f9 recenti da vari poeti, ad esempio John Keats e Alfred Edward Housman.\nIl mito ha influenzato la cultura omoerotica dell'era vittoriana, attraverso lo studio di Andr\u00e9 Gide del mito (\"Il Trattato di Narciso\", 1891) e l'opera di Oscar Wilde, soprattutto il romanzo \"Il ritratto di Dorian Gray\".\nF\u00ebdor Dostoevskij utilizza in alcune poesie e romanzi personaggi con un carattere simile a Narciso (come Jakov Petrovic Goljadkin ne \"Il sosia\", 1846).\nNel romanzo di Stendhal \"Il rosso e il nero\" (1830) il personaggio di Mathilde mostra un tipico carattere narcisista; dice difatti il principe Korasoff a Julien Sorel: \"Guarda solo se stessa, invece di guardare voi, e cos\u00ec non vi conosce\".\nHerman Melville fa riferimento al mito di Narciso nel suo romanzo \"Moby Dick\", quando Ismaele spiega che il mito \u00e8 la chiave di tutto, riferendosi alla questione se sia possibile ritrovare l'essenza della verit\u00e0 all'interno del mondo fisico.\nNei \"Poemi Conviviali\" il poeta italiano Giovanni Pascoli dedica il poemetto \"I Gemelli\" a Narciso, traendo ispirazione dalla variante riportata da Pausania.\nLo scrittore e poeta Rainer Maria Rilke visita il carattere e il simbolismo di Narciso in molte delle sue poesie. \nNarciso ha ispirato anche Edgar Allan Poe nel suo William Wilson.\nNel 1930 la figura di Narciso \u00e8 riproposta dallo scrittore tedesco Hermann Hesse col romanzo \"Narciso e Boccadoro\", nel quale il personaggio \u00e8 presentato in veste di monaco medievale; qui il \"narcisismo\" si basa sulla sua intelligenza, piuttosto che sulla bellezza fisica.\nUn personaggio del \"Santuario\" (1931) di William Faulkner viene denominato Narcissa; \u00e8 la sorella di Orazio, la quale prova una sorta di amore incondizionato nei confronti del fratello.\nAnche il libro di Paulo Coelho \"L'alchimista\" (1988) inizia con un riferimento a Narciso.\nS\u00e9amus Heaney cita Narciso nel suo poema \"Personal Helicon\" dalla sua prima collezione \"Death of a Naturalist\".\nMusica.\nA Narciso \u00e8 dedicato il secondo pezzo del trittico dei \"Miti\" op. 30 per violino e pianoforte, del compositore polacco Karol Szymanowski.\nSono state dedicate varie canzoni a questo tema: \"License to Kill\" di Bob Dylan si riferisce indirettamente a Narciso; il gruppo \"metal\" greco Septic Flesh ha inciso una canzone su Narciso (intitolata \"Narcissus\") nel suo album \"Communion\"; il testo della canzone \"Reflection\" dei Tool \u00e8 parzialmente incentrato sul mito di Narciso; altre canzoni inerenti al mito sono: \"Narcissus\" di Alanis Morissette, \"The daffodil lament\" di The Cranberries e \"Deep six\" di Marilyn Manson.\nFra gli autori italiani si pu\u00f2 citare: \"Narciso\", tratta dall'album Pierrot Lunaire del gruppo omonimo, \"La lira di Narciso\", tratta dall'album \"Bianco sporco\" dei Marlene Kuntz, \"Parole di burro\" tratta dall'album \"Stato di necessit\u00e0\" di Carmen Consoli, \"Una storia d'amore e di vanit\u00e0\" di Morgan (\"Da A ad A. Teoria delle catastrofi\"), \"La Cantata del Fiore\" di Nicola Piovani, \"Eco e Narciso\" di Francesco Camattini ed \"Eco e Narciso-il musical\" di Nicola e Gianfranco Salvio. Tra i brani di rap italiano ispirati alla figura di Narciso, figurano \"Specchio\" di KenKode &amp; Rancore e \"Narciso\" di Mattak.\nSu pellicola.\n\"Pink Narcissus\" (1971) \u00e8 un film artistico di James Bidgood sulle fantasie di un ragazzo dedito alla prostituzione maschile.\nL'autore Norman McLaren ha concluso la sua carriera nel 1983 con un cortometraggio intitolato \"Narciso\", nel quale racconta la leggenda greca attraverso il balletto.\nNel film tunisino del 2005 \"Bab'Aziz - Il principe che contemplava la sua anima\" diretto da Nacer Khemir il mito di Narciso viene interpretato dalla figura di un antico principe, il quale sta seduto davanti ad un laghetto cercando di guardarvi dentro, giorno dopo giorno, il riflesso della propria anima.\nAdozione del termine \"narcisismo\" in psicologia.\nNel 1898 Havelock Ellis, un sessuologo inglese, usa il termine \"narcissus-like\" in un suo studio sull'autoerotismo, in riferimento alla \"masturbazione eccessiva\", in cui la persona diventa il proprio unico oggetto sessuale.\nNel 1899, Paul N\u00e4che \u00e8 la prima persona ad utilizzare il termine \"narcisismo\" in uno studio sulle perversioni sessuali.\nNel 1911, Otto Rank pubblica il primo scritto psicoanalitico specificamente centrato sul narcisismo, collegandolo alla vanit\u00e0 e all'auto-ammirazione.\nNel 1914, Sigmund Freud pubblica un saggio sul narcisismo, intitolato \"Introduzione al narcisismo\", nel quale amplia il significato del termine, introducendo i concetti di narcisismo primario e di narcisismo secondario o protratto.\nAttualmente un disturbo della personalit\u00e0 \u00e8 denominato disturbo narcisistico di personalit\u00e0 e, in generale, col termine \"narcisismo\" si viene ad indicare l'amore, spesso esagerato, che una persona prova per la propria immagine e per se stesso."}
{"id": "691314", "revid": "2028514", "url": "https://it.wikipedia.org/wiki?curid=691314", "title": "Cesaricidio", "text": "Cesaricidio \u00e8 l'assassinio di Gaio Giulio Cesare, avvenuto il 15 marzo del 44 a.C. (le Idi di marzo), a opera di un gruppo di circa venti senatori che si consideravano custodi e difensori della tradizione e dell'ordinamento repubblicani e che, per loro cultura e formazione, erano contrari a ogni forma di potere personale. Temendo che Cesare volesse farsi re di Roma, un numero variabile di circa 60 o 80 senatori, guidati da \u00abGaio Cassio, Marco e Decimo Bruto\u00bb congiurarono per uccidere il dittatore. Tra essi, oltre ai Pompeiani e ai repubblicani, vi erano alcuni sostenitori di Cesare che furono spinti a compiere questo assassinio prevalentemente da motivi personali: per rancore, invidia e delusioni per mancati riconoscimenti e compensi.\nIl cesaricidio, inteso nel senso prevalente di eliminazione fisica di chi si ritenga possa pregiudicare la libert\u00e0 per fini di potere personale, ha assunto nel tempo il significato ideologico di estremo tentativo di difendere i valori delle libert\u00e0 civili o, al contrario, quello di conservare ad ogni costo i valori della tradizione messi in pericolo da un potere giudicato come dispotico \nContesto storico.\nConsole nel 59 a.C., Gaio Giulio Cesare guid\u00f2 vittoriosamente come proconsole le legioni romane tra il 58 e il 50 a.C., durante le campagne in Gallia. L'alleanza politica con Gneo Pompeo Magno e Marco Licinio Crasso, denominata primo triumvirato, garantiva la situazione dell'Urbe, e doveva permettere a Cesare di portare a compimento la sua campagna senza le interferenze degli esponenti della fazione degli ottimati, suoi avversari. Dopo la morte di Crasso nel 53 a.C. a Carre, tuttavia, l'accordo tra Cesare e Pompeo si and\u00f2 progressivamente incrinando: il secondo si fece interprete delle tendenze conservatrici del senato osteggiando l'operato cesariano nelle Gallie e tentando di sottrarre allo stesso Cesare il comando delle legioni assegnategli in precedenza.\nNonostante i tentativi di mediazione formulati da ambo le parti, risult\u00f2 impossibile giungere ad una soluzione di compromesso e, il 10 gennaio del 49 a.C., Cesare attravers\u00f2 in armi il fiume Rubicone, che delimitava il confine all'interno del quale non era consentito che un generale marciasse in armi. L'atto di Cesare ebbe dunque l'effetto di una reale dichiarazione di guerra contro la Repubblica: gli ottimati si strinsero attorno a Pompeo che lasci\u00f2 l'Italia per trasferire le sue forze nella penisola balcanica. Cesare, assicuratosi il controllo di Roma e sconfitte in seguito le forze pompeiane in Spagna, raggiunse il rivale sulle coste dell'attuale Albania, dove fu sconfitto a Dyrrhachium; i due eserciti si scontrarono poi nuovamente, nell'agosto del 48 a.C., presso Farsalo, in Tessaglia, dove Cesare ottenne la decisiva vittoria sul rivale. Pompeo fugg\u00ec allora verso l'Egitto, dove fu ucciso dai sicari del re Tolomeo XIII.\nLanciatosi all'inseguimento del nemico sconfitto, Cesare giunse in Egitto poco dopo l'assassinio di Pompeo; in qualit\u00e0 di rappresentante di Roma, dove era stato nominato nuovamente console, pose sul trono Cleopatra VII, scatenando la guerra alessandrina, che lo tenne occupato per alcuni mesi. Dopo aver posto fine ai disordini in Egitto grazie all'arrivo di un esercito inviato in suo soccorso, Cesare sconfisse a Zela le forze del re del Ponto Farnace II, e intraprese poi una difficile campagna in Africa contro gli ottimati, riorganizzatisi sotto la guida di Marco Porcio Catone. Vinti i nemici nella battaglia di Tapso, pot\u00e9 tornare a Roma dove, celebrati quattro trionfi per le sue campagne vittoriose, diede inizio a una profonda riforma della Repubblica, che riorganizz\u00f2 sotto il suo sostanziale controllo, pur limitandosi ad esercitare il proprio potere secondo le forme costituzionali del consolato e della dittatura.\nLa congiura.\nLe avvisaglie.\nNegli ultimi mesi del 46 a.C. Cesare part\u00ec per la Spagna, dove affront\u00f2 gli eserciti della fazione pompeiana strettisi attorno ai figli di Pompeo Magno, Gneo e Sesto, e guidati da Tito Labieno, che aveva militato in Gallia sotto lo stesso Cesare come luogotenente; i due schieramenti si affrontarono il 17 marzo del 45 a.C. nella decisiva battaglia di Munda, che sanc\u00ec la vittoria della fazione cesariana.\nLa definitiva sconfitta della fazione pompeiana procur\u00f2 a Cesare le antipatie di buona parte dei sostenitori della Repubblica, che temevano l'instaurazione di un regime a carattere monarchico, che sarebbe risultato inviso a tutti i Romani. Notevoli malcontenti, tuttavia, si generarono anche all'interno dello stesso partito cesariano: alcuni dei pi\u00f9 fidati collaboratori di Cesare, tra cui Marco Antonio e Gaio Trebonio, erano stati esclusi dalla campagna spagnola o posti in secondo piano durante le azioni belliche, e covavano dunque un certo risentimento nei confronti del loro stesso \"leader\", cui erano stati fino ad allora profondamente devoti. Le tendenze al potere autoritario di Cesare, il protrarsi delle guerre civili, le pressioni dei gruppi anticesariani interni al senato e le rivalit\u00e0 esistenti tra gli stessi componenti dell'ambiente cesariano crearono una situazione favorevole allo sviluppo di progetti di congiura che dovevano risolversi con l'uccisione del dittatore; alcune scelte dello stesso Cesare, d'altro canto, quali le aperture verso personaggi che non gli si erano mai mostrati benevoli, apparivano alquanto discutibili agli occhi dei suoi collaboratori, e non facevano che alimentarne il risentimento. Trebonio, ad esempio, convinto repubblicano che si era in passato opposto alla politica popolare del tribuno della plebe Publio Clodio Pulcro per poi passare alla fazione cesariana, era stato messo da parte, dopo aver avuto un importante ruolo nell'assedio di Marsiglia, per aver fallito nel tentativo di sconfiggere Gneo Pompeo il Giovane in Betica prima dell'arrivo di Cesare. Incoraggiato probabilmente dal \"sistema di potere che Cesare tentava di costruire fuoriuscendo con molte incertezze e soluzioni dalla vecchia legalit\u00e0 repubblicana\", Trebonio ader\u00ec, nell'estate del 45 a.C., mentre Cesare era ancora impegnato a completare il processo di pacificazione della Spagna, ad un progetto di congiura che mirava ad eliminare il generale vittorioso, probabilmente nato all'interno dello stesso ambiente cesariano e dunque non direttamente riconducibile alla congiura che sarebbe stata portata a compimento alle Idi di marzo del 44 a.C.\nAntefatto.\nNella met\u00e0 del gennaio del 44 a.C. le statue di Cesare poste sui Rostri compaiono adornate con un diadema, simbolo della regalit\u00e0 ellenistica. I due tribuni della plebe Caio Epidio Marullo e Lucio Cesezio Flavo non tengono conto della contrariet\u00e0 di Cesare e li fanno togliere.\nIl 26 gennaio dello stesso anno, mentre torna dalle Feriae latinae, Cesare viene salutato da alcuni con l'appellativo di \"rex\": intervengono nuovamente i due tribuni e processano uno dei simpatizzanti di Cesare, il quale, pur mostrando di non gradire di essere chiamato in quel modo, fa destituire i due tribuni.\nIl 15 febbraio del 44, si svolge la festa dei \"Lupercalia\" che consisteva nel rito della corsa dei \"Luperci\", abbigliati succintamente con una veste di pelli di capra, che correndo intorno al colle Palatino, uno dei colli su cui era stata fondata Roma, forniti di scudisci colpivano, in segno beneaugurante, tutti quelli che incontravano nel loro percorso: in particolare le donne incinte offrivano il loro ventre alla frusta per propiziare la nascita del figlio.. Alla festa assiste Cesare, vestito di porpora, seduto su un seggio dorato e incoronato d'alloro. Uno dei Luperci \u00e8 Marco Antonio che alla fine del rituale inaspettatamente offre a Cesare un diadema .\nSecondo Cicerone , Tito Livio , Velleio Patercolo , Plutarco , Svetonio , Appiano e Cassio Dione l'iniziativa di incoronare Cesare fu presa da Antonio mentre Nicola di Damasco sostiene che fu un tale Licinio a offrire il diadema a Cesare, poi i futuri cesaricidi Cassio e Casca e, da ultimo, Antonio.\nCicerone, che molto probabilmente fu testimone oculare dei fatti, racconta che Antonio, al termine della corsa, tenne un infervorato discorso e offr\u00ec, lasciando costernato il \"magister equitum\" Lepido che non approvava ci\u00f2 che stava accadendo, il diadema a Cesare che, accortosi della disapprovazione del popolo, lo rifiut\u00f2; allora Antonio si gett\u00f2 ai piedi di Cesare supplicandolo di accettare il diadema, ma Cesare rifiut\u00f2 di nuovo cos\u00ec che Antonio alla fine desistette, ma fece registrare l'avvenimento nei \"Fasti\".\nA partire da questo episodio, in cui in una manifestazione pubblica si stabiliva una connessione simbolica tra Romolo, primo re allattato nella grotta \"Lupercal\", e Cesare, si diffuse apertamente contro il dittatore a vita l'accusa di \"adfectatio regni\" (aspirazione alla tirannide).\nIl ruolo di Marco Antonio.\nMarco Antonio si rec\u00f2 incontro a Cesare nel 45 a Narbona ricevendo da questo la colleganza al consolato e la dilazione dei suoi debiti . In quell'occasione Antonio ebbe degli incontri con Decimo Bruto e Gaio Trebonio venendo probabilmente a conoscenza che si era formato a Roma un partito di opposizione a Cesare.\nCicerone riferisce che a Narbona Gaio Trebonio ricevette pieno accordo da Antonio per una congiura contro Cesare e che addirittura quello fosse un coautore del progetto di uccidere il dittatore. \n Questo spiegherebbe, aggiunge Cicerone, come mai, mentre Cesare veniva pugnalato, Antonio si soffermasse fuori della Curia di Pompeo a chiacchierare con Tribonio o pi\u00f9 congiurati. Ma aggiunge nello stesso testo:\nQui Cicerone pare riferirsi al fatto che, con la morte di Cesare, Antonio avrebbe avuto la possibilit\u00e0 di non pagare pi\u00f9 il debito nei confronti dell'erario ma che non potesse arguire che lo stesso Antonio avesse effettivamente partecipato alla congiura.\nSu quest'ultimo determinante argomento le fonti non concordano e cercano di spiegare in vario modo il perch\u00e9 Antonio, amico di Cesare, si fosse salvato dai pugnali dei congiurati:\nDopo la morte di Cesare, per evitare una nuova guerra civile, Antonio si adoper\u00f2 affinch\u00e9 i senatori si convincessero a non reprimere i congiurati e che fossero ben disposti a concedere per volont\u00e0 del popolo ogni postuma onorificenza a Cesare, sempre che non fosse invisa al partito dei conservatori. Per prevedere un'eventuale presa di posizione di Ottaviano e per mostrare la sua non adesione alla congiura, Antonio pronunci\u00f2 il giorno dopo l'apertura del testamento di Cesare, che risult\u00f2 in favore del popolo, un discorso funebre dai toni sempre pi\u00f9 accesi per conquistarsi l'appoggio popolare e porsi come mediatore tra le opposte fazioni. Un progetto che fall\u00ec perch\u00e9 in questo modo, lo accusa Cicerone, accese la scintilla della guerra civile:\nAntonio in effetti fu costretto a reprimere una sommossa del popolo che avrebbe voluto traslare il corpo di Cesare nel tempio di Giove Ottimo Massimo sul Campidoglio e che invece fu bruciato nel Foro. Una seconda repressione avvenne quando una manifestazione popolare chiedeva di divinizzare Cesare.\nNel maggio del 44 mentre Ottaviano si sta dirigendo verso Roma, Antonio pu\u00f2 constatare sia l'ira del popolo verso i tirannicidi ma anche l'odio popolare nei suoi confronti.\nLe Idi di marzo.\nIl giorno propizio.\nLe \"Idi di marzo\" (latino: \"Idus Martiae\") erano un giorno festivo dedicato al dio della guerra, Marte. Il termine \"idi\" si riferiva al 15\u00ba giorno dei mesi di marzo, maggio, luglio e ottobre, e al 13\u00ba giorno degli altri mesi.. \nLa seduta in Senato del 15 marzo era forse l'ultima occasione propizia per l'eliminazione di Cesare che tre giorni dopo sarebbe dovuto partire per una campagna contro i Geti e i Parti e non a caso gli amici di Cesare avevano diffuso una presunta profezia dei Libri Sibillini nella quale si affermava che i Parti sarebbero stati sconfitti da un re . Il 15 marzo era poi il giorno giusto per l'assassinio di Cesare perch\u00e9 era prevista una festa in onore di Anna Perenna, l'antica dea romana che presiedeva al perpetuo rinnovarsi dell'anno, da svolgere nel Teatro di Pompeo e Decimo Bruto aveva stanziato nella Curia di Pompeo, sede dell'assemblea dei senatori, un certo numero di gladiatori con il pretesto dichiarato dell'organizzazione degli spettacoli.\nI prodigi.\nSpesso l'espressione \"idi di marzo\" viene utilizzata per indicare una data cruciale come quella dell'assassinio di Giulio Cesare, avvenuto il 15 marzo del 44 a.C. e, secondo Svetonio, preannunciato da numerosi prodigi:\nL'assassinio.\nCos\u00ec Svetonio descrive poi l'assassinio di Cesare:\nSvetonio racconta anche che dopo il delitto:\nLa congiura sembrava del resto facile, perch\u00e9 Cesare, considerandosi ormai intoccabile dopo la vittoria nella guerra civile contro Pompeo e dopo che il Senato aveva giurato di proteggerlo, aveva congedato i duemila ispanici della sua guardia personale. I cesaricidi veri e propri non furono pi\u00f9 d'una ventina, tutti pretori o senatori, tranne un consolare, mentre gli aderenti alla congiura e i fiancheggiatori furono in numero variabile tra una sessantina ed un'ottantina, divisi in due schiere: i repubblicani che non si rassegnavano al cambio epocale che si stava instaurando nella reggenza dello stato e i cesariani delusi dal comportamento del dittatore. Tra i repubblicani, quasi tutti furono graziati da Cesare, Ligario addirittura due volte. Tra i cesariani, molti furono validi collaboratori e veterani delle campagne militari di Cesare, che agirono soprattutto per rancori personali in virt\u00f9 delle posizioni non apicali loro assegnate nella riforma dello stato.\nNella seduta senatoria del 15 marzo del 44 a.C., i congiurati pugnalarono ventitr\u00e9 volte Cesare, che, secondo la tradizione storiografica, mor\u00ec ai piedi della statua del suo vecchio nemico, Pompeo Magno. Tra i cesaricidi si annoverano Casca (il primo a colpirlo al collo), Decimo Giunio Bruto (legato di Cesare in Gallia, ufficiale della flotta nella guerra contro i Veneti), Marco Giunio Bruto (figlio di Servilia Cepione, amante di Cesare) e Gaio Cassio Longino (che era riuscito a sopravvivere alla disfatta di Carre ed era poi divenuto uno degli ufficiali di Pompeo a Farsalo).\nDopo la morte di Cesare.\nL'eliminazione di Cesare non serv\u00ec per\u00f2 ad arrestare il processo ormai irreversibile della fine della Repubblica. La morte del dittatore innesc\u00f2 infatti una serie di eventi che portarono all'emergere di Ottaviano, figlio adottivo ed erede di Cesare. Nelle successive elezioni consolari furono eletti due \"nipoti\" di Cesare: Ottaviano e Quinto Pedio che propose la lex Pedia che condannava all'esilio tutti i Cesaricidi, che invece avevano chiamato loro stessi \"liberatores\". Proprio Ottaviano, dopo aver combattuto la guerra civile contro Marco Antonio (che era stato stretto collaboratore del defunto dittatore), pose fine alla Repubblica e instaur\u00f2 il Principato. Gran parte dei cesaricidi mor\u00ec di morte violenta gi\u00e0 l'anno successivo la congiura, nel 43 a.C., nelle lotte intestine che videro prevalere i cesariani sui repubblicani. Nel 30 a.C. non risultava pi\u00f9 in vita alcun cesaricida.\nIl medico Antistione fu incaricato di eseguire l'esame autoptico sul cadavere di Cesare, allo scopo di accertare la causa di morte. Detto esame era previsto dalla \"Lex Aquilia\", la quale stabiliva non bastasse la morte del ferito per dichiarare mortale una ferita, ma dovesse essere provato dai medici che la sua morte era derivata esclusivamente da quella ferita. Dall'esame risult\u00f2 che una sola delle 18 ferite era da considerarsi mortale, la seconda, per ordine temporale.\nNelle lotte di potere che seguirono la morte di Cesare, i cesaricidi perirono uno dopo l'altro, in una scia di vendette e di sangue che si concluse solo il 42 a.C., quando, nella battaglia di Filippi, Bruto e il cognato e amico Cassio furono sconfitti da Antonio e Ottaviano, che in questo frangente erano alleati. Dopo la disfatta, Bruto e Cassio si tolsero la vita. Dante Alighieri, nella sua \"Commedia\", li inserir\u00e0 nella parte pi\u00f9 profonda dell'Inferno, la Giudecca, tra le fauci dello stesso Lucifero, assieme a Giuda Iscariota. Essi sono infatti considerati traditori di un benefattore."}
{"id": "691318", "revid": "729019", "url": "https://it.wikipedia.org/wiki?curid=691318", "title": "Astigmatismo (oftalmologia)", "text": "L'astigmatismo (dal greco \u1f00-, \u1f00\u03bd- \"a\", \"an\", mancanza, privazione; e \u03c3\u03c4\u03b9\u03b3\u03bc\u03ae \"stigm\u00e9\", punto, cio\u00e8 \"non puntiforme\") \u00e8 un'ametropia che si presenta quando il sistema oculare non \u00e8 in grado di formare un'immagine puntiforme di un oggetto puntiforme. Si pu\u00f2 anche intendere quella condizione refrattiva in cui esistono variazioni di potere nei differenti meridiani dell'occhio. Pu\u00f2 essere associato a miopia, ipermetropia e presbiopia.\nCaratteristiche.\nI raggi che attraversano il diottro oculare non si concentrano in un punto, ma formano un conoide di Sturm; il diottro oculare equivale a una combinazione sfero-cilindrica. Secondo la posizione che le linee focali del conoide di Sturm occupano rispetto alla retina, l'astigmatismo pu\u00f2 essere semplice, composto o misto. Si possono individuare due meridiani, detti meridiani principali, uno di potere massimo e uno di potere minimo, solitamente ortogonali fra loro.\nCause.\nUn certo grado di astigmatismo corneale \u00e8 fisiologico (mediamente 0,50\u00a0\u2014 0,75 diottrie) dovuto alla pressione palpebrale che genera un lieve incurvamento del profilo corneale. Questo astigmatismo \u00e8 compensato in maniera uguale e contraria dai mezzi diottrici interni all'occhio, in modo da non presentare astigmatismo rifrattivo totale. Le superfici che presentano astigmatismo sono la cornea e il cristallino. La superficie esterna della cornea \u00e8 considerata sede principale dell'astigmatismo, essa presenta normalmente una certa rigidit\u00e0 (0,50\u00a0D SR). Un'anomalia di forma della cornea pu\u00f2 essere causata da vari fattori. Quella fondamentale \u00e8 legata alla rigidit\u00e0 corneale. La cornea pu\u00f2 essere deformata dalla pressione esercitata dalle palpebre. Al cristallino \u00e8 solitamente attribuito un modesto astigmatismo di 0,50\u00a0D-0,75\u00a0D CR. Pu\u00f2 essere causato dall'inclinazione fisiologica del cristallino e/o dalla sua forma. L'astigmatismo di grado elevato \u00e8 generalmente congenito e pu\u00f2 subire delle lievi variazioni nel corso della vita. L'astigmatismo irregolare \u00e8 successivo a modificazioni della cornea a seguito di traumi, lesioni e infezioni.Tra le cause funzionali \u00e8 stata ipotizzata anche una postura errata, con conseguente inclinazione del capo, che \u00e8 all'origine di astigmatismi obliqui o contro regola. Nell'et\u00e0 della presbiopia si riscontrano frequentemente astigmatismi lievi e contro regola.\nInsorgenza.\n\u00c8 caratterizzato da una notevole componente ereditaria, principalmente nella forma autosomica dominante. Non si presenta solitamente prima dei due anni e nel bambino \u00e8 prevalentemente nella forma SR (secondo regola), meno frequente quella obliqua e ancor meno quella CR (contro regola). Quest'ultima forma \u00e8 pi\u00f9 frequente in et\u00e0 matura. L'80% degli astigmatismi \u00e8 compreso tra 0 e 2,00\u00a0D e la variazione dell'errore nel tempo \u00e8 modesta. Con l'aumentare dell'et\u00e0 l'astigmatismo varia sia perch\u00e9 varia la curvatura corneale, sia per variazioni \"interne\" del cristallino, divenendo prevalente nell'et\u00e0 senile l'astigmatismo di tipo CR.\nSintomi.\nA seconda del tipo di astigmatismo, i sintomi possono essere molto differenti. Astigmatismi di grado lieve possono essere asintomatici, oppure presentare sintomi derivanti dal continuo cambio di messa a fuoco (accomodazione), nel tentativo di ottenere un'immagine pi\u00f9 nitida possibile.\nLa visione nell'astigmatismo \u00e8 quasi normale per lievi entit\u00e0, mentre \u00e8 generalmente ridotta per entit\u00e0 superiori e a nessuna distanza migliora. Gli oggetti percepiti possono apparire distorti, come allungati, specie negli astigmatismi d'entit\u00e0 notevole (&gt;=1D). Generalmente la distorsione lungo la direzione verticale \u00e8 sentita come meno fastidiosa e interferisce meno con la lettura. Astigmatismi di lieve entit\u00e0 inducono sintomi di tipo astenopico. Per migliorare la visione nel caso di astigmatismo obliquo, alcuni soggetti mantengono la testa leggermente inclinata.\nI sintomi generalmente consistono in dolori ai bulbi oculari, dolori sull'arcata ciliare, cefalea, bruciore agli occhi, lacrimazione eccessiva. Astigmatismi di grado elevato presentano solitamente una visione sfocata, nella visione sia da lontano sia da vicino.\nTipi.\nVi sono differenti tipi di classificazione dell'astigmatismo in base a differenti criteri.\nDiagnosi e cure.\nTest.\nI test utilizzati dal medico oculista per evidenziare la presenza e determinare un astigmatismo sono:\nTrattamento.\nDeve essere personalizzato dal medico oculista. L'astigmatismo pu\u00f2 essere corretto con l'uso di lenti oftalmiche cilindriche o toriche, oppure con lenti a contatto gas-permeabili o morbide. Come tutte le anomalie che comportano un'irregolarit\u00e0 della cornea, l'astigmatismo pu\u00f2 essere corretto tramite la chirurgia refrattiva, con l'utilizzo di laser o tramite la Mini Cheratotomia Radiale Asimmetrica (M.A.R.K.), in grado di bloccare l'evoluzione dell'astigmatismo e del cheratocono di I e II stadio. La correzione di un astigmatismo richiede alcune considerazioni inerenti all'effetto sull'immagine retinica, l'eventuale conseguente distorsione dell'immagine percepita, l'et\u00e0 della persona e la sua influenza sull'accettazione della lente, le abitudini precedenti, l'entit\u00e0 della condizione astigmatica e le modifiche di compensazioni precedenti in merito all'asse e al potere. La compresenza di ametropie, il grado di astigmatismo, la salute oculare, lo stile di vita e altri fattori individuali contribuiscono a determinare la soluzione pi\u00f9 idonea. L'astigmatismo \u00e8 meno frequente rispetto alla miopia, per questo le lenti a contatto e alcune tecnologie apposite di chirurgia refrattiva per astigmatici sono comparsi solamente alla fine degli anni novanta."}
{"id": "691319", "revid": "1745361", "url": "https://it.wikipedia.org/wiki?curid=691319", "title": "Admeto (mitologia)", "text": "Admeto () \u00e8 un personaggio della mitologia greca re di Fere in Tessaglia; fu anche sposo di Alcesti. Figlio di re Ferete, da cui la citt\u00e0 prende nome, fu uno degli Argonauti e prese parte alla caccia al Cinghiale Calidonio. Era celebre per la sua ospitalit\u00e0 e per il suo senso di giustizia.\nIl pi\u00f9 famoso dei figli di Admeto fu Eumelo, suo successore, che guid\u00f2 un contingente da Fere per combattere nella guerra di Troia. Gli si attribuisce un altro figlio, che porta il nome del nonno, il quale accompagn\u00f2 il fratello nella guerra di Troia.\nApollo.\nQuando Apollo venne condannato dagli d\u00e8i per aver ucciso i Ciclopi, imponendogli di essere servitore di un umano per nove anni, essi scelsero la casa di Admeto, ed Apollo divenne il suo pastore, curandone anche i cavalli. Apollo rimase cos\u00ec stupito del trattamento benevolo di Admeto che il dio gli fece dono di far partorire a tutte le sue mucche dei gemelli.\nAlcesti.\nApollo aiut\u00f2 Admeto ad ottenere la mano della principessa Alcesti, figlia di Pelia re di Iolco. Alcesti aveva cos\u00ec tanti pretendenti che Pelia stabil\u00ec per loro un compito apparentemente impossibile: per ottenere la mano di Alcesti avrebbero dovuto legare al giogo di una biga un cinghiale ed un leone. Apollo imbrigli\u00f2 gli animali, e Admeto guid\u00f2 la biga fino a Pelia, riuscendo cos\u00ec a sposare Alcesti. Admeto, comunque, si dimentic\u00f2 di fare sacrificio ad Artemide. La dea, offesa, riemp\u00ec la camera nuziale di serpenti, e nuovamente Apollo giunse in aiuto di Admeto: gli consigli\u00f2 di effettuare un sacrificio ad Artemide e, una volta fatto, la dea tolse i serpenti.\nL'aiuto pi\u00f9 grande che Apollo diede ad Admeto fu di persuadere le Moire a rimandare il giorno della sua morte. Apollo fece ubriacare le Moire, e queste accettarono il rinvio se Admeto fosse stato in grado di trovare qualcuno che morisse al suo posto. Admeto credette inizialmente che uno dei suoi anziani genitori sarebbe stato lieto di prendere il posto del figlio, ma cos\u00ec non fu. Quando questi non si mostrarono disponibili, fu sua moglie Alcesti a scegliere di morire al suo posto. Alle esequie Admeto rimprovera il padre Fer\u00e8te per non essersi offerto di morire al posto di Alcesti, ma Fer\u00e8te ritorce su Admeto l'accusa di vigliaccheria. La scena della morte viene descritta nell\"Alcesti\" di Euripide, dove Tanato, il dio della morte, conduce Alcesti negli Inferi. Mentre Alcesti vi discende, Admeto scopre di non voler pi\u00f9 vivere. La situazione venne salvata da Eracle, che si riposava a Fere mentre era in cammino alla ricerca delle cavalle di Diomede, mangiatrici di uomini. Venuto a conoscenza della situazione di Admeto, Eracle discese negli Inferi per salvare Alcesti. Lott\u00f2 quindi con Thanatos fin quando il dio accett\u00f2 di liberare la donna, che fu ricondotta nel mondo dei mortali.\nUna spiritosa ripresa moderna del mito \u00e8 costituita dal racconto \"Per chi filano le tre vecchiette?\", contenuto nelle \"Novelle fatte a macchina\" di Gianni Rodari."}
{"id": "691323", "revid": "1013865", "url": "https://it.wikipedia.org/wiki?curid=691323", "title": "Pa-An", "text": "Pa-An (birmano: \u1018\u102c\u1038\u1021\u1036\u1019\u1039\u101b\u102f\u102d\u1037; MLCTS: BHA:am mrui.), anche chiamata Hpa-An, \u00e8 una citt\u00e0 della Birmania (o Myanmar). \u00c8 la capitale amministrativa dello stato Karen (o stato Kayin). Secondo le stime del censimento del 2014 la popolazione era di 421.525 abitanti.\n\u00c8 situata sulla sponda sinistra del fiume Salween, non molto distante dalla sua foce nel golfo di Martaban."}
{"id": "691324", "revid": "47767", "url": "https://it.wikipedia.org/wiki?curid=691324", "title": "Medusa (mitologia)", "text": "Medusa (, che vuol dire \"protettrice\", \"guardiana\", da , \"m\u00e9d\u014d\", \"proteggere\") \u00e8 una figura della mitologia greca. Insieme con Steno ed Euriale, \u00e8 una delle tre Gorgoni, figlie delle divinit\u00e0 marine Forco e Ceto. Secondo il mito le Gorgoni avevano il potere di pietrificare chiunque avesse incrociato il loro sguardo e, delle tre, Medusa era l'unica a non essere immortale; nella maggioranza delle versioni viene decapitata da Perseo.\nMito.\nNelle rappresentazioni pi\u00f9 antiche, Medusa e le sue sorelle erano raffigurate come orrende donne con ali d'oro e mani di bronzo, dall'ampio viso rotondo incorniciato da una massa di serpenti per capelli, bocca larga con zanne suine e, a volte, anche una corta barba ruvida. Pi\u00f9 avanti, nell'arte, presero le sembianze di fanciulle bellissime, sempre con serpi al posto dei capelli.\nSecondo Esiodo (\"Teogonia\"), Eschilo (\"Prometeo incatenato\"), Pausania e Nonno (\"Dionysiaca\"), il padre delle Gorgoni era il dio marino Forco; Esiodo e Apollodoro danno loro per madre la sorella di quest'ultimo, Ceto. Secondo Esiodo, esse vivevano nell'Oceano Occidentale, vicino a dove abitavano anche le Esperidi e la Notte, o presso la citt\u00e0 di Tartesso; tradizioni successive le collocano invece in Libia.\nSecondo altri autori (Ovidio, Apollodoro, Esiodo) Medusa era invece in origine una donna bellissima: a mutarla in mostro sarebbe stata la dea Atena, come punizione per aver giaciuto con (o per essere stata violentata da) Poseidone in uno dei suoi templi; secondo altre versioni ancora, Atena era avversa a Medusa perch\u00e9 quest'ultima aveva osato competere con lei in bellezza.\nVa notato che alcuni autori riconoscono l'esistenza di una sola \"Gorgone\", non meglio identificata; Omero ad esempio la cita tra le ombre dell'Ade nell\"Odissea\", e nell\"Iliade\" afferma che la testa della Gorgone \u00e8 fissata sull'egida di Atena.\nUccisione di Medusa.\nIl re di Serifo, Polidette, invi\u00f2 Perseo a uccidere Medusa, pensando in tal modo liberarsi di lui per poterne sposare la madre, Danae. Perseo rintracci\u00f2 le Graie, togliendo loro l'unico dente e l'unico occhio finch\u00e9 esse non gli indicarono la dimora delle ninfe dello Stige: queste ultime diedero all'eroe dei sandali alati e una \"kibisis\" (termine interpretato come \"zaino\", \"sacca\" o \"tasca\"), oltre all'elmo dell'invisibilit\u00e0 di Ade; da Ermes ricevette inoltre un falcetto adamantino; secondo alcuni racconti, prima di partire per la missione venne inoltre condotto da Atena a Samo, dove la dea gli avrebbe mostrato tre simulacri delle Gorgoni perch\u00e9 imparasse a riconoscere Medusa dalle sue due sorelle. Raggiunto quindi il luogo dove dimoravano le Gorgoni, le trov\u00f2 che dormivano: con la mano guidata da Atena e guardandone il riflesso nello scudo per evitare di restare pietrificato, Perseo riusc\u00ec (secondo alcune tradizioni usando un \"harpe\"), a decapitare Medusa: dalla ferita uscirono subito il cavallo alato Pegaso e il gigante Crisaore, i figli che la Gorgone aspettava da Poseidone.\nSvegliatesi, le due sorelle di Medusa tentarono di inseguire Perseo il quale per\u00f2 riusc\u00ec, invisibile, a fuggire in groppa a Pegaso portando con s\u00e9 la testa della Gorgone in un sacco.\nDal sangue di Medusa, secondo alcune versioni, nacquero inoltre l'anfesibena e il corallo (o \"gorgonia\", in greco \"gorgonion\"), quest'ultimo da alcune alghe pietrificate al contatto con la testa della gorgone.\nDopo la morte.\nPerseo port\u00f2 con s\u00e9 la testa di Medusa, la quale non aveva perso il suo potere di pietrificare con lo sguardo, e la us\u00f2 come arma contro numerosi altri avversari e nemici. Ad esempio, prima di tornare a Serifo Perseo pass\u00f2 in Africa (o nell'Esperia), dove incontr\u00f2 Atlante che tent\u00f2 di ucciderlo, visto che era figlio di Zeus (una profezia gli aveva infatti predetto che sarebbe caduto per mano di un figlio di Zeus); Perseo quindi lo mut\u00f2 in pietra con la testa della gorgone, dando origine all'odierna catena montuosa dell'Atlante.\nUs\u00f2 poi la testa per pietrificare il mostro marino che minacciava Andromeda, principessa d'Etiopia (in altre versioni invece lo uccise con una spada), sposando poi la fanciulla. Lo zio di lei Fineo, a cui era stata inizialmente promessa, fece irruzione nella sala delle nozze con un gran numero di seguaci per uccidere Perseo: questi dapprima uccise diversi assalitori con varie armi, poi elimin\u00f2 i superstiti, tra cui Fineo, servendosi del capo della Gorgone. In seguito Perseo us\u00f2 la testa contro Preto, fratello di suo nonno Acrisio, che aveva scacciato lo stesso Acrisio dal trono di Argo.\nTornato a casa, impietr\u00ec Polidette, che voleva costringere Danae a sposarlo, e fece lo stesso coi suoi cortigiani; infine secondo alcune versioni pietrific\u00f2 anche il suo stesso nonno, Acrisio, che voleva impedirgli di passare nei suoi territori. In seguito diede la testa ad Atena, che la pose al centro della sua egida. Atena cedette successivamente ad Eracle parte dei capelli della Gorgone, aventi un effetto simile a quello dell'intera testa, chiusi in un'urna; l'eroe a sua volta la diede a Sterope, figlia di Cefeo.\nRiguardo al resto del suo corpo, una tradizione ateniese sosteneva che sarebbe stato sepolto sotto l'agor\u00e0.\nInterpretazioni.\nAlcuni autori hanno tentato di razionalizzare il mito di Medusa. Pausania, ad esempio, nella \"Periegesi della Grecia\", afferma che Medusa sarebbe stata la regina delle popolazioni che vivevano intorno al lago Tritone, succeduta a suo padre Forco dopo la morte di questi; alla loro guida andava a caccia e in battaglia. In una di queste occasioni, mentre era accampata contro le truppe di Perseo, sarebbe stata assassinata nottetempo. Perseo, ammirandone la bellezza, avrebbe portato con s\u00e9 la sua testa per mostrarla ai greci. Anche Diodoro Siculo tenta una spiegazione razionale, affermando che le Gorgoni sarebbero state in realt\u00e0 membri di una razza di donne guerriere abitanti della Libia, contro cui Perseo sarebbe andato in guerra.\nInfluenze nell'arte, nella cultura e nella cultura di massa.\nLa figura di Medusa \u00e8 un soggetto che ha lasciato una traccia ben visibile nel corso dei secoli; essa, o pi\u00f9 spesso la sua sola testa, il gorgoneion. Le pi\u00f9 antiche rappresentazioni plastiche del mito che ci sono pervenute sono una rappresentazione di Perseo che uccide Medusa sotto gli occhi di Atena, su una metopa da Selinunte (540 a.C.. oggi al Museo Archeologico di Palermo) e una Medusa sul frontone occidentale del tempio di Artemide a Corf\u00f9 (580 a.C., oggi al Museo Archeologico di Corf\u00f9).\nFra i molti dipinti in cui \u00e8 rappresentata, particolarmente noti sono \"Scudo con testa di Medusa\" di Caravaggio (1590 circa) e \"La Medusa\" di Pieter Paul Rubens (1618 circa); piuttosto note sono le sculture \"Perseo con la testa di Medusa\", di Benvenuto Cellini (1545-1554) e \"Busto di Medusa\" di Gian Lorenzo Bernini (1630).\nDal punto di vista letterario, Medusa \u00e8 ripresa ne \"Le metamorfosi\" (IV, 799-801: \"La figlia di Giove si volt\u00f2 e si copr\u00ec con l'egida il casto volto, ma, perch\u00e9 quell'oltraggio non restasse impunito, mut\u00f2 in luride serpi i capelli della gorgone\"), nonch\u00e9 nel IX canto dell\"Inferno\" (51-57: \"Volgiti indietro, e tien lo viso chiuso: che se il Gorgon si mostra, e tu il vedessi, nulla sarebbe del tornar mai suso\").\nIl personaggio \u00e8 inoltre ricorrente nella cultura di massa, dove frequentemente Medusa (oppure una o pi\u00f9 \"meduse\" intese come razza di creature) appare come antagonista in romanzi, film, serie animate, giochi di ruolo e videogiochi, soprattutto di ambito fantasy, anche senza collegamenti con l'originale contesto mitologico e anche cambiandone l'aspetto (ad esempio, rappresentandola con una coda di serpente al posto delle gambe o l'aspetto da rettile).\nA Medusa sono intitolate le Medusae Fossae su Marte."}
{"id": "691325", "revid": "26601", "url": "https://it.wikipedia.org/wiki?curid=691325", "title": "Molina di Fiemme", "text": ""}
{"id": "691326", "revid": "110157", "url": "https://it.wikipedia.org/wiki?curid=691326", "title": "Amusing the Amazing", "text": "Amusing the Amazing \u00e8 l'unico album pubblicato dal gruppo statunitense Slo Burn, gruppo formato dall'ex cantante dei Kyuss dopo lo scioglimento di questi ultimi. L'album non si discosta di molto dal suono dei Kyuss, forse anche per la produzione di Chris Goss (che aveva prodotto tre degli album dei Kyuss). Dell'album esistono due versioni: la prima che \u00e8 anche la pi\u00f9 diffusa contiene le prime quattro tracce (\"The Prizefighter\", \"Muezli\", \"Pilot the Dune\" e \"July\" ), mentre la seconda versione contiene anche i restanti 5 pezzi."}
{"id": "691329", "revid": "124453409", "url": "https://it.wikipedia.org/wiki?curid=691329", "title": "Albrecht von Haller", "text": "Biografia.\nFiglio di Niklaus Emanuel e di Anna Maria Engel, dopo gli studi secondari nella Hohe Schule di Berna, dal 1723 studi\u00f2 medicina a Tubinga e dal 1725 a Leida laureandosi nel 1727. Uno dei suoi colleghi fu Johann Christoph Bohl.\nNel 1728 insieme con Johannes Gessner, viaggia attraverso i paesi alpini, acquisendo un'esperienza importante tanto per i suoi interessi botanici che letterari.\nL'anno dopo, a Basilea, segue i corsi di matematica tenuti da Johann Bernoulli; medico a Berna dal 1729, nel 1735 istitu\u00ec un \"theatrum anatomicum\" per il perfezionamento professionale dei medici. \nAveva pubblicato nel 1732 la raccolta di poesie \"Versuch Schweizerischer Gedichten\"; nella sua opera poetica esalta la montagna e la vita dei suoi abitanti, che contrappone ai corrotti costumi delle citt\u00e0 e vede nella natura la presenza divina, criticando - come Beat Ludwig von Muralt - l'influenza francese nella poesia.\nDal 1736 al 1753 insegn\u00f2 anatomia, botanica e chirurgia a Gottinga, fondandovi l'istituto di anatomia, il giardino botanico e, nel 1751, la \"Reale Societ\u00e0 delle scienze\" di cui fu presidente. La sua biblioteca attualmente si trova divisa tra la Biblioteca Universitaria di Pavia, la Biblioteca Teresiana di Mantova e la Biblioteca Nazionale Braidense di Milano, i volumi furono acquistati nel 1778 per volont\u00e0 dell'imperatore Giuseppe II, figlio di Maria Teresa d'Asburgo e donati alle maggiori bibiloteche della Lombardia Austriaca per ampliarne la parte scientifica.\nTornato a Berna nel 1753 assunse la carica di \"Intendente del palazzo comunale\", dal 1758 al 1764 fu direttore di saline e dal 1762 al 1763 vicebalivo di Aigle. Nel 1764 acquist\u00f2 la signoria di Goumoens-le-Jux, assumendo cos\u00ec il nome di \"Haller de Goumo\u00ebns\".\nNelle \"Icones anatomicae\" descrisse per primo (1743 - 1756) la circolazione arteriosa nel corpo umano e pubblic\u00f2 i suoi \"Primi lineamenti di fisiologia\" nel 1747; studi\u00f2 le propriet\u00e0 del sistema nervoso e muscolare nel \"De partibus corporis humani sensilibus et irritabilibus\", del 1752, respingendo le interpretazioni materialistiche di Julien Offray de La Mettrie; studi\u00f2 anche lo sviluppo degli embrioni; nel 1766 pubblic\u00f2 gli \"Elementa physiologiae corporis humani\".\nAlbrecht von Haller fu il genero di Hermann Friedrich Teichmeyer.\nOpere.\nGli scritti scientifici \"Enumeratio methodica stirpium Helvetiae indigenarum, 1742,\" (vol. 1 e vol. 2, \"Historia stirpium\", 1768, \"Bibliothecae\", 1788; i romanzi \"Usong\", 1771, \"Alfred\", 1773, \"Fabio e Catone\", 1774, scritti in polemica con Rousseau, e le lettere \"Briefe \u00fcber die wichtigsten Wahrheiten der Offenbarung\", 1772, \"Briefe \u00fcber einige Einw\u00fcrfe nochlebender Freygeister wieder die Offenbarung\", 1775 - 1777, contro Voltaire."}
{"id": "691330", "revid": "123054714", "url": "https://it.wikipedia.org/wiki?curid=691330", "title": "Idomeneo", "text": "Idomeneo (in greco antico \u1f38\u03b4\u03bf\u03bc\u03b5\u03bd\u03b5\u03cd\u03c2 \"Idomen\u00e8us\") \u00e8 un personaggio della mitologia greca, re di Creta, figlio di Deucalione e nipote di Minosse.\nMitologia.\nUn giorno, Idomeneo risolse una disputa sorta tra Teti e Medea su chi fosse la pi\u00f9 bella, decidendo in favore di Teti. Medea, irritata, maledisse lui e la sua stirpe e condann\u00f2 i Cretesi a non dire mai pi\u00f9 la verit\u00e0. Si spiega cos\u00ec il proverbiale stereotipo secondo cui \u00abI Cretesi sono tutti bugiardi\u00bb.\nBench\u00e9 gi\u00e0 avanti negli anni, Idomeneo aspir\u00f2 alla mano della bella Elena, che am\u00f2 con passione e per cui soffr\u00ec molto quando fu destinata a Menelao. Lo stesso Idomeneo si diceva fosse bellissimo. Le file greche si raccolsero sulla spiaggia d'Aulide, quando alcuni ambasciatori cretesi accorsero per annunciare che il loro re Idomeneo avrebbe guidato cento navi a Troia se Agamennone avesse acconsentito a condividere con lui il supremo comando della spedizione. Il re accett\u00f2 di buon grado. Idomeneo arruol\u00f2 Merione, suo nipote, come luogotenente.\nPartecip\u00f2 con ottanta navi alla guerra di Troia, come tutti gli altri pretendenti. Nella guerra tra achei e troiani raccontata nell\"'Iliade\" si distinse in numerose imprese, uccidendo Asio (il giovane re di Arisbe e fratello di Niso), Otrioneo, Alcatoo, Enomao, Erimante e Festo. Seppe difendere le navi greche contro gli assalti portati da Deifobo ed Enea. Inoltre fu tra gli eroi che, nascosti nel cavallo di legno, penetrarono nella citt\u00e0; era tra i giudici che attribuirono le armi di Achille ad Odisseo.\nSecondo alcune tradizioni, Idomeneo venne ucciso da Ettore nella guerra di Troia, ma quasi tutte le versioni raccontano come egli, dopo aver abbandonato il suolo insanguinato della imponente citt\u00e0, part\u00ec per la sua terra con la sua nave, ma trov\u00f2 il suo trono usurpato da Leuco, al quale Idomeneo aveva lasciato la guardia della casa in sua assenza, con cui sua moglie Meda aveva avuto una relazione.\nPart\u00ec nuovamente per l'Italia e si stabil\u00ec definitivamente in Calabria (nome antico del Salento, la parte pi\u00f9 meridionale della Puglia), dove fond\u00f2 una nuova citt\u00e0. Una variante afferma che fu costretto a lasciare la patria per una sommossa dei suoi sudditi, avendo egli ordinato il sacrificio di suo figlio Idamante per mantenere fede a un voto fatto mentre ritornava dalla guerra di Troia: i Cretesi interruppero la cerimonia provocando cos\u00ec la fuga del re."}
{"id": "691334", "revid": "1318658", "url": "https://it.wikipedia.org/wiki?curid=691334", "title": "Micene (citt\u00e0 antica)", "text": "Micene ( o \u039c\u03c5\u03ba\u03ae\u03bd\u03b7, \"Myk\u0113n\u0113\") \u00e8 stata una \"polis\" dell'Antica Grecia e attualmente \u00e8 un sito archeologico, situato nell'Argolide a circa 12km dal mare e a 9 dalla citt\u00e0 di Argo.\nInsieme a Tirinto costituisce il complesso denominato \"siti archeologici di Micene e Tirinto\", inserito nell'elenco dei patrimoni dell'umanit\u00e0 dell'UNESCO.\nStoria.\nL'origine del nome Micene non \u00e8 greca; non \u00e8 impensabile ipotizzare che questo insediamento sia stato fondato da popolazioni pre-indeuropee, essendo il sito gi\u00e0 occupato dal neolitico.\nSecondo la mitologia greca fu Perseo a fondare la citt\u00e0; il suo nome veniva fatto derivare da \u03bc\u03cd\u03ba\u03b7\u03c2 (\"fungo\"), o dalla forma del cappuccio della guaina della spada di Perseo o perch\u00e9 avrebbe colto un fungo nel luogo dove poi avrebbe fondato la citt\u00e0.\nLa mitologia greca \u00e8 molto ricca di leggende riguardo alla citt\u00e0 di Micene (come per esempio quelle legate agli Atridi), sintomatiche dell'importanza che questa citt\u00e0 rivest\u00ec sulla Grecia dell'et\u00e0 del bronzo (nel mito \"l'et\u00e0 dell'oro\" o \"l'et\u00e0 degli eroi\"), anche se questi miti sono in parte contraddittori ed assai poco utili per chiarire la vera storia della citt\u00e0.\nQuesti miti non si riferiscono per\u00f2 alla citt\u00e0 preistorica, ma a quella dell'et\u00e0 del bronzo, da cui provengono la maggior parte delle rovine attualmente visitabili.\nInfatti il sito preistorico e protostorico di Micene fu presto occupato da una nuova popolazione, probabilmente proveniente dalla parte nord-orientale dei Balcani o dall'Anatolia, di origine indoeuropea e di lingua affine al greco classico, che occup\u00f2 progressivamente tutta la Grecia continentale e buona parte di quella insulare. Proprio per l'importanza, testimoniata anche a livello mitologico, della citt\u00e0 di Micene all'interno di questa nuova civilt\u00e0 essa viene definita civilt\u00e0 micenea, dominando su buona parte della Grecia tra il 2000 e il 1200 a.C.\nLa civilt\u00e0 micenea prende dunque il nome dall'omonima citt\u00e0, ma oltre a Micenei ci si rivolge ad essi anche con il sinonimo di Achei, nome con cui nell'et\u00e0 della Grecia classica ci si riferiva, tra l'altro, ad un dialetto (che manteneva particolarit\u00e0 e contatti con la lingua arcaica greca) ed una parte della popolazione greca stanziata su buona parte del Peloponneso.\nDurante la civilt\u00e0 micenea la citt\u00e0 di Micene era un importante centro politico-economico-militare a carattere regionale, o forse anche sovra regionale, con evidenti e massicce fortificazioni (di cui \u00e8 rimasta ben conservata la cittadella), un importante palazzo ed una serie di complesse tombe in cui personalit\u00e0 di riguardo erano sepolte con ricchi corredi.\nLa citt\u00e0 all'epoca era probabilmente molto pi\u00f9 estesa della cittadella, ma pochi resti sono rimasti della citt\u00e0 bassa, probabilmente poco fortificata e costruita con abitazioni deperibili. Al suo apice, nel 1350 a.C. circa, la cittadella e la citt\u00e0 bassa di Micene contava circa 30.000 abitanti e si estendeva su un'area di 32 ettari.\nDeclino.\nTra il 1200 e il 1100 a.C. la Grecia fu attraversata da una fortissima crisi nota come collasso dell'et\u00e0 del bronzo, concomitante all'invasione dei Dori e dei popoli del Mare (Mediterraneo-Egeo), che provoc\u00f2 la totale scomparsa della scrittura, la distruzione della maggior parte delle citt\u00e0 (inclusa Micene, che sub\u00ec almeno un importante incendio) e una drastica diminuzione della popolazione e della ricchezza.\nAppare pi\u00f9 che probabile una distruzione violenta della maggior parte della citt\u00e0 di Micene entro la fine del XII secolo a.C., sebbene non esistano prove inconfutabili, e siano ipotizzabili sia attacchi violenti di popolazioni straniere (come i Dori o i Popoli del Mare), sia guerre civili fratricide, come testimoniato in chiave mitologica dal mito di Oreste.\nPopolazioni di ceppo dorico si stanziarono nelle rovine della citt\u00e0, ricostruendola o meglio costruendo sopra le rovine achee. Micene, a differenza di altri importanti centri micenei (come Atene, Argo, Corinto) non torn\u00f2 ad essere un centro importante e si mantenne come piccola Polis, anche se fu comunque abitata permanentemente a differenza di centri come Tirinto o il palazzo di Nestore, che scomparvero.\nDall'epoca classica a quella romana.\nPartecip\u00f2 con dei contingenti alle guerre persiane ma nel 468 a.C. fu presa da Argo che cacci\u00f2 gli abitanti e distrusse le fortificazioni. Brevemente rioccupata in et\u00e0 ellenistica, durante l'et\u00e0 romana era ormai ridotta ad un piccolo borgo spopolato, o almeno questo \u00e8 quanto riporta Pausania il Periegeta nel II secolo d.C., che ne descrive le fortificazioni e la porta dei Leoni.\nMicene nella mitologia e nelle leggende greche.\nKerenyi riporta l'esistenza di un mito legato a Micene, figlia di Inaco che avrebbe dato il nome alla citt\u00e0.\nLa dinastia perseide.\nI miti greci classici affermano che Micene fu fondata da Perseo, nipote del re Acrisio di Argo, figlio della figlia di Acrisio, Danae e il dio Zeus. Dopo aver ucciso suo nonno per caso, Perseo non poteva, o non voleva, ereditare il trono di Argo. Invece organizz\u00f2 uno scambio di regni con suo cugino, Megapente, e divenne re di Tirinto, Megapente quindi prese Argo. Dopo di ci\u00f2, Perseo fond\u00f2 Micene e govern\u00f2 entrambi i regni contemporaneamente.\nKerenyi riporta due versioni relative alla fondazione di Micene, l'una in cui Perseo avendo perduto l'estremit\u00e0 della guaina della spada che in greco si chiama \"mykes\" decise che avrebbe fondato Micene. Nell'altra l'eroe tormentato dalla sete avrebbe strappato un fungo che in greco si chiama appunto \"mykes\" da cui sarebbe scaturita una sorgente decidendo cos\u00ec di fondare la citt\u00e0. La sorgente poi avrebbe alimentato la \"fonte Perseia\".\nPerseo spos\u00f2 Andromeda e ebbe molti figli, ma nel corso del tempo entr\u00f2 in guerra con Argo e fu ucciso dai Megapente. Suo figlio, Elettrione, divenne il secondo della dinastia, ma la successione fu contestata dai Tafi sotto Pterelao, un altro Perseo, che assalt\u00f2 Micene, perse e si ritir\u00f2 con il bestiame. Il bestiame venne recuperato da Anfitrione, un nipote di Perseo, ma egli uccise suo zio per caso con un bastone in un incidente e dovette andare in esilio.\nIl trono and\u00f2 a Stenelo, terzo nella dinastia, uno dei figli di Perseo. Egli pose le basi per la futura grandezza della citt\u00e0 sposando Nicippe, figlia del re Pelope dell'Elide, lo stato pi\u00f9 potente della regione ai tempi. Con lei ebbe un figlio, Euristeo, il quarto e ultimo della dinastia Perseide. Quando un figlio di Eracle, Illo, uccise Stenelo, Euristeo divenne noto per la sua ostilit\u00e0 a Eracle e per la sua spietata persecuzione contro gli Eraclidi, i discendenti di Eracle.\nQuesto \u00e8 il primo di quei famosi figli, che divennero un simbolo dei Dori. Eracle era un Perseide. Dopo la sua morte, Euristeo decise di annientare questi rivali al trono di Micene, ma questi si rifugiarono ad Atene, e nel corso della guerra, Euristeo e tutti i suoi figli furono uccisi. La dinastia Perseide fin\u00ec e il popolo di Micene pose sul trono lo zio materno di Euristeo, Atreo, un Pelopide.\nDinastia degli Atreidi.\nIl popolo di Micene aveva ricevuto da un oracolo il consiglio di scegliere un nuovo re tra i Pelopidi. I due contendenti erano Atreo e suo fratello, Tieste. Quest'ultimo era stato scelto in un primo momento. In quel momento la natura intervenne e il sole apparve per invertire la direzione posizionandosi ad est. Atreo sosteneva che, poich\u00e9 il sole aveva invertito il suo percorso, l'elezione di Tieste doveva essere invertita. La discussione fu ascoltata e Atreo divenne re. La sua prima mossa consistette nel perseguire Tieste e tutta la sua famiglia - cio\u00e8 i suoi parenti - ma Tieste riusc\u00ec a fuggire da Micene.\nNella leggenda, Atreo ebbe due figli, Agamennone e Menelao, gli Atreidi. Poi, Egisto, figlio di Tieste uccise Atreo e restaur\u00f2 Tieste sul trono. Con l'aiuto del re Tindaro di Sparta, gli Atreidi condussero di nuovo in esilio Tieste. Tindaro aveva due figlie maledette, Elena e Clitennestra, che Menelao e Agamennone sposarono. Agamennone eredit\u00f2 Micene e Menelao divenne re di Sparta.\nPresto, Elena fugg\u00ec con Paride di Troia. Agamennone condusse una guerra di 10 anni contro Troia per riportarla a suo fratello. A causa della mancanza di vento, le navi da guerra non potevano salpare per Troia. Per compiacere gli dei in modo che potessero far soffiare il vento, Agamennone sacrific\u00f2 sua figlia Ifigenia. Secondo alcune versioni della leggenda, la dea della caccia Artemide la sostitu\u00ec all'ultimo momento con un cervo sull'altare, e port\u00f2 Ifigenia a Tauride (vedere Ifigenia di Euripide). Le divinit\u00e0, essendo state soddisfatte da tale sacrificio, soffiarono i venti e la flotta greca part\u00ec.\nLa leggenda ci dice che la lunga e ardua guerra di Troia, sebbene nominalmente fu una vittoria greca, port\u00f2 l'anarchia, la pirateria e la rovina; gi\u00e0 prima che la flotta greca salpasse per Troia, il conflitto aveva diviso anche gli dei, e questo aveva contribuito a maledizioni e atti di vendetta seguendo molti degli eroi greci. Dopo la guerra, Agamennone, di ritorno, fu salutato regalmente con un tappeto rosso tirato fuori per lui e di seguito ucciso nella sua vasca da bagno da Clitennestra, che lo odiava amaramente per aver ordinato il sacrificio della figlia Ifigenia (anche se la vita di quest'ultima era stata salvata). Clitennestra fu aiutata nel suo crimine da Egisto, che regn\u00f2 in seguito, ma Oreste, figlio di Agamennone, fu portato di nascosto nella Focide. Torn\u00f2 quindi da adulto per uccidere Clitennestra ed Egisto. Poi fugg\u00ec ad Atene per sfuggire alla giustizia e al matricidio, divenendo pazzo. Nel frattempo, il trono di Micene and\u00f2 ad Alete, figlio di Egisto, ma non per molto. Recuperato, Oreste torn\u00f2 a Micene per ucciderlo e prendere il trono.\nOreste costru\u00ec lo stato pi\u00f9 grande nel Peloponneso, ma mor\u00ec in Arcadia da un morso di serpente. Suo figlio, Tisameno, l'ultimo della dinastia degli Atreidi, fu ucciso dagli Eraclidi al loro ritorno al Peloponneso. Essi rivendicarono il diritto dei Perseidi di ereditare i vari regni del Peloponneso e gettarne le sorti per il loro dominio. Qualunque siano state le verit\u00e0 storiche riflesse in queste storie, gli Atreidi sono fermamente ambientati nell'epoca prossima alla fine dell'Et\u00e0 Eroica, che port\u00f2 all'arrivo dei Dori. Non ci sono storie consolidate di una casa reale a Micene dopo gli Atreidi, e ci\u00f2 potrebbe evidenziare il fatto che non pi\u00f9 di cinquanta o sessanta anni sembrano aver separato la caduta di Troia VII (la probabile ispirazione della Troia Omerica) e la caduta di Micene.\nGli Atreidi in Asia Minore.\nI Perseidi sarebbero stati al potere verso il 1380 a.C., la datazione di alcune statue di Kom el-Heitan in Egitto che registravano l'itinerario di un'ambasciata egiziana nell'Egeo al tempo di Amenhotep III (1391-1353 a.C. o 1388-1351 a.C.). \"M-w-k-i-n-u\" (fonetico \"Mukanuh\"?) Era una delle citt\u00e0 visitate, un raro primo documento del nome di Micene. Era una delle citt\u00e0 del \"tj-n3-jj\" (\"Tinay\"?), Gli omerici Danai sono stati nominati, nel mito, dopo Danae, che suggerisce che i Perseidi fossero in effetti in una sorta di dominio.\nAnche nel XIV secolo a.C., Ahhiya cominciarono a essere fastidiosi per numerosi re dell'Impero ittita. \"Ahhiyawa\" o \"Ahhiya\", che compare poche decine di volte nelle tavolette ittite nel corso del secolo, \u00e8 probabilmente \"Achaiwia\", ricostruzione del greco miceneo per l'Acaia. Gli Ittiti non usarono \"Danaja\" come facevano gli egiziani, anche se il primo riferimento \"Ahhiya\" nella \"Accusa di Madduwatta\" precede la corrispondenza tra Amenhotep III e uno dei successori di Madduwatta ad Arzawa, Tarhunta-Radu. La TE IIIA esterna: le fonti dell'era 1, tuttavia, concordano nella loro omissione di un grande re o altra struttura unificante dietro Ahhiya e il Tinay.\nAd esempio, nella \"Accusa di Madduwatta\", Attarsiya, il \"sovrano di Ahhiya\", attacca Madduwatta e lo caccia dalla sua terra. Ottiene rifugio e assistenza militare dal re Tudhaliya degli Ittiti. Dopo la morte di quest'ultimo e nel regno di suo figlio, Arnuwanda, Madduwatta si allea con Attarissiya e loro, insieme ad un altro governatore, attaccano Alasiya, cio\u00e8 Cipro.\nQuesto \u00e8 l'unico caso conosciuto di un uomo chiamato Attarissiya. I tentativi di collegare questo nome agli Atrei non hanno trovato ampio supporto, n\u00e9 esistono prove di un potente Pelopide di nome Atreo di quei tempi.\nDurante TE IIIA: 2, Ahhiya, ora noto come Ahhiyawa, estese la sua influenza su Mileto, stabilendosi sulla costa dell'Anatolia, e gareggi\u00f2 con gli Ittiti per l'influenza e il controllo nell'Anatolia occidentale. Per esempio, Arzawa di Uhha-Ziti e attraverso di lui Seha River Land di Manapa-Tarhunta. Pur stabilendo la credibilit\u00e0 dei greci micenei come potere storico, questi documenti creano tanti problemi quanti ne risolvono.\nAllo stesso modo, un re ittita scrisse la cosiddetta lettera di Tawagalawa al Grande Re di Ahhiyawa, riguardante le depredazioni dell'avventuriero di Luwiyan, Piyama-Radu. Nessuno dei nomi dei grandi re \u00e8 dichiarato; il re ittita poteva essere Muwatalli II o suo fratello Hattusili III, che perlomeno riporta la lettera del TE IIIB secondo gli standard micenei. Ma n\u00e9 l'Atreo n\u00e9 l'Agamennone della leggenda hanno fratelli chiamati \"Etewoclewes\" (Eteocle); questo nome, piuttosto, \u00e8 associato a Tebe, che durante il precedente periodo TE IIIA Amenhotep III aveva visto uguale a Micene.\nArcheologia.\nNel Neolitico l'Epiro era popolato da marinai lungo la costa e da pastori e cacciatori dei Balcani sud-occidentali che portavano con s\u00e9 la lingua proto-greca. Queste persone seppellivano i loro capi in grandi tumuli contenenti tombe a pozzo. Camere funerarie simili furono successivamente utilizzate dalla Civilt\u00e0 micenea, suggerendo che i fondatori di Micene potrebbero provenire dall'Epiro e dall'Albania centrale. L'Epiro stesso rimase culturalmente arretrato durante questo periodo, ma resti micenei sono stati trovati in due santuari religiosi di grande antichit\u00e0 nella regione: l'Oracolo dei Morti sul fiume Acheronte, familiare agli eroi dell'Odissea di Omero, e l'Oracolo di Zeus a Dodona , a cui Achille preg\u00f2 nell'Iliade .\nGli scavi archeologici furono avviati da Kyriakos Pittakis nel 1841 che scopr\u00ec e restaur\u00f2 la porta dei Leoni. Nel 1874 e nel 1876 Heinrich Schliemann, colui che ritrov\u00f2 grazie alla descrizione dei poemi omerici la citt\u00e0 che si pensa essere Troia, riprese gli scavi. Furono scoperte le tombe di alcuni re di Micene, insieme ai corredi funebri come la maschera di Agamennone. Ulteriori analisi hanno stabilito che questi gioielli risalgono ai secoli XVI e XII a.C.\nLa citt\u00e0 aveva una acropoli di forma triangolare, sulla quale sono rinvenibili la celebre porta dei Leoni, la tomba di Agamennone e il palazzo reale.\nFra gli oggetti qui rinvenuti, sono da ricordare anche sigilli, ceramiche e tavolette con iscrizioni."}
{"id": "691336", "revid": "1543377", "url": "https://it.wikipedia.org/wiki?curid=691336", "title": "Lex Luger", "text": "Ha combattuto per diversi anni nella World Championship Wrestling, dove \u00e8 anche stato due volte World Heavyweight Champion, e nella World Wrestling Federation.\n\u00c8 sotto contratto con la WWE dove collabora al Wellness Program.\nCarriera nel football americano.\nLuger frequent\u00f2 il liceo e gioc\u00f2 nella squadra di football della scuola a Orchard Park, New York. Successivamente frequent\u00f2 la Pennsylvania State University grazie ai meriti sportivi, ma si trasfer\u00ec poco dopo alla University of Miami. Inizi\u00f2 la sua carriera di giocatore professionista nella stagione 1979 giocando nella linea difensiva. Dopo aver lasciato Miami, gioc\u00f2 nei Montreal Alouettes nella Canadian Football League. Firm\u00f2 poi un contratto con i Green Bay Packers nella National Football League, ma non gioc\u00f2 mai neppure una partita, passando l'intero 1982 come riserva e infortunandosi anche. Quindi fece ritorno ai Packers nel 1983, ma venne svincolato prima dell'inizio della stagione. Nel 1984, Luger termin\u00f2 la sua carriera nel football nella United States Football League militando nei Memphis Showboats. Gioc\u00f2 anche brevemente per i Tampa Bay Bandits nella USFL, dove fu suo compagno di squadra il futuro campione WCW Ron Simmons.\nCarriera nel wrestling.\nNWA Florida (1985\u20131986).\nNel 1985, Luger incontr\u00f2 in Florida Bob Roop che rimase molto impressionato dal fisico da culturista di Luger e gli prospett\u00f2 una carriera nel wrestling. Roop convinse l'esperto Hiro Matsuda ad allenare Luger (Matsuda era stato in precedenza l'allenatore di Hulk Hogan e di \"Mr. Wonderful\" Paul Orndorff). Pfohl adott\u00f2 il ring name \"Lex Luger\", come omaggio al suo personaggio dei fumetti preferito Lex Luthor, ed esord\u00ec come lottatore nel settembre 1985.\nLuger inizi\u00f2 quindi a combattere nella NWA Florida. Ottenne la sua prima vittoria il 31 ottobre 1985 battendo Ed \"The Bull\" Gantner e vincendo il Southern Heavyweight Championship da Wahoo McDaniel il mese successivo. Il 1\u00ba settembre 1986, lott\u00f2 contro l'NWA World Heavyweight Champion Ric Flair all'evento \"Battle of the Belts\", e il match termin\u00f2 in parit\u00e0 dopo sessanta minuti di lotta.\nNational Wrestling Alliance/World Championship Wrestling (1987\u20131992).\nFour Horsemen (1987\u20131988).\nNel 1987, Luger inizi\u00f2 a lavorare nella World Championship Wrestling (WCW), federazione all'epoca ancora affiliata alla National Wrestling Alliance (NWA), utilizzando il soprannome \"The Total Package\" e agendo da personaggio heel. Inizialmente venne accettato nei \"Four Horsemen\" di Ric Flair solo come membro esterno, ma quando Ole Anderson fu cacciato dal gruppo, Luger divenne un membro effettivo della stable a tutti gli effetti. Il suo primo feud di una certa caratura fu quello con Nikita Koloff, che sconfisse l'11 luglio 1987 strappandogli l'NWA United States Heavyweight Championship.\nDetenne il titolo fino al primo pay-per-view NWA \"Starrcade\" del novembre 1987, dove perse la cintura in favore di Dusty Rhodes durante uno steel cage match. La sconfitta caus\u00f2 l'uscita di Luger dai Four Horsemen, dato che le interferenze del loro manager J. J. Dillon gli erano involontariamente costate il match.\nFaida con i Four Horsemen (1988\u20131989).\nLuger si schier\u00f2 dalla parte dei \"buoni\" e si alle\u00f2 con Barry Windham, suo vecchio amico dai tempi della Florida. I due formarono un tag team, che esord\u00ec il 27 marzo 1988 a \"Clash of the Champions\" sconfiggendo Tully Blanchard &amp; Arn Anderson conquistando i titoli NWA World Tag Team Championship. Solo poche settimane dopo la vittoria dei titoli di coppia, Windham trad\u00ec Luger per unirsi ai Four Horsemen. Giorni dopo, era in programma l'annuale Jim Crockett Sr. Memorial Cup Tag Team Tournament. Luger, rimasto senza il partner, fu accoppiato con Sting (anche lui rimasto da solo dopo che il suo compagno di coppia Ronnie Garvin si era infortunato). L'improvvisata coppia vinse addirittura il torneo, sconfiggendo Blanchard e Anderson in finale.\nLuger inizi\u00f2 quindi un lungo feud con i Four Horsemen e in particolare con Windham. L'8 giugno a \"Clash of the Champions\", venne annunciato che Luger sarebbe stato lo sfidante al titolo NWA di Flair durante \"Great American Bash\" del 10 luglio seguente. Quando Luger arriv\u00f2 all'evento in limousine, venne subito assalito dai membri dei Four Horsemen, che lo lasciarono sanguinante e infortunato (kayfabe) nel parcheggio dell'arena. Luger partecip\u00f2 ugualmente al match, ma proprio quando aveva imprigionato Flair nella sua presa di sottomissione \"Torture Rack\" e il campione stava per cedere, l'incontro venne interrotto bruscamente dall'arbitro per \"eccessivo sanguinamento\" da parte di Luger. Luger affront\u00f2 nuovamente Flair in molti rematch, ma non riusc\u00ec mai a strappargli il titolo mondiale NWA.\nUnited States Heavyweight Champion (1989\u20131990).\nDopo il feud con Flair, Luger spost\u00f2 le sue attenzioni verso il vecchio compagno Barry Windham, riuscendo a togliergli il titolo USA a \"Chi-Town Rumble\".\nIn seguito, Luger perse la cintura a favore di Michael P.S. Hayes a \"WrestleWar 1989: Music City Showdown\". Luger riconquist\u00f2 il titolo U.S. da Hayes in un rematch un paio di settimane dopo, utilizzando delle scorrettezze durante il match per prevalere su Hayes. Il turn heel divenne \"ufficiale\" poco dopo, quando il 14 giugno a \"Clash of the Champions\", Luger attacc\u00f2 il popolare Ricky \"The Dragon\" Steamboat dopo che Steamboat aveva sconfitto Terry Funk per squalifica. Luger e Steamboat si affrontarono l'un l'altro a \"Great American Bash '89\" in un match che Luger vinse per squalifica dell'avversario.\nSebbene all'epoca il primo sfidante al titolo mondiale detenuto da Ric Flair fosse Sting, il suo infortunio elev\u00f2 Luger in cima alla lista per un match contro Flair. L'infortunato Sting presenzi\u00f2 all'angolo di Luger durante l'incontro, ma venne violentemente assalito da Ole e Arn Anderson. Quando Luger abbandon\u00f2 il ring per aiutare Sting perse il match per count-out, giocandosi l'opportunit\u00e0 di vincere la cintura. L'idea della federazione era quella di presentare Luger come un \"uomo cambiato\" che aveva riguadagnato il rispetto dei fan salvando Sting.\nLuger perse il titolo U.S. contro Stan Hansen a \"Halloween Havoc '90\", ma lo rivinse poco dopo a \"Starrcade 1990: Collision Course\". Il terzo regno come campione USA di Luger dur\u00f2 la bellezza di 523 giorni, ancora oggi il regno pi\u00f9 lungo nella storia della cintura. La WCW si separ\u00f2 dalla NWA nel 1991 e il titolo U.S. venne rinominato WCW United States Heavyweight Championship mentre era in possesso di Luger. Poi Lex inizi\u00f2 un feud con Dan Spivey, che sconfisse a \"WrestleWar '91\" mantenendo il titolo.\nWorld Heavyweight Champion (1991\u20131992).\nQuando nel 1991 Flair lasci\u00f2 la WCW per accasarsi alla WWF, il titolo di campione mondiale che era ancora in suo possesso fu dichiarato vacante dai vertici della federazione, e i primi due sfidanti al titolo, Barry Windham e Luger, si affrontarono in un match nella gabbia al ppv \"The Great American Bash\" per determinare il nuovo campione. Durante il match, Harley Race e Mr. Hughes arrivarono a bordo ring \"ordinando\" a Luger di eseguire un piledriver su Windham. Luger obbed\u00ec, vincendo il titolo WCW World Heavyweight Championship per la prima volta e ridiventando contemporaneamente uno dei \"cattivi\".\nLuger perse il titolo mondiale a SuperBrawl II, venendo sconfitto da Sting in maniera netta. Poco tempo dopo la sconfitta, Luger lasci\u00f2 la WCW per dissidi economici con la societ\u00e0.\nWorld Bodybuilding Federation (1992).\nLex Luger entr\u00f2 nella World Bodybuilding Federation (WBF) di Vince McMahon, apparendo regolarmente come ospite fisso della trasmissione del sabato mattina \"WBF BodyStars\". Fu anche deciso che avrebbe dovuto posare durante un pay-per-view WBF, ma rimase coinvolto in un incidente in moto e non pot\u00e9 partecipare all'evento. Quando guar\u00ec dai postumi dell'incidente, la WBF era gi\u00e0 fallita.\nWorld Wrestling Federation (1993\u20131995).\nThe Narcissist (1993).\nDopo l'incidente e la chiusura improvvisa della WBF, Luger firm\u00f2 per la World Wrestling Federation (WWF). Bobby \"The Brain\" Heenan lo introdusse nella federazione come personaggio heel con l'identit\u00e0 di \"The Narcissist\" Lex Luger durante la \"Royal Rumble\" del 1993. La sua gimmick prevedeva che posasse e si rimirasse i muscoli davanti allo specchio prima di ogni suo match. Il primo feud in WWF di Luger fu quello che lo vide contrapposto a Mr. Perfect. La rivalit\u00e0 si concluse a \"WrestleMania IX\" con la vittoria di Luger. A \"King of the Ring\" 1993, Luger venne eliminato ai quarti di finale dopo aver pareggiato per limite di tempo contro Tatanka.\nThe All-American (1993\u20131994).\nA met\u00e0 1993, quando Hulk Hogan lasci\u00f2 la compagnia, Luger venne trasformato da personaggio heel a \"top-face\" patriottico della federazione, con i soprannomi \"Made in the USA\" e \"The All-American\". Il 4 luglio 1993, prese parte a un memorabile evento quando arriv\u00f2 in elicottero sulla portaerei americana \"USS Intrepid\" e riusc\u00ec a effettuare un body slam schiacciando al tappeto l'enorme WWF Champion Yokozuna (che all'epoca pesava circa 270\u00a0kg) dopo che numerosi altri atleti, sia WWF sia no, avevano fallito nell'impresa.\nA Summerslam affront\u00f2 nel main event il nipponico Yokozuna per il titolo WWF, vinto da quest\u2019ultimo nel PPV King of the Ring contro Hulk Hogan, ma, nonostante la vittoria per count-out che quindi non decret\u00f3 nessun cambio di titolo, esult\u00f3 dopo il match ugualmente in modo stravagante. \nDurante le Survivor Series del 1993, Luger capitan\u00f2 la squadra chiamata \"All-Americans\" (Lex Luger, The Undertaker, e gli Steiner Brothers) contro i \"Foreign Fanatics\" (Crush, Yokozuna, Ludvig Borga, e Quebecer Jacques). la patriottica squadra di Luger vinse il match quando Luger elimin\u00f2 per ultimo Borga. Alla \"Royal Rumble\" del 1994, Luger vinse la \"rissa reale\" a pari merito con Bret Hart perch\u00e9 i due wrestler si eliminarono per ultimi in contemporanea. Di conseguenza, entrambi furono dichiarati primi sfidanti al titolo mondiale di Yokozuna a \"WrestleMania X\". Luger, che fu sorteggiato come primo sfidante la sera di \"WrestleMania\", venne squalificato nel suo match contro Yokozuna, mentre invece Hart riusc\u00ec a battere Yokozuna e a vincere la cintura. Partecip\u00f2 al torneo King Of The Ring dove venne eliminato da Jeff Jarrett al primo turno per squalifica fuori dal ring, per via di una distrazione di Crush. Lex rese il favore a quest'ultimo durante il PPV della manifestazione ove era impegnato insieme a Yokozuna in un incontro per i titoli di coppia contro i campioni, gli Headshrinkers. La sua presenza fece infatti distrarre Crush mentre era impegnato sul ring, facendogli perdere l'incontro. Segu\u00ec un incontro tra i due dove Lex batt\u00e9 Crush con l'aiuto inaspettato di Ted Dibiase. Intraprese poi una faida contro Tatanka quando questi accus\u00f2 Lex di essersi venduto a Dibiase ed essere entrato a far parte nella sua Million Dollar Corporation. Pi\u00f9 volte per\u00f2 l'ex narcisista prov\u00f2 a smentire e cerc\u00f2 invano di farlo capire al nativo americano. Si decise dunque un incontro a Summerslam per chiudere definitivamente la questione. Dibiase intervenne durante il match distraendo Lex e facendo vincere Tatanka, rivelandosi costui l'uomo vendutosi al borioso milionario. La faida prosegu\u00ec alle Survivor Series ove Lex guid\u00f2 un gruppo denominato Guts and Glory e composto da Mabel, Smoking Guns e Adam Bomb contro la Million Dollar Team composta da Tatanka, Bam Bam Bigelow, Jimmy Del Ray, King Kong Bundy,Tom Prichard. Lex schien\u00f2 Tatanka ma fu eliminato come ultimo uomo da Bundy, che vinse l'incontro insieme a Bam Bam Bigelow. Si aggiudic\u00f2 l'ultimo match contro Tatanka superandolo in uno steel cage match grazie al suo bionic elbow.\nThe Allied Powers (1995).\nAll'inizio del 1995, Luger form\u00f2 un tag team insieme a Davey Boy Smith, che prese il nome di The Allied Powers e che aveva come principale obiettivo la distruzione della Million Dollar Corporation di Ted DiBiase. Dopo qualche successo iniziale, e un match per il titolo di coppia disputato e perso contro i campioni Yokozuna e Owen Hart, la coppia si sciolse.\nRitorno in WCW (1995\u20132001).\nA fine agosto 1995, solo otto giorni dopo essere apparso a SummerSlam in WWF, Luger lasci\u00f2 la federazione per fare ritorno alla WCW, facendo la sua comparsa durante un match tra Sting e Ric Flair. A \"Halloween Havoc '95\", Luger ridivent\u00f2 ufficialmente un heel, attaccando Hulk Hogan dopo il suo match contro The Giant entrando poi a far parte della stable di Kevin Sullivan detta \"The Dungeon of Doom\".\nAnche da heel, Luger mantenne stranamente la sua amicizia con Sting. A \"Starrcade\" 1995, Luger partecip\u00f2 alla World Cup of Wrestling WCW vs NJPW dove rappresent\u00f2 la WCW vincendo un incontro con il rappresentante della NJPW Masa Chono. La sera stessa, Luger partecip\u00f2 a un triple treat match con Sting e Ric Flair; che fu vinto da Flair quando Sting e Luger furono entrambi contati fuori dal ring. Il 22 gennaio 1996, Sting &amp; Luger sconfissero gli Harlem Heat vincendo il World Tag Team Championship. Il 17 febbraio Luger sconfisse anche Johnny B. Badd facendo sua la cintura WCW World Television Championship, perdendola poi contro lo stesso avversario la sera dopo. Rivinse il titolo TV da Badd sconfiggendolo nuovamente il 6 marzo seguente.\nIl Dungeon of Doom si alle\u00f2 con i Four Horsemen per dare vita alla maxi-stable denominata Alliance to End Hulkamania, i cui principali rivali erano Hulk Hogan e Randy Savage. A \"Uncensored\", nove membri dell'Alliance participarono a un \"Tower of Doom Steel Cage match\", non riuscendo per\u00f2 a prevalere contro il team composto da Hogan e Savage. Luger venne incolpato della sconfitta perch\u00e9 aveva accidentalmente colpito il compagno di squadra Ric Flair, e fu estromesso dalla stable, ridiventando uno dei \"buoni\".\nFaida con il New World Order (1996\u20131997).\nDurante l'estate, Luger inizi\u00f2 un feud con The Giant per il WCW World Heavyweight Championship, affrontandolo senza successo, a \"Great American Bash '96\". Poi fu la volta della faida con Scott Hall e Kevin Nash, entrambi ex wrestler WWF, cha avevano iniziato ad apparire durante le trasmissioni televisive WCW affermando di essere arrivati nella federazione per \"distruggerla\" dall'interno. Randy Savage, Luger e Sting si schierarono subito contro i nuovi arrivati che si facevano chiamare gli Outsiders, e contro il loro terzo misterioso alleato che sarebbe stato rivelato a \"Bash at the Beach '96\". Nei primi minuti del match, Luger sub\u00ec un infortunio grave (kayfabe), e dovette abbandonare il ring lasciando Sting e Savage da soli. Quando fu rivelato che il partner misterioso di Hall &amp; Nash era Hulk Hogan, Savage e Sting furono facile preda dei tre, che proclamarono poi la nascita ufficiale del New World Order (nWo).\nLuger continu\u00f2 la sua lotta contro l'nWo, scontrandosi con molti dei suoi membri. A \"SuperBrawl VII\", Luger, in coppia con The Giant, sconfisse gli Outsiders vincendo le cinture World Tag Team Championship, ma i titoli vennero riassegnati d'ufficio a Hall e Nash dal presidente WCW Eric Bischoff, diventato anche lui membro dell'nWo. A \"Bash at the Beach '97\", Luger e The Giant sconfissero Hogan e la star del basket Dennis Rodman. Il 4 agosto 1997, durante una puntata di \"Nitro\", Luger sconfisse Hogan vincendo il suo secondo titolo di World Heavyweight Champion, ma riperse la cintura contro Hollywood Hogan solo cinque giorni dopo a \"Road Wild\".\nNella prima met\u00e0 del 1998, Luger ebbe un feud con Savage e lo sconfisse sia a \"Souled Out\" sia a \"SuperBrawl VIII\". Il suo ultimo feud importante con l'nWo fu quello con Scott Steiner, che Luger batt\u00e9 a \"Uncensored '98\".\nnWo Wolfpac (1998\u20131999).\nDopo la lunga guerra contro l'nWo, Luger si un\u00ec all'nWo Wolfpac, la fazione \"buona\" dell'nWo. Luger ebbe parte fondamentale nella lotta del gruppo contro Hogan e la sua nWo Hollywood, riuscendo persino a convincere il vecchio amico Sting, da sempre contrario a qualsiasi tipo di nWo, a unirsi alla fazione Wolfpac. Il 10 agosto 1998, Lex sconfisse Bret Hart vincendo per la quinta volta il titolo United States Heavyweight Championship, per poi cederlo nuovamente a Hart la sera seguente a \"Thunder\". Poco tempo dopo si ritir\u00f2 momentaneamente a causa di un reale infortunio a un bicipite.\nTotal Package (1999\u20132001).\nLex Luger torn\u00f2 nel corso del 1999 a \"WCW Monday Nitro\" iniziando ad affiancarsi a Sting, suo amico di lunga data. Lex inizia ad insinuare dubbi nell'amico riguardo ad Hollywood Hogan, di recente tornato tra le fila dei buoni ed alleatosi con lo stesso Stinger, affermando che Hogan \u00e8 in realt\u00e0 lo stesso traditore e manipolatore che era ai tempi del nWo e che, al momento opportuno, lo pugnaler\u00e0 alle spalle. Di settimana in settimana, Luger porta prove che fanno vacillare la fiducia dell'amico nel nuovo alleato mentre Hogan, tornato nel frattempo a vestire i suoi classici colori giallo e rosso, accusa Lex di voler manipolare Sting con prove fuorvianti e fuori contesto. Hulk e Sting si affrontano in un match con in palio il World Heavyweight Championship in una puntata di Nitro, che si conclude per\u00f2 in un nulla di fatto a causa dell'interferenza di Sid Vicious e Rick Steiner. Hogan promette quindi a Sting una rivincita per il titolo, da svolgersi al ppv \"Fall Brawl\". Durante il match, Luger interviene in favore di Sting e questi decide di tradire Hogan, colpendolo con la sua mazza da baseball e vincendo il titolo.\nDopo \"Fall Brawl\", Luger afferm\u00f2 che il personaggio chiamato \"Lex Luger\" era \"morto\" e che d'ora in poi si sarebbe chiamato solo \"The Total Package\". Esord\u00ec a WCW Monday Nitro nell'ottobre 1999 con uno strambo stile alla Terminator, simbolizzante la sua \"rinascita\", e portando come sua manager Miss Elizabeth.\nTra novembre e dicembre 1999, The Total Package inizi\u00f2 ad avere qualche screzio con il vecchio amico Sting. Inizi\u00f2 anche a trattare male Miss Elizabeth, la qual cosa fece intervenire Sting. A \"Starrcade 1999\", Sting e The Total Package si affrontarono in un match durante il quale Miss Elizabeth trad\u00ec la fiducia di Sting. Nel febbraio 2000 form\u00f2 un tag team con Ric Flair dal nome \"Team Package\" con l'obiettivo di annientare l'Hulkmania. Il team si scontr\u00f2 con Sting e Hulk Hogan fino all'aprile 2000, periodo in cui Vince Russo form\u00f2 la fazione heel del New Blood (costituito dalle \"nuove leve\") al quale lo stesso Luger si oppose unendosi alla contrapposta fazione del Millionaires Club (di cui Flair, Hogan e Macho Man, fra i vari, erano parte). \nNell'episodio di Nitro del 20 novembre 2000, affront\u00f2 il campione Booker T per il titolo mondiale, senza tuttavia riuscire a vincere. Poco pi\u00f9 tardi cominci\u00f2 una faida con Bill Godlberg, che culmin\u00f2 in uno scontro tra i due a Mayhem e successivamente a Starrcade 2000, dai quali Goldberg emerse vincitore. Successivamente, all'evento PPV Sin di gennaio 2001, in coppia con Buff Bugwell (con il quale aveva formato un tag team chiamato \"Totally Buff\") riusc\u00ec a sconfiggere Goldberg e il suo allenatore Dwayne Bruce, e come da stipulazione Goldberg fu costretto a ritirarsi. Il team di Luger e Bagwell and\u00f2 successivamente a coinfluire nella neonata fazione dei Magnificent 7, i cui altri membri erano Ric Flair, Scott Steiner (al momento campione mondiale), Rick Steiner (campione U.S.), Road Warrior Animal, e Jeff Jarrett. Luger rimase nella stable fino all'acquisto della WCW da parte della WWE nel marzo del 2001.\nTotal Nonstop Action Wrestling (2003, 2006).\nA fine 2003 Luger ritorn\u00f2 a lottare per un breve periodo nella Total Nonstop Action Wrestling (TNA) e il 12 novembre lott\u00f2 in coppia con Jeff Jarrett in un match perso contro Sting e A.J. Styles. \nNel 2006 ritorn\u00f2 nella TNA come \"preparatore atletico\" di Sting in vista del suo match contro Jarrett che si sarebbe tenuto a \"Bound for Glory\".\nRitorno in WWE (2011-presente).\nLuger torna nella WWE nel 2011 per lavorare al Wellness Program, dando consigli ai wrestler su come allenarsi, alimentarsi e prendersi cura del proprio corpo, senza adottare l'uso di steroidi o altri medicinali, cercando di non ripetere gli errori commessi dai vari wrestler degli anni ottanta e novanta.\nVita privata.\nLuger \u00e8 un cristiano rinato; lo ha dichiarato il 26 settembre 2006 nel corso di un'intervista nel programma di Trinity Broadcasting Network condotto da Sting.\nProblemi con la giustizia.\nIl 19 aprile 2003 Luger rest\u00f2 coinvolto in una lite domestica con Elizabeth Hulette, la sua compagna dell'epoca, che presumibilmente picchi\u00f2 nel garage della loro residenza: i poliziotti trovarono la Hulette con gli occhi tumefatti, un bernoccolo in testa e il labbro ferito. Luger fu incriminato per percosse e multato per 2\u00a0500 dollari; due giorni dopo venne arrestato per guida in stato di ebbrezza: durante la perquisizione dell'auto i poliziotti trovarono anche una pistola calibro 9 mm (il cui possesso \u00e8 legale nello Stato della Georgia). La Hulette era in auto con Luger e fu riaccompagnata a casa in taxi. Infine gli agenti notarono in seguito che Luger, in evidente stato confusionale, stava guidando con la patente scaduta.\nNel dicembre 2005 Luger, insieme ai wrestler Marcus Bagwell e Scott Steiner, fu arrestato durante un volo da Minneapolis a Winnipeg: i tre furono trattenuti per diverse ore prima che Bagwell e Steiner fossero rilasciati, mentre Luger venne imprigionato a causa delle sue continue offese ai pubblici ufficiali. Luger fu detenuto nella prigione della Contea di Hennepin per un periodo di due settimane per poi essere estradato in Georgia in attesa del processo fissato per il 22 dicembre 2005. Al processo Luger fu condannato in via definitiva a nove settimane di carcere e fu rilasciato nel febbraio 2006.\nLa morte di Elizabeth.\nIl 1\u00ba maggio 2003 Luger telefon\u00f2 al pronto intervento dalla sua casa di Marietta affermando che Elizabeth non respirava pi\u00f9: la donna non rispose alle sollecitazioni della respirazione bocca a bocca e i paramedici la portarono d'urgenza all'ospedale, dove fu dichiarata ufficialmente morta. La causa del decesso fu in seguito determinata in overdose per l'assunzione di sostanze \"tossiche\" mischiate ad alcool. Luger venne arrestato il giorno dopo il decesso di Elizabeth, quando una perquisizione nel suo appartamento aveva fatto scoprire alla polizia ingenti quantit\u00e0 di sostanze illecite inclusi svariati steroidi anabolizzanti, OxyContin, ormoni della crescita sintetici, testosterone, temazepam e alprazolam. Il 3 febbraio 2005, al processo, Luger si dichiar\u00f2 colpevole di detenzione di sostanze illecite per uso personale: venne multato di 1\u00a0000 dollari e condannato a cinque anni di libert\u00e0 vigilata.\nLo spinal stroke.\nIl 19 ottobre 2007 Luger ebbe dei seri problemi a un nervo del collo, tali da restare parzialmente paralizzato; qualche tempo dopo l'accaduto, Luger sostenne che i dottori non riuscivano a spiegare come ci\u00f2 fosse potuto accadere e non erano in grado di dire se la sua condizione fosse momentanea o permanente. A circa un mese di distanza da quello che i medici in seguito definirono uno \"spinal stroke\" (lett. \"colpo alla colonna vertebrale\"), Luger fu trasferito dall'ospedale californiano dove era ricoverato a una struttura di Atlanta. Il wrestler continu\u00f2 ad avere gravi problemi di deambulazione, non potendo muovere n\u00e9 le gambe n\u00e9 le braccia. La settimana successiva a quella in cui \u00e8 stato vittima del colpo Luger avrebbe dovuto sottoporsi a un intervento per la sostituzione dell'anca, senza il quale, a detta dei medici, sarebbe stato impossibile per lui continuare a camminare.\nIn un'intervista concessa a una radio, l'ex wrestler e amico di Luger Nikita Koloff ha raccontato di come, costretto su una sedia a rotelle, stia gradualmente migliorando: ha infatti ricominciato ad alzare entrambe le gambe, a muovere il dorso e a stringere una lattina in mano. Nel corso della stessa intervista, Koloff ha riportato una frase di Luger circa la possibilit\u00e0 di passare l'intera vita sulla sedia a rotelle: \"[...] and if I never walk again, I'll be the best wheelchairer for Jesus, you've ever seen.\" (\"[...] e se non dovessi mai pi\u00f9 camminare, sar\u00f2 la migliore sedia a rotelle per Ges\u00f9 che tu abbia mai visto\"), ribadendo che la sua vita \u00e8 ora dedicata al servizio di Dio. Nel mese di marzo 2008 \u00e8 stato dimesso dall'ospedale.\nTitoli e riconoscimenti.\nJim Crockett Promotions / World Championship Wrestling\nPro Wrestling Illustrated\nWorld Wrestling All-Stars\nWorld Wrestling Federation\nWrestling Observer Newsletter"}
{"id": "691337", "revid": "287204", "url": "https://it.wikipedia.org/wiki?curid=691337", "title": "Medaglia di Giovanni VIII Paleologo", "text": "La medaglia di Giovanni VIII Paleologo fu realizzata in bronzo dall'artista italiano Pisanello nel 1438 e misura 10,2 cm di diametro. Fu la prima medaglia moderna in assoluto. Se ne conservano diversi esemplari in vari musei e collezioni.\nStoria.\nQuando nel 1438 Giovanni VIII Paleologo (1425-1448) si rec\u00f2 con la sua corte a Ferrara per discutere con papa Eugenio IV (1431-1447) della riunificazione della chiesa cristiana, conseguente al ritorno dell'ortodossia sotto il cattolicesimo (Concilio di Ferrara), come artista testimone fu chiamato Pisanello, all'epoca al soldo degli Este. Tutti gli storici concordano nell'attribuire la creazione della medaglia al soggiorno padovano, anche se esiste una notizia poco accreditata di Paolo Giovio, riferita dal Vasari, secondo la quale la medaglia sarebbe stata eseguita a Firenze, dopo lo spostamento della sede.\nPisanello rimase molto impressionato dalla corte bizantina, per le loro vesti, per il rapporto delle ricchezze legato all'Imperatore e per l'esotismo della sua corte, restandone la sua arte profondamente influenzata. Esistono diversi disegni nel codice Vallardi che testimoniano lo studio dell'effigie dell'imperatore, delle sue vesti e di quelle della sua corte, con minuziose annotazioni sui colori. Non \u00e8 escluso che la corte ferrarese avesse in programma di commissionare all'artista una serie di affreschi per celebrare lo storico evento, anche se poi lo spostamento dei lavori a Firenze dovette far abbandonare l'impresa. \nNell'occasione egli fece una medaglia commemorativa, poi donata a Giovanni. Si trattava della prima effigie di persona vivente emessa su una medaglia (ancora prima di qualsiasi conio monetale) dai tempi dell'Impero carolingio: l'usanza, ben radicata nell'Impero romano, era stata infatti bandita nel IX secolo. Inoltre si trattava del primo caso di \"medaglia\" vera e propria come la intendiamo anche noi oggi, cio\u00e8 un ritratto di un personaggio sul recto e un'impresa sul verso, cio\u00e8 un riferimento simbolico al protagonista, ai suoi successi o alle sue aspirazioni. Esisteva gi\u00e0 in area francese l'usanza di creare medaglioni in oro ispirati a una serie, creduta antica, che il duca di Berry aveva acquistato a Firenze nel 1402 e che rappresentava alcuni eroi della Chiesa cristiana. Tali medaglioni per\u00f2, di probabile fattura parigina e ampiamente imitati in Europa, erano sovraccarichi di simbolismi in composizioni tardogotiche, prive di quell'eloquenza e quella schiettezza che fece la fortuna del modello pisanelliano. Non \u00e8 escluso che Pisanello, con la sua medaglia dell'imperatore, volesse continuare idealmente la serie degli eroi della cristianit\u00e0 del duca di Berry. \nDopo questa medaglia Pisanello ne fece molte altre, ottenendo la fama che lo accompagna tutt'oggi. Della medaglia vennero coniati pi\u00f9 esemplari, che circolarono nelle corti italiane, innescando presto un effetto emulativo.\nDescrizione.\n Sul recto \u00e8 raffigurato l'Imperatore bizantino rappresentato di profilo in forma di busto girato a destra; evidente richiamo alle monete romane che ritraevano gli Imperatori in tale posizione. Nella medaglia sono presenti delle inscrizioni sia in greco che latino, tese a sottolineare il ricongiungimento delle due chiese e, conseguentemente, l'unione tra Oriente e Occidente. Da destra si legge \"\" (\"Giovanni, re e autocrate dei Romani, Paleologo\"). Grazie all'opera di Pisanello \u00e8 possibile conoscere oggi, e con buona approssimazione, qual era l'aspetto di Giovanni. Egli \u00e8 rappresentato con un grande cappello, si possono notare la barba molto curata, i capelli abbastanza lunghi, il naso quasi aquilino, e il cappotto indossato, in cui sono ben evidenti le pieghe e i bottoni.\nSul verso si vede l'imperatore a cavallo in abito da caccia, al passo verso destra, con le mani giunte davanti a un crocifisso latino, mentre dietro di lui si vede un altro paggio, pure a cavallo, di tergo, soggetto anche di un disegno di Pisanello; a sinistra \u00e8 presente un gruppo di rocce. La scritta in alto recita \"\" (\"opera di Pisanello, pittore\"), mentre sotto si legge in greco \"\" (\"Opera di Pisano z\u00f2grafo\"). L'appellativo che l'artista si d\u00e0 nell'iscrizione in greco vuol dire pittore, nell'accezione letterale di \"delineatore di vita\". Le scritte in greco furono ricevute dalla Cancelleria del concilio, e trascritte fedelmente, con scrupolosa attenzione riguardo ai titoli imperiali. \nL'effigie dell'imperatore, con la tipica berretta, entr\u00f2 nella memoria artistica europea, venendo citata da moltissimi artisti anche a distanza di molti anni, tra i quali spiccarono Filarete (Porta di San Pietro), Piero della Francesca (\"Flagellazione\" e \"Vittoria di Costantino su Massenzio\"), Antonio Vivarini (\"Polittico della Crocifissione\"), Perugino (\"Episodi della vita di san Bernardino\"), Vittore Carpaccio (\"Storie di santo Stefano\"), Jean Fouquet (in due miniature), Hans Holbein il Vecchio (\"Pala di Kaisheim\"), Urban G\u00f6rtscher (\"Ecce Homo\" a Vienna), ecc."}
{"id": "691338", "revid": "18191", "url": "https://it.wikipedia.org/wiki?curid=691338", "title": "Sella Ronda", "text": ""}
{"id": "691339", "revid": "123107041", "url": "https://it.wikipedia.org/wiki?curid=691339", "title": "Boujdour", "text": "Boujdour (dal francese; in spagnolo: Bojador; ; in berbero: \u2d31\u2d53\u2d4a\u2d37\u2d53\u2d54, \"Bujdur\") \u00e8 una citt\u00e0 del Sahara Occidentale situata nei pressi dell'omonimo Capo Bojador.\nLa citt\u00e0 \u00e8 anche conosciuta come Bu Jaydur, Bujdur e Cabo Bojador.\nLa localizzazione.\n\u00c8 a circa 180 chilometri a sud ovest di Laayoune sulla costa atlantica lungo la strada nazionale 1 che collega il Marocco alla Mauritania in un percorso spesso costiero. Si pu\u00f2 definire come la citt\u00e0 di frontiera fra le regioni principali del Sahara Occidentale, non appartenendo ne al R\u00edo de Oro ne a Saguia el Hamra (Canele Rosso).\nHa come coordinate 26\u00b0 07' 37\" di latitudine nord e 14\u00b0 29' 03\u2033di longitudine ovest ed \u00e8 a livello del mare.\nDemografia recente.\nBoujdour ha 41.178 abitanti (stima 2006).\nTabella abitanti:\nLa sua storia.\nLa sua storia come citt\u00e0 \u00e8 recente. Prima del 1976 era un villaggio di pescatori costruito intorno al faro del pericoloso Capo Bojador. Pertanto, come citt\u00e0 non ha legami con la colonizzazione spagnola.\n\u00c8 nata durante la fase di decolonizzazione ed \u00e8 cresciuta nella fase della occupazione marocchina. La citt\u00e0 \u00e8 praticamente emersa dal deserto, ed \u00e8 cresciuta intorno al nuovo porto.\nNel 1976, l'aridit\u00e0 della zona sugger\u00ec di costruire un impianto di desalinizzazione per procedere all'inurbamento, successivamente intorno alla citt\u00e0 sono state trovate acque sotterranee utilizzabili per far crescere ulteriormente la citt\u00e0.\nAumentata di abitanti \u00e8 diventata capoluogo della sua provincia.\nLa crescita, sia demografica sia economica, \u00e8 stata programmata con due progetti: \"Al Aouda\" e \"Al Wahda\".\nEconomia.\nUna delle attivit\u00e0 importanti della citt\u00e0 \u00e8 l'economia legata alla pesca, in una zona pescosissima si sono insediati numerosi pescatori che praticano localmente l'attivit\u00e0 in concorrenza e completamento con i pescherecci stranieri, prevalentemente europei che godono delle concessioni di pesca. Su questo punto c'\u00e8 una forte critica ed opposizione da parte della Repubblica Democratica Araba dei Sahraui, che ritiene illegali gli accordi con la Comunit\u00e0 Europea stretti dal Marocco.\nMonumenti e luoghi d'interesse.\nParticolarmente suggestiva \u00e8 la strada costiera, la \"corniche\", che viene considerata una delle pi\u00f9 belle zone panoramiche della costa atlantica di questo territorio.\nI campi per rifugiati a Tindouf.\nUna Daira della Wilaya di Dakhla porta il nome di Bojador. Dakhla \u00e8 uno dei quattro campi per rifugiati Saharawi a sud est di Tindouf."}
{"id": "691340", "revid": "60592", "url": "https://it.wikipedia.org/wiki?curid=691340", "title": "Ta Prohm", "text": "Ta Prohm \u00e8 un tempio di Angkor, in Cambogia, costruito nello stile Bayon principalmente nel tardo dodicesimo e agli inizi del tredicesimo secolo. \u00c8 situato approssimativamente ad un chilometro ad est di Angkor Thom, sul bordo meridionale del Baray orientale vicino a Tonle Bati, fu costruito dal re Jayavarman VII come monastero buddista Mahayana e come universit\u00e0. Diversamente dalla maggior parte dei templi di Angkor, Ta Prohm \u00e8 rimasto nelle stesse condizioni in cui \u00e8 stato trovato; l'atmosfera creata dalla combinazione di alberi che crescono sulle rovine e la giungla circostante lo hanno reso uno dei templi pi\u00f9 popolari di Angkor.\nStoria.\nTa Prohm fu uno dei primi templi iniziati da Jayavarman VII nel suo grandioso programma di costruire molti edifici. Il nome moderno del tempio significa \"vecchio Brahm\u0101\", ma il nome originario era Rajavihara (tempio reale). Era dedicato alla venerazione della famiglia reale: la figura nella struttura principale (di Prajnaparamita, personificazione della saggezza, fu realizzata nel 1186) fu modellata sull'immagine di sua madre, mentre i due templi satellite nella terza recinzione erano dedicati al suo guru (quello a nord) e al suo fratello maggiore (quello a sud). Vari ampliamenti ed aggiunte continuarono anche fino al tempo di Srindravarman, alla fine del tredicesimo secolo. Sulla stele del tempio viene indicato che il sito era abitato da pi\u00f9 di 12.000 persone, fino ad arrivare a 80.000 persone se si considerano coloro che abitavano nei villaggi circostanti. Il tempio ammass\u00f2 una grande quantit\u00e0 di ricchezze, come oro, perle e sete preziose.\nDopo la caduta dell'impero Khmer, il tempio fu completamente trascurato per molti secoli. Quando nel ventesimo secolo cominciarono gli sforzi per la conservazione ed il restauro dei templi di Angkor, Ta Prohm fu appositamente scelto dalla \u00c9cole fran\u00e7aise d'Extr\u00eame-Orient per essere lasciato cos\u00ec come era stato trovato come \"concessione al gusto del pittoresco\" (Glaize). Glaize scrive che il tempio fu scelto perch\u00e9 era \"uno dei pi\u00f9 imponenti e perch\u00e9 meglio si univa alla giungla, ma non al punto di diventarne completamente racchiuso\". Ciononostante molti sforzi furono fatti per stabilizzare le rovine per permetterne l'accesso ai visitatori, affinch\u00e9 si mantenesse \"questa condizione di apparente trascuratezza\" (Freeman and Jacques). \nIl sito.\nLo schema di base di Ta Prohm \u00e8 quello \"piatto\" del tipico tempio Khmer, con cinque recinzioni rettangolari intorno al santuario centrale. Come la maggior parte dei templi Khmer, Ta Prohm \u00e8 orientato verso est, cio\u00e8 il tempio si allunga verso occidente lungo l'asse est-ovest. Il muro pi\u00f9 esterno di 1000 per 650 metri racchiude un'area che avrebbe potuto contenere tranquillamente una citt\u00e0, ma che oggi \u00e8 occupata principalmente dalla foresta. Ci sono dei gopura agli ingressi in ciascun punto cardinale, sebbene oggi l'accesso sia possibile solo dall'ingresso orientale e quello occidentale. Ciascun gopura ha una torre a forma di viso (simili a quelli del Bayon aggiunta durante il tredicesimo secolo, anche so oggi alcune sono crollate. C'erano dei fossati pieni d'acqua all'esterno della quarta recinzione. I tre recinti pi\u00f9 interni del tempio vero e proprio sono delle gallerie, mentre le torri agli angoli della prima recinzione formano un Quincunx con la torre del santuario centrale. Questa progettazione \u00e8 difficile da individuare per il visitatore, a causa dei percorsi tortuosi che si \u00e8 costretti a fare per via dei diversi crolli nel tempio, ed anche perch\u00e9 numerose sono le costruzioni aggiunte in seguito. Tra gli altri edifici, i pi\u00f9 importanti sono: le biblioteche negli angoli sud-est della prima e della seconda recinzione; i templi satellite a nord e a sud del terzo recinto; la Sala delle Danzatrici tra il terzo e il quarto gopura orientale; e una Casa del Fuoco ad est del quarto gopura orientale. \nGli alberi che crescono sopra le rovine sono la caratteristica che contraddistingue il tempio per l'odierno visitatore. Freeman and Jacques fanno notare che \"hanno ispirato la maggior parte degli scrittori ad eccedere nella descrizione di questa caratteristica, pi\u00f9 di ogni altra di Angkor\". Alcuni di questi alberi sono ficus strangolatori, mentre altri appartengono alle specie \"Tetrameles nudiflora\"."}
{"id": "691341", "revid": "1632387", "url": "https://it.wikipedia.org/wiki?curid=691341", "title": "Ifigenia (mitologia)", "text": "Ifigenia (), o Ifianassa \u00e8 un personaggio della mitologia greca, figlia primogenita di Agamennone e di Clitemnestra.\nLa figura di Ifigenia \u00e8 protagonista delle tragedie \"Ifigenia in Aulide\" e \"Ifigenia in Tauride\" di Euripide. Inoltre, un episodio della sua storia, riguardante precisamente il suo sacrificio in Aulide, fu descritto anche da Lucrezio, autore latino del I secolo a.C. Ifigenia \u00e8 la primogenita, come sottolinea anche Euripide: \"Per prima ti ho chiamato mio padre e tu figlia\".\nIl mito.\nI suoi fratelli erano Oreste, Elettra e Crisotemi. Si racconta che in realt\u00e0 fosse figlia di Teseo ed Elena. Ancora giovinetta, Elena fu rapita dall'eroe che, secondo alcuni autori, la viol\u00f2. Elena fu poi salvata dai Dioscuri e giur\u00f2 loro di aver mantenuto la sua verginit\u00e0, ma in realt\u00e0, ad Argo, sulla strada del ritorno, diede alla luce una bambina, Ifigenia, e consacr\u00f2 ad Artemide un santuario in segno di gratitudine per il parto alleviato dalla sofferenza. Poi affid\u00f2 la neonata a Clitemnestra che la adott\u00f2 come sua figlia.\nUn giorno, Agamennone uccise una cerva con una freccia saettata da una lunga distanza, e, imbaldanzito, emise un sacrilego vanto: \u00abNeanche Artemide ci sarebbe riuscita!\u00bb, oppure, promise di sacrificare alla dea la creatura pi\u00f9 bella sbocciata nel suo regno in quell'anno, lo stesso in cui poi venne alla luce Ifigenia, ma si rifiut\u00f2 poi di immolarla, o ancora, uccise una capra sacra alla dea. Artemide fu offesa dal sacrilegio e scaten\u00f2 presto forti venti che respinsero per alcuni giorni le navi greche sulle coste di Aulide, impedendo loro di salpare per Troia.\nL'indovino Calcante fu consultato e vaticin\u00f2 che la flotta non sarebbe salpata se Agamennone non avesse sacrificato alla dea irata la pi\u00f9 bella tra le sue figlie. Secondo altri il responso fu emesso dall'oracolo di Delfi. In un primo momento, Agamennone si oppose al sacrificio della propria figlia e sostenne che Clitemnestra non avrebbe mai dato il suo consenso all'uccisione di Ifigenia. Le truppe greche insorsero, minacciando di giurare fedelt\u00e0 a Palamede e di abbandonare il re, se si fosse ostinato nel suo cieco rifiuto. Ulisse si finse colto da un'ira rabbiosa e fu sul punto di salpare per Itaca, quando Menelao si intromise e cerc\u00f2 di placare gli animi. Sino a quando non avesse concesso il sacrificio, Agamennone fu sospeso dalle sue prerogative e l'esercito elesse al suo posto Palamede.\nMenelao esort\u00f2 allora il fratello a lasciare che Ulisse e Taltibio andassero a Micene e conducessero Ifigenia in Aulide, con il pretesto che, se Achille non l'avesse presa in moglie, si sarebbe rifiutato di salpare per Troia. Clitennestra madre di Ifigenia, condusse con gran pompa la figlia dal padre, felice di divenire suocera di Achille. Rimase tuttavia amaramente delusa quando scopr\u00ec il vero motivo del viaggio: non nozze ma un sacrificio umano per far partire la flotta verso Troia. Per questo inganno le nacque un astio feroce verso Agamennone, che porter\u00e0 al tradimento e all'assassinio, quando il marito torner\u00e0 dalla guerra. Ifigenia invece, dopo un primo momento di sgomento, accetta nobilmente il suo destino.\nSecondo alcuni autori, Ifigenia fu sacrificata a Poseidone.\nSecondo il mito, all'ultimo momento sull'altare Artemide sostitu\u00ec Ifigenia con una cerva. La fanciulla spar\u00ec dalla vista degli Achei e fu portata dalla dea Artemide in Tauride, nel Chersoneso, dove divenne sua sacerdotessa. Molti anni dopo, il fratello Oreste giunse l\u00ec casualmente insieme all'amico Pilade, ma venne catturato dagli abitanti del posto e, come tutti gli stranieri, preparato per il sacrificio ad Artemide. Ifigenia, riconosciuto il fratello, ingann\u00f2 Toante, re dei Tauri, dicendogli che i nuovi arrivati dovevano essere lavati nel mare poich\u00e9 accusati di matricidio e chiese anche alla popolazione di non assistere al rito. Ci\u00f2 serv\u00ec ai tre per fuggire, con la statua di Artemide, navigando verso la Grecia.\nIl sacrificio della Vergine.\nCol termine \"proteleia\" si indicava la data in cui le figlie femmine (ossia vergini) venivano accompagnate dai genitori sull'acropoli per celebrare un sacrificio alla dea Artemide (o ad altre divinit\u00e0 femminili), generalmente in vista del loro matrimonio. Con lo stesso termine Euripide traduce solo il rito sacrificale. Il sacrificio consisteva spesso in un oggetto personale, un giocattolo oppure una ciocca di capelli, a rappresentare il vecchio modo di vita (la fanciullezza) lasciato in quel momento alle spalle.\nIl parallelismo con il mito di Ifigenia \u00e8 evidente: Ifigenia \u00e8 allo stesso tempo figlia obbediente, disposta a sacrificarsi secondo il volere del padre, e sacerdotessa di un culto che segue durante le tappe della crescita tutte le bambine figlie devote, donne, madri e spose. In Ifigenia si riflette quindi il mito della fanciulla che rimane vergine, malgrado il tentativo di ucciderla (il sacrificio va inteso come morte della fanciulla a favore della donna adulta, matura e quindi pronta ad essere data in sposa ad un uomo). Anche la figura paterna che si confonde con quella del sacrificatore \u00e8 importante: la ragazza che va in sposa smette di essere sotto la tutela del padre per passare sotto quella del marito. Il padre, partecipando al sacrificio, accetta questa condizione.\nIfigenia nell'arte.\nIl mito di Ifigenia \u00e8 presente in numerose opere artistiche."}
{"id": "691343", "revid": "2730", "url": "https://it.wikipedia.org/wiki?curid=691343", "title": "Alabama", "text": "LAlabama (pronuncia inglese ) \u00e8 uno stato federato degli Stati Uniti d'America. Confina a nord con il Tennessee, a sud con la Florida e il golfo del Messico, a ovest con il Mississippi e a est con la Georgia. L'Alabama \u00e8 il 30\u00ba stato pi\u00f9 esteso e il 24\u00ba pi\u00f9 popolato dei 50 stati americani. Con i suoi di vie navigabili interne, l'Alabama detiene il primato su scala nazionale.\nDalla Guerra civile americana fino alla Seconda guerra mondiale, l'Alabama, come molti stati del sud, visse un periodo di sofferenza economica, in parte causato dalla continua dipendenza dall'agricoltura. Nonostante la crescita delle grandi industrie e dei centri urbani, gli interessi rurali dei bianchi dominarono il legislatore statale dal 1901 al 1960 con gli interessi urbani e gli afroamericani che si videro nettamente sottorappresentati. Gli afroamericani e i bianchi poveri sono stati essenzialmente privati del tutto dei diritti civili dalla costituzione dello Stato del 1901, situazione che continu\u00f2 fino alla met\u00e0 degli anni 1960, prima di essere alleviata dalla legislazione federale. L'esclusione delle minoranze continu\u00f2 sotto sistemi di voto a Collegio unico nella maggior parte delle contee; alcune modifiche sono state effettuate tramite una serie di casi giudiziari alla fine del 1980 per stabilire diversi sistemi elettorali.\nDopo la seconda guerra mondiale, l'Alabama ha registrato una crescita grazie al passaggio dell'economia dello Stato da una basata principalmente sull'agricoltura a una con interessi diversificati. Il potere del Solid South nel Congresso port\u00f2 alla creazione o l'espansione di molte installazioni delle Forze Armate degli Stati Uniti, che hanno contribuito a colmare il divario tra l'economia agricola e industriale durante la met\u00e0 del XX secolo. L'economia dello Stato nel XXI secolo si basa sul management, sul settore automobilistico e della finanza, manifatturiero, aerospaziale e minerario, oltre che su servizi come l'assistenza sanitaria e l'istruzione, la vendita al dettaglio e la tecnologia.\nL'Alabama \u00e8 soprannominato \"the Yellowhammer State\" (per l'uccello simbolo dello stato), ed \u00e8 anche conosciuto come \"the \"Heart of Dixie\"\" e \"the Cotton State\" (lo Stato del cotone).\nLa capitale dell'Alabama \u00e8 Montgomery. La citt\u00e0 pi\u00f9 grande per numero di abitanti, oltre che la pi\u00f9 industrializzata \u00e8 Birmingham. La citt\u00e0 pi\u00f9 antica dello Stato \u00e8 Mobile, fondata dai coloni francesi nel 1702 come capitale della Louisiana francese.\nOrigini del nome.\nLa denominazione europea e americana del fiume Alabama e dello Stato, trae origine dal popolo Alabama, una trib\u00f9 parlante lingue muskogean i cui membri vivevano appena sotto la confluenza del Coosa e del Tallapoosa nel fiume Alabama. Nel linguaggio Alabama, la parola per una persona Alabama \u00e8 \"Albaamo\" (o anche Albaama o Alb\u00e0amo in altri dialetti, con la forma plurale Albaamaha).\nSecondo un'altra teoria, la parola Alabama deriva dalla relativa lingua Choctaw ed \u00e8 stata adottata dalle trib\u00f9 Alabama come loro nome. L'ortografia della parola varia tuttavia in modo significativo tra le fonti storiche. Il primo utilizzo appare in tre conti derivanti dalla spedizione di Hernando de Soto del 1540 con Garcilaso de la Vega utilizzando Alibamo, mentre il Cavaliere di Elvas e Rodrigo Ranjel scrissero \"Alibamu\" e \"Limamu\" rispettivamente, nel cercare di traslitterare il termine. Gi\u00e0 nel 1702, i francesi chiamarono la trib\u00f9 degli Alibamon, con mappe francesi identificative del fiume \"Rivi\u00e8re des Alibamons\". Altre compilazioni del nome risultano essere \"Alabamo\", \"Albama\", \"Alebamon\", \"Alibama\", \"Alibamou\", \"Alabamu\", \"Allibamou\".\nLe fonti non sono tuttavia d'accordo sul significato della parola. Un articolo del 1842 del \"Jacksonville repubblicano\" propose che il significato di essa fosse \"Here we rest\" (qui ci riposiamo). Questa teoria \u00e8 stata resa popolare nel 1850 attraverso gli scritti di Alexander Beaufort Meek. Gli esperti nelle lingue Muskogean non sono stati tuttavia in grado di trovare alcuna prova per sostenere tale traduzione.\nGli studiosi ritengono che il termine derivi da \"alba\" in Choctaw (che significa \"piante\" o \"erbacce\") e \"amo\" (che significa \"tagliare\", \"per tagliare\" o \"per raccogliere\"). Il significato potrebbe essere stato \"stribbie del boschetto\" o \"raccoglitori di erbe\", riferendosi al disboscamento della terra per la coltivazione o la raccolta di piante medicinali.\nStoria.\nInsediamento pre-europeo.\nPrima della colonizzazione europea convissero per migliaia di anni popoli indigeni di diverse culture. Il commercio con le trib\u00f9 situate a nord-est del fiume Ohio inizi\u00f2 durante il \"Burial Mound Period\" (1000 a.C. - 700 d.C.) e continu\u00f2 fino alla Colonizzazione europea delle Americhe. La cultura agraria coinvolse la maggior parte dello stato dal 1000 al 1600 d.C.; allora venne costruito l'attuale sito archeologico di Moundville a Moundville.\nTra i nativi americani che una volta popolavano l'Alabama vi erano Alabama (Alibamu), Cherokee, Chickasaw, Choctaw, Creek, Koasati e Mobile. L'influenza dei popoli dell'America Centrale \u00e8 riscontrabile nel tipo di culture che seguirono.\nColonizzazione europea.\nCon l'esplorazione nel XVI secolo, gli spagnoli furono i primi europei a raggiungere l'Alabama. \nNel 1540 fu esplorato da Hernando de Soto. Pi\u00f9 di 160 anni dopo, i francesi fondarono il primo insediamento europeo della regione a Old Mobile, nel 1702. Nel 1711 la citt\u00e0 fu trasferita nell'attuale sito di Mobile. Questa zona \u00e8 stata rivendicata dai francesi dal 1702 al 1763 come parte della Louisiana francese. Dopo che i francesi vennero sconfitti dagli inglesi nella Guerra dei sette anni, l'Alabama entr\u00f2 a far parte, dal 1763 al 1783, della Florida occidentale. Dopo la vittoria degli Stati Uniti nella Guerra d'indipendenza americana, il territorio venne spartito tra gli USA e la Spagna. Quest'ultima mantenne il controllo del territorio occidentale dal 1783 fino alla resa della guarnigione spagnola alle forze armate statunitensi il 13 aprile 1813.\nThomas Bassett, un lealista della monarchia britannica durante il periodo rivoluzionario, fu uno dei primi coloni bianchi dello stato fuori da Mobile. Si stabil\u00ec nel distretto di Tombigbee nei primi anni settanta del Settecento.\nI confini del distretto erano approssimativamente limitati all'area entro poche miglia del fiume Tombigbee e includevano parti di quella che oggi \u00e8 la parte meridionale della Contea di Clarke, la parte settentrionale della Contea di Mobile e la maggior parte della Contea di Washington. Quelle che ora sono le contee di Baldwin e Mobile entrarono a far parte della Florida occidentale spagnola nel 1783, parte dell'indipendente Repubblica della Florida occidentale nel 1810, e furono infine aggiunte al Territorio del Mississippi\nnel 1812. Buona parte dell'attuale nord Alabama era conosciuta come \"terre Yazoo\".\nInizio del XIX secolo.\nPrima della concessione del Mississippi di costituire uno stato indipendente il 10 dicembre 1817, la parte orientale del territorio, scarsamente popolata, fu separata e denominata Territorio dell'Alabama. Il Congresso degli Stati Uniti cre\u00f2 il territorio dell'Alabama il 3 marzo 1817. St. Stephens, ora abbandonato, serv\u00ec da capitale territoriale dal 1817 al 1819. L'Alabama venne ammesso come 22\u00ba stato il 14 dicembre 1819; il Congresso scelse Huntsville come localit\u00e0 per la prima Convenzione costituzionale. Dal 5 luglio al 2 agosto 1819, i delegati si riunirono per preparare la nuova costituzione statale. Huntsville serv\u00ec come capitale temporanea dal 1819 al 1820, quando la sede del governo si trasfer\u00ec a Cahaba, nella Contea di Dallas. Cahaba, ora citt\u00e0 fantasma, fu la prima capitale statale permanente dal 1820 al 1825.\nL'economia della regione centrale (\"Black Belt\") vedeva l'impiego di schiavi neri nelle piantagioni di cotone. Nelle altre zone i bianchi poveri praticavano l'agricoltura di sussistenza. Gli abitanti dello stato nel 1810 erano meno di , che aumentarono a pi\u00f9 di nel 1830. La maggior parte delle trib\u00f9 native americane furono completamente rimosse dallo stato nel giro di pochi anni dal passaggio dell'Indian Removal Act. Dal 1826 al 1846 Tuscaloosa fu la capitale dell'Alabama. Il 30 gennaio 1846, la legislatura dell'Alabama annunci\u00f2 che avrebbe approvato il trasferimento della capitale da Tuscaloosa a Montgomery. La prima sessione legislativa nella nuova capitale si riun\u00ec nel dicembre 1847.\nGuerra civile e ricostruzione.\nNel 1860, la popolazione aument\u00f2 a unit\u00e0, di cui quasi la met\u00e0, , erano schiavi afro-americani e erano persone di colore libere.\nCon l'inizio della Guerra di secessione americana l'Alabama si schier\u00f2 con i secessionisti, ponendosi a capo degli stati sudisti. Mentre poche battaglie furono combattute nello Stato, l'Alabama contribu\u00ec alla guerra civile schierando 120.000 soldati. Tutti gli schiavi furono liberati nel 1865 dal 13\u00ba Emendamento. Dopo un periodo di ricostruzione lo Stato emerse come rurale e povero, ancora legato alla produzione di cotone, e con forti tensioni razziali tra i potenti bianchi e i da poco emancipati neri, che erano considerati inferiori legalmente, socialmente ed economicamente.\nXX secolo.\nLa popolazione di colore perse il diritto di voto nel 1901, e a partire dal 1917 molti di loro migrarono verso le citt\u00e0 del nord. Politicamente, lo Stato era a maggioranza democratica, ed espresse diversi leader nazionali. La Seconda guerra mondiale port\u00f2 prosperit\u00e0. La produzione di cotone cal\u00f2 e l'economia dello Stato si spost\u00f2 verso il settore industriale e dei servizi. Negli anni sessanta, sotto il governatore George Wallace, lo Stato si oppose alla campagna federale per l'integrazione. Dopo l'approvazione delle leggi sui diritti civili del 1964 e 1965, gli afroamericani riacquisirono il diritto di voto e fu abolita la segregazione razziale. Dopo il 1972, lo Stato divenne una roccaforte del Partito Repubblicano nelle elezioni presidenziali ma non in quelle del governatore.\nGeografia fisica.\nL'Alabama \u00e8 il trentesimo Stato pi\u00f9 grande degli Stati Uniti con un'estensione di : il 3,2% della superficie \u00e8 coperto d'acqua, rendendo l'Alabama 23\u00ba per quantit\u00e0 di acque di superficie, dandogli anche il secondo pi\u00f9 grande sistema idroviario interno degli Stati Uniti. Circa tre quinti della superficie dello Stato sono coperti da una pianura dolce con una discesa generale verso il fiume Mississippi ed il Golfo del Messico. La regione settentrionale dello Stato \u00e8 prevalentemente montuosa, con il fiume Tennessee che taglia una grande valle creando numerosi torrenti, ruscelli, fiumi, montagne e laghi.\nLo Stato confina con il Tennessee a nord, la Georgia a est, la Florida a sud, e il Mississippi a ovest. L'Alabama ha inoltre tratti costieri con il Golfo del Messico nel lembo meridionale dello Stato. Lo Stato varia in elevazione dal livello del mare della Baia di Mobile a pi\u00f9 di piedi () dei monti Appalachi nel nord-est. Il punto pi\u00f9 alto \u00e8 il Monte Cheaha, con un'altezza di piedi (). Il territorio dell'Alabama \u00e8 costituito da 22 milioni di acri () di foresta, il 67% della superficie totale. La contea suburbana di Baldwin, lungo la costa del Golfo, \u00e8 la pi\u00f9 grande contea dello Stato sia in termini di superficie territoriale sia di superficie d'acqua.\nTra le aree in Alabama amministrate dal National Park Service vi sono l'Horseshoe Bend National Military parco nei pressi di Alexander City, il Little River Canyon National Preserve vicino a Fort Payne, il Russell Cave National Monument a Bridgeport oltre al Tuskegee Airmen National Historic Site e il Tuskegee Institute National Historic Site nei pressi di Tuskegee.\nUn cratere meteoritico largo si trova nella Contea di Elmore, appena a nord di Montgomery. Il cratere Wetumpka \u00e8 chiamato il sito del \"pi\u00f9 grande disastro naturale dell'Alabama.\" Un meteorite largo 300 metri ha colpito la zona circa 80 milioni di anni fa. \nLe colline appena a est del centro di Wetumpka mostrano i resti erosi del cratere d'impatto che \u00e8 esploso nella roccia, con l'area etichettata come \"Wetumpka crater\" o \"astrobleme\" (\"stella-ferita\") a causa degli anelli concentrici delle fratture e delle zone di roccia frantumata che si trovano sotto la superficie.\nClima.\nLo Stato \u00e8 classificato dalla Classificazione dei climi di K\u00f6ppen come umido subtropicale. La temperatura media annuale \u00e8 di (). Le temperature tendono a essere pi\u00f9 calde nella parte meridionale dello Stato, data la sua vicinanza al Golfo del Messico, mentre nella parte settentrionale dello Stato, in particolare nei monti Appalachi nel nord-est, tendono a essere un po' pi\u00f9 fresche. In generale, l'Alabama ha estati molto calde e inverni miti con abbondanti precipitazioni durante tutto l'anno. Lo Stato ha una media di 56 pollici () di pioggia l'anno e gode di una stagione lunga che cresce fino a 300 giorni, nella parte meridionale dello Stato.\nLe estati in Alabama sono tra le pi\u00f9 calde negli Stati Uniti, con alte temperature in media oltre i () durante tutta l'estate in alcune parti dello Stato. L'Alabama \u00e8 soggetto inoltre a tempeste tropicali e persino uragani. Le aree dello Stato lontane dal Golfo non sono immuni dagli effetti delle tempeste, che spesso scaricano enormi quantit\u00e0 di pioggia che si muovono verso l'interno.\nNel sud dello Stato si verificano inoltre molti temporali. La Costa del Golfo, intorno alla Baia di Mobile, ha in media tra 70 e 80 giorni con tuoni segnalati all'anno. Questa attivit\u00e0 si riduce andando pi\u00f9 a nord nello Stato, ma anche all'estremo nord si ha una media di circa 60 giorni con tuoni all'anno. Di tanto in tanto, i temporali sono gravi con fulmini frequenti e grandine, con le parti centrali e settentrionali dello Stato che sono pi\u00f9 vulnerabili a questo tipo di tempeste.\nLa stagione di punta dei tornado varia dal nord alla parte meridionale dello Stato. L'Alabama \u00e8 uno dei pochi posti al mondo che ha una stagione dei cicloni secondaria in novembre e dicembre, insieme con la dura stagione primaverile. La parte settentrionale dello Stato lungo la Tennessee Valley \u00e8 una delle zone degli Stati Uniti pi\u00f9 vulnerabili ai tornado violenti. L'area di Alabama e Mississippi pi\u00f9 colpita dai tornado viene chiamata Dixie Alley, da non confondere con la Tornado Alley delle grandi pianure.\nGli inverni sono generalmente lievi in Alabama, come in gran parte del sud-est degli Stati Uniti, con la media di gennaio intorno ai () a Mobile e circa () a Birmingham. Anche se la neve \u00e8 un evento raro in gran parte della Alabama, alcune zone dello Stato a nord di Montgomery ricevono una spolverata di neve un paio di volte ogni inverno, con un'occasionale nevicata moderatamente pesante ogni pochi anni. Nevicate storiche includono la tempesta di neve del Capodanno 63 e la tempesta del secolo del 1993. Nel sud della costa del Golfo, le nevicate sono meno frequenti, e possono passare anche anni tra una nevicata e l'altra.\nLa temperatura massima in Alabama di () \u00e8 stata registrata il 5 settembre 1925 nella comunit\u00e0 non incorporata di Centerville. Il record negativo di () si \u00e8 verificato il 30 gennaio 1966 a New Market.\nFlora e Fauna.\nL'Alabama si trova nel bioma subtropicale della foresta di conifere e una volta vantava enormi distese di pineta, che costituiscono ancora la maggior parte delle foreste dello stato. Attualmente \u00e8 al quinto posto nella nazione per la diversit\u00e0 della sua flora. Ospita quasi specie di piante pteridofite e spermatofite.\nTra le specie animali indigene spiccano 62 specie di mammiferi, 93 specie di rettili, 73 specie di anfibi, circa 307 specie di pesci d'acqua dolce autoctone, e 420 specie di uccelli che trascorrono almeno una parte del loro anno all'interno dello stato. Tra gli invertebrati troviamo 97 specie di gamberi e 383 specie di molluschi. 113 di queste specie di molluschi non sono mai state raccolte al di fuori dello stato.\nSociet\u00e0.\nEvoluzione demografica.\nL'Ufficio del censimento degli Stati Uniti d'America stima che la popolazione dell'Alabama sia di abitanti al 1\u00ba luglio 2015, che rappresenta un aumento di (1,66%), dal censimento del 2010. Questo include un aumento naturale dall'ultimo censimento di persone ( nascite e decessi) e un incremento dovuto alla migrazione netta di persone nello Stato.\nL'immigrazione da fuori degli Stati Uniti d'America ha determinato un incremento netto di persone, e la migrazione all'interno del Paese ha prodotto un guadagno netto di persone. L'Alabama ha avuto nati all'estero (2,4% della popolazione dello Stato), di cui circa 22,2% erano immigrati clandestini ().\nContee e governi locali.\nL'Alabama \u00e8 uno stato che esercita un controllo statale sugli alcolici (alcoholic beverage control state), nel senso che lo stato mantiene il monopolio sulla vendita degli alcolici. L'Alabama Alcoholic Beverage Control Board controlla la vendita e la distribuzione degli alcolici nello stato. Venticinque delle 67 contee sono \"dry counties\" che bandiscono la vendita degli alcolici e ci sono molte \"dry municipalities\" anche in contee che permettono la vendita di alcolici.\nSalute.\nUno studio dei Centri per la prevenzione e il controllo delle malattie nel 2008 ha evidenziato il fatto che nella maggior parte delle contee dell'Alabama pi\u00f9 del 29% degli adulti fossero obesi, tranne in dieci contee, dove gli adulti obesi variavano tra il 26 e il 29%. \nInoltre gli abitanti dell'Alabama (insieme a quelli di altri cinque stati) risultarono essere, su scala nazionale, i meno attivi fisicamente durante il tempo libero. Pi\u00f9 del 10% degli adulti soffre di diabete.\nEconomia.\nLo stato ha investito nell'industria aerospaziale, nell'istruzione, nell'assistenza sanitaria, nel settore bancario e in varie industrie pesanti, compresa la produzione automobilistica, l'estrazione di minerali, la produzione e la fabbricazione di acciaio. Nel 2006, la produzione agricola e animale in Alabama era valutata a 1,5 miliardi di dollari. In contrasto con l'economia prevalentemente agricola del secolo scorso, questo era solo circa l'1% del prodotto interno lordo dello stato. Il numero di fattorie private \u00e8 diminuito a un ritmo costante dagli anni '60, dato che la terra \u00e8 stata venduta a costruttori, societ\u00e0 di legname e grandi conglomerati agricoli.\nL'occupazione non agricola nel 2008 era in occupazioni di gestione; in affari e operazioni finanziarie; in occupazione informatica e matematica; in architettura e ingegneria; nelle scienze fisiche, sociali e della vita; in servizi sociali e di comunit\u00e0; in occupazioni legali; nei servizi di istruzione, formazione e biblioteche; in occupazioni artistiche, inclusi design e media; in sanit\u00e0; in forze dell'ordine, di sicurezza e antincendio; nella preparazione e nel servizio del cibo; nella pulizia di edifici e terreni e manutenzione; in cure e servizi personali; in vendite; in supporto amministrativo; nell'agricoltura, pesca e silvicoltura; nella costruzione e nell'estrazione di minerali, gas e petrolio; nell'installazione, manutenzione e riparazione; nella produzione; nel trasporto e nello spostamento dei materiali.\nSecondo lo United States Bureau of Economic Analysis, nel 2008 il prodotto lordo \u00e8 stato di 170 miliardi di dollari, o pro capite. Il PIL \u00e8 aumentato dell'1.2% rispetto all'anno precedente. L'aumento pi\u00f9 grande viene nel campo delle informazioni. Nel 1999, il reddito pro capite per lo Stato era di , mentre nel 2010 era di .\nIl tasso di disoccupazione destagionalizzato dello stato era del 5,8% ad aprile 2015 (su scala nazionale ammontava al 5,4%).\nL'Alabama non ha un salario minimo statale e utilizza il salario minimo federale di . Nel febbraio 2016, lo stato ha approvato una legislazione che impedisce ai comuni dell'Alabama di aumentare il salario minimo nelle loro localit\u00e0. La legislazione ha quindi annullato l'ordinanza della citt\u00e0 di Birmingham che aveva lo scopo di aumentare il salario minimo della citt\u00e0 a .\nAgricoltura.\nI prodotti dell'agricoltura includono il pollame e le uova, il bestiame, articoli per vivaio, arachidi, cotone, cereali come il mais e il sorgo, verdura, latte, soia, e le pesche. Anche se conosciuto come \"Lo Stato del cotone\", Alabama si classifica tra l'ottavo ed il decimo posto per la produzione di cotone nazionale.\nIndustria.\nLe produzioni industriali comprendono i prodotti siderurgici (compresi ghisa e tubo d'acciaio), carta, legname e prodotti del legno; estrazione (soprattutto carbone); prodotti di plastica, auto e camion e abbigliamento. Inoltre, l'Alabama produce prodotti aerospaziali ed elettronici, per lo pi\u00f9 nella zona di Huntsville, la localizzazione della NASA George C. Marshall Space Flight Center e l'US Army Aviation e Missile Command, con sede in Redstone Arsenal.\nL'Alabama \u00e8 parte del pi\u00f9 grande corridoio di crescita industriale della nazione. La maggior parte di questa crescita \u00e8 dovuta al settore in rapida espansione della produzione automobilistica, Honda, Hyundai Motor Manufacturing Alabama, Mercedes-Benz USA International, e Toyota Motor Manufacturing Alabama. Lo stato attualmente \u00e8 al 4\u00ba posto nella nazione per le esportazioni di veicoli. Dal 1993, l'industria automobilistica ha generato pi\u00f9 di nuovi posti di lavoro nello Stato. Le case automobilistiche hanno rappresentato circa un terzo dell'espansione industriale nello stato nel 2012. Gli otto modelli prodotti presso le fabbriche automobilistiche dello stato hanno totalizzato vendite combinate di unit\u00e0 nel 2012. I tre modelli pi\u00f9 venduti in questo periodo sono stati la Hyundai Elantra, la Mercedes-Benz Classe GL e la Honda Ridgeline.\nTurismo.\nNel 2006 22,3 milioni di viaggiatori hanno speso 8,3 miliardi di dollari fornendo circa posti di lavoro nello stato.\nNel 2016, invece, il turismo ha portato nelle casse dell'Alabama pi\u00f9 di 13,3 miliardi di dollari.\nAssistenza sanitaria.\nL'Ospedale UAB \u00e8 l'unico centro traumatologico di livello I in Alabama. UAB \u00e8 il pi\u00f9 grande datore di lavoro governativo in Alabama, con una forza lavoro di circa 18.000 unit\u00e0.\nStrutture che impiegano pi\u00f9 persone.\nLe 5 strutture che impiegano pi\u00f9 persone in Alabama all'aprile 2011 erano:\nLe altre venti, nel 2011:\nLegge e governo.\nIl documento fondativo per il governo dello stato \u00e8 la Costituzione dell'Alabama, che \u00e8 stata ratificata nel 1901. Con quasi 800 emendamenti e parole, \u00e8 considerata da molti la costituzione pi\u00f9 lunga del mondo; la sua lunghezza \u00e8 circa quaranta volte quella della Costituzione degli Stati Uniti. C'\u00e8 stato un movimento significativo per riscrivere e modernizzare la costituzione dell'Alabama. Alcuni critici ritengono che l'elezione dei giudici abbia contribuito a un tasso di esecuzioni estremamente elevato. L'Alabama ha il tasso di pena di morte pro capite pi\u00f9 alto nel paese. In alcuni anni impone pi\u00f9 condanne a morte di quanto non faccia il Texas, uno stato che ha una popolazione cinque volte pi\u00f9 elevata.\nTasse.\nL'aliquota generale delle imposte sulle vendite dello stato \u00e8 del 4%.\nL'Alabama incassa le imposte sul reddito dai suoi residenti alle seguenti tariffe:\n2% sui primi del reddito imponibile, 4% sul reddito imponibile tra e , 5% su tutti i redditi imponibili superiori a per i single, i capifamiglia e le persone sposate che presentano rendimenti separati;\n2% sui primi del reddito imponibile, 4% sul reddito imponibile tra e , 5% su tutti i redditi imponibili superiori a per le persone sposate che presentano dichiarazioni congiunte.\nPolitica.\nAl congresso federale \u00e8 rappresentata da due senatori e sette rappresentanti. I due senatori sono il repubblicano Richard Shelby e il democratico Doug Jones, mentre 1 rappresentante \u00e8 democratico (Terri Sewell) e 6 repubblicani (Bradley Byrne, Mike D. Rogers, Robert Aderholt, Morris J. Brooks, Martha Roby, e Gary Palmer).\nIl parlamento comprende un senato di trentacinque membri eletti ogni quattro anni e una camera di rappresentanti con 106 membri anch'essi con mandato quadriennale.\nDopo la Guerra di Secessione l'Alabama fu a lungo dominato dai segregazionisti Democratici, questo lungo dominio si interruppe nel 1964, l'Alabama fu uno dei pochissimi stati a non votare per il Democratico Johnson.\nDa allora l'Alabama \u00e8 divenuto una roccaforte Repubblicana.\nA dicembre 2017 nello stato sono presenti un totale di elettori registrati, di cui attivi.\nIl 12 dicembre 2017 si tennero delle elezioni speciali per eleggere un nuovo senatore, vinte con il 49,9% dal democratico Doug Jones. L'Alabama, non eleggeva un democratico al Senato da venticinque anni.\nIstruzione.\nL'istruzione pubblica primaria e secondaria in Alabama \u00e8 sotto la supervisione dell'Alabama State Board of Education e della supervisione locale da parte di 67 consigli scolastici delle contee e 60 consigli di educazione della citt\u00e0. singole scuole forniscono istruzione elementare e secondaria a studenti.\nSebbene inusuale in Occidente, le punizioni corporali nelle scuole non sono rare in Alabama; secondo i dati governativi per l'anno scolastico 2011-2012, studenti almeno una volta hanno subito una punizione fisica.\nSecondo il rapporto del 2011 dell\"U.S. News &amp; World Report\", in Alabama erano presenti tre universit\u00e0 classificate nelle 100 migliori scuole pubbliche negli Stati Uniti (l'Universit\u00e0 dell'Alabama al 31\u00ba posto, l'Universit\u00e0 di Auburn al 36\u00b0 e l'Universit\u00e0 dell'Alabama a Birmingham al 73\u00b0).\nMedia.\nI principali quotidiani includono \"Birmingham News\", \"Birmingham Post-Herald\", \"Press-Register\" e \"Montgomery Advertiser\".\nSport.\nCollege.\nIl football universitario \u00e8 popolare in Alabama; particolare fama hanno i Crimson Tide (dell'Universit\u00e0 dell'Alabama) e i Tigers (dell'Universit\u00e0 di Auburn), rivali nella Southeastern Conference. Nella stagione 2013 i Crimson Tide avevano in media oltre fan a partita, mentre i Tigers oltre . Lo stadio Bryant-Denny \u00e8 la sede della squadra di football dell'Universit\u00e0 dell'Alabama, e ha una capacit\u00e0 di posti a sedere. Lo stadio Jordan-Hare \u00e8 invece la sede della squadra di football dell'Universit\u00e0 di Auburn; ha una capacit\u00e0 di posti a sedere.\nLegion Field ospita i programmi dell'UAB Blazers e del Birmingham Bowl. Pu\u00f2 ospitare fino a persone.\nTrasporti.\nLa storia e lo sviluppo dell'Alabama sono in parte il risultato dell'evoluzione dei trasporti nello stato. Con le sue centinaia di chilometri di fiumi e torrenti, il trasporto via acqua era il mezzo di trasporto pi\u00f9 importante durante i primi secoli di insediamento. La costruzione della ferrovia inizi\u00f2 nel 1832 e, verso la met\u00e0 del diciannovesimo secolo, i viaggi e i trasporti ferroviari avevano cambiato il volto dell'economia e del paesaggio culturale dell'Alabama, stimolando lo sviluppo civico, agricolo e industriale.\nIl Porto di Mobile \u00e8 il nono per tonnellaggio negli Stati Uniti d'America. Il porto di Decatur \u00e8 invece stato fondato nel 1971.\nTra gli aeroporti principali si ricordano l'Aeroporto Internazionale di Birmingham-Shuttlesworth e l'Aeroporto Internazionale di Huntsville-Carl T. Jones."}
{"id": "691345", "revid": "767487", "url": "https://it.wikipedia.org/wiki?curid=691345", "title": "Noi con voi", "text": "Noi con voi \u00e8 un album dal vivo del complesso italiano Pooh uscito nel 2006. Nella hit parade annuale risulta l'85\u00ba album pi\u00f9 venduto.\nIl disco.\nRiprende le registrazioni del concerto di Padova, tenuto nella suggestiva scenografia di una delle pi\u00f9 grandi piazze d'Italia: si tratta del Prato della Valle, dove il complesso ha suonato il 22 settembre 2006 davanti a centocinquantamila persone. L'esibizione live ha concluso il tour de \"La grande festa\", ossia la tourn\u00e9e che promuoveva l'omonima antologia del quarantennale del complesso. Dopo \"Palasport\" e \"Goodbye\" negli anni ottanta e \"Buonanotte ai suonatori\" negli anni novanta, si tratta del quarto album in concerto dei Pooh.\nIl titolo dell'album \u00e8 tratto dal ritornello del pezzo \"Cuore azzurro\", inno della nazionale di calcio del 2006. Accanto agli immancabili cavalli di battaglia del gruppo, come \"Pensiero\" o \"Noi due nel mondo e nell'anima\", vengono scelti altri pezzi, recenti e non, che sicuramente meritavano di essere riproposti, come ad esempio \"Se nasco un'altra volta\" oppure \"Io sono vivo\". Singolare inoltre la scelta di \"Rotolando respirando\" come brano di apertura del concerto.\nSe nei precedenti album dal vivo c'era una divisione abbastanza chiara tra i pezzi dal vivo eseguiti per intero ed i medley, i concerti del tour di questo Cd presentano una soluzione di compromesso. Non ci sono infatti delle vere e proprie sequenze mixate di brevi frammenti; piuttosto si preferisce proporre dei frammenti abbastanza lunghi (circa la met\u00e0 della canzone), che vengono poi conclusi da un finale semplificato e da una breve pausa, per passare poi alla canzone successiva. I brani eseguiti per intero sono molto pochi.\nDopo la fine del concerto con il ritornello di \"Goodbye\" e le note di \"Ancora tra un anno\", il Cd si conclude con due tracce inedite realizzate in studio: \"L'amore costa\" e \"Il cielo non finisce mai\". Quest'ultima viene cantata da Red Canzian secondo la nuova consuetudine dei Pooh per i brani guida degli album.\nTracce.\nCD\nDVD"}
{"id": "691346", "revid": "327773", "url": "https://it.wikipedia.org/wiki?curid=691346", "title": "Medicago sativa", "text": "L'erba medica (\"Medicago sativa\" L.) detta anche erba Spagna, o anche alfalfa (dall'arabo \"al-f\u00e1\u1e63fa\u1e63a\" \"foraggio\"), \u00e8 una pianta erbacea appartenente alla famiglia delle Fabaceae (o Leguminose).\nOriginaria dell'Asia sud-occidentale, \u00e8 diffusa in Italia prevalentemente in Emilia-Romagna, Lombardia, Marche, Veneto, Calabria, Campania.\nDescrizione.\nLa \"M. sativa\" \u00e8 una pianta perenne, con apparato radicale fittonante che pu\u00f2 arrivare anche a una lunghezza di 3\u20135 m; presenta una corona basale da cui si originano steli pi\u00f9 o meno eretti che possono raggiungere il metro di altezza, cavi all'interno.\nLe foglie sono trifogliate e si distinguono da quelle dei trifogli in quanto la foglia centrale non \u00e8 sessile ma picciolata.\nL'infiorescenza \u00e8 costituita da un racemo di fiori zigomorfi di colore viola-azzurro.\nI frutti sono dei legumi spiralati contenenti 2-6 semi. I semi sono molto piccoli (100 di essi pesano 0,2 g).\nLa pianta rifugge i terreni acidi, producendo su terreni ricchi di calcio freschi e profondi. Il medicaio \u00e8 un prato poliennale che \u00e8 in grado di fornire anche diversi tagli in un anno. L'erba medica, anche in ragione della sua provenienza da regioni aride, soffre degli eccessi di umidit\u00e0 durante il periodo vegetativo, mentre tollera bene l'umidit\u00e0 durante il riposo: dal che ne consegue che se viene coltivata in zone ad elevata piovosit\u00e0 estiva un ottimo sgrondo del terreno si rende necessario. D'altra parte, di converso, l'apparato radicale estremamente fittonante dell'erba medica permette a questa pianta di soffrire raramente di stress idrici, dato che \u00e8 in grado di accedere anche a riserve d'acqua profonde.\nCome per molte leguminose da prato, parte delle riserve di carboidrati dell'erba medica non sono localizzate in posizione ipogea (radici) ma epigea (colletto) per cui nei casi in cui venga sfalciata \u00e8 importante non procedere a tagli troppo bassi.\nIl periodo migliore per raccogliere la medica \u00e8 nel pieno della fioritura. Tagli precedenti forniscono foraggio di qualit\u00e0 migliore, ma riducono la capacit\u00e0 dell'erba di riprendersi dello stress del taglio: infatti la medica comincia ad accumulare riserve nelle radici solo in corrispondenza della fioritura.\nAvversit\u00e0 di natura biotica.\nLe avversit\u00e0 di natura biologica sono dovute ad attacchi di agenti patogeni, parassiti e fitofagi.\nTra i patogeni si annoverano \"Colletotrichum trifolii\", agente dell'antracnosi, \"Rhizoctonia violacea\", agente del mal vinato; \"Sclerotinia trifoliorum\", agente del mal dello sclerozio; \"Phytophthora megasperma\" f. sp. \"medicaginis\", agente del marciume radicale. Questi ultimi tre funghi attaccano la pianta al colletto o alle radici. Il primo colpisce a macchie nel campo portando alla morte dei tessuti ed al diradamento. \"Pseudopeziza medicaginis\" \u00e8 invece agente della maculatura fogliare.\nTra i parassiti vegetali che possono colpire l'erba medica si possono ricordare le cuscute.\nTra i fitofagi si annoverano \"Phytodecta fornicata\" e \"Phytonomus punctatus\" entrambi colpevoli di gravi perdite quanti-qualitative del foraggio, nonch\u00e9 \"Subcoccinella vigintiquatuorpunctata\".\nModi di uso.\nPianta foraggera per eccellenza, \u00e8 utilizzata soprattutto come coltura da fieno o per produrre farine zootecniche attraverso disidratazione. Meno frequentemente \u00e8 impiegata con il pascolamento e raramente per l'insilamento, pratica ormai desueta. L'utilizzo del foraggio fresco sfalciato o pascolato richiede accorgimenti particolari per prevenire l'insorgenza del meteorismo nei ruminanti: in generale si procede ad un preappassimento dell'erba sfalciata o alla presomministrazione di concentrati o foraggi agli animali mandati al pascolo. Tali accorgimenti non sono invece necessari se la medica \u00e8 coltivata in consociazione con una graminacea.\nCome foraggio rappresenta la specie pi\u00f9 usata tra le leguminose in quanto presenta un alto tenore proteico e vitaminico (caroteni) e la possibilit\u00e0 di essere conservata, in genere, sotto forma di fieno o farina (sebbene quest'ultima abbia elevati costi energetici per la sua produzione). La farina di medica \u00e8 classificata a tutti gli effetti tra i concentrati, per il discreto valore proteico, dell'ordine del 20%. Relativamente basso \u00e8 invece il valore energetico. L'insilamento della medica, poco frequente, necessita di alcuni accorgimenti a causa del basso tenore in glucidi fermentescibili: il preappassimento, tecnica adottata per la produzione del fieno-silo, l'aggiunta di lactobacilli e, soprattutto la consociazione con una graminacea.\n\u00c8 un vegetale azotofissatore (per la presenza del batterio \"Rhizobium meliloti\") e quindi la sua coltivazione produce anche il risultato di arricchire nuovamente il suolo di azoto, in modo naturale, dopo l'impoverimento dato da precedenti coltivazioni di altre famiglie di vegetali. I residui dei suoi apparati radicali inoltre migliorano la permeabilit\u00e0 del suolo.\nIl suo successo si deve anche alle caratteristiche del suo ciclo riproduttivo: \u00e8 capace di autoimpollinazione e dopo 3 mesi dalla semina produce gi\u00e0 seme.\nIl fiore \u00e8 visitato dalle api per il nettare, tant'\u00e8 che in presenza di coltivazioni si riesce a produrre facilmente miele uniflorale, e per il suo polline ad alto contenuto di proteine.\nPropriet\u00e0 terapeutiche.\nContiene 8 enzimi digestivi, fitoestrogeni, 40 diversi bioflavonoidi (con azione antiossidante, antinfiammatoria, rinforzante dei vasi sanguigni), flavoni (rinforzanti dei capillari fragili), glucosidi, alcaloidi (sostegno all'attivit\u00e0 antibiotica, antinfiammatori, favoriscono la formazione proteica), aminoacidi, vitamina A, vitamina C, vitamina D, vitamina E, vitamina K, sali minerali, oligoelementi, elevate quantit\u00e0 di clorofilla (ottima per il trattamento delle anemie).\n\u00c8 dotata di propriet\u00e0 deodoranti (clorofilla), antimicrobiche (clorofilla, vitamina A).\nEtimologia.\nIl nome \"erba medica\" (gi\u00e0 in latino \"medica\" e in greco \u03bc\u03b7\u03b4\u03b9\u03ba\u03ae = \"medik\u00e9\") non ha nulla che a vedere con la medicina, ma deriva dalla Media (Persia), di cui era considerata originaria: \"erba medica\" = \"erba della Media\"."}
{"id": "691350", "revid": "1451528", "url": "https://it.wikipedia.org/wiki?curid=691350", "title": "Alluvione di Campi Bisenzio del 22 novembre 1926", "text": "Lalluvione del 22 novembre 1926 fu la prima delle tre grandi inondazioni che colpirono il comune di Campi Bisenzio nel XX secolo e fu causata dalla rottura degli argini del fiume Bisenzio, dell'Ombrone Pistoiese e del torrente Marinella.\nLa piena del Bisenzio giunse inaspettata nel capoluogo nella tarda serata del 21 novembre, quando il livello del fiume divenne allarmante e poco dopo le acque iniziarono a tracimare nelle strade cittadine attraverso le finestre delle case sul fiume.\nIl destino del capoluogo comunale pareva segnato quando il Bisenzio ruppe l'argine all'altezza della curva di \"Via XXIV Maggio\" nei pressi delle prime case della frazione di San Martino. La falla era lunga una cinquantina di metri e da essa le acque del fiume si riversarono sulla stessa San Martino, raggiungendo poi San Piero a Ponti e la pianura di Sant'Angelo a Lecore, dove nel frattempo aveva rotto gli argini pure l'Ombrone Pistoiese.\nLe acque raggiunsero in alcune zone anche il livello di due metri. Nelle stesse ore, il Bisenzio e il torrente Marinella rompevano gli argini anche nei pressi della frazione di Capalle e le loro acque arrivavano al livello del primo piano delle case.\nUnica vittima dell'alluvione fu un contadino quarantenne di San Piero a Ponti,\" Emilio Scuffi\", colpito da infarto alla vista delle acque che inondavano la sua casa. I soccorsi furono abbastanza inefficaci, anche se il regime fascista ormai imperante non permise proteste o eccessive domande, anche per l'assoluta impreparazione dell'amministrazione comunale, che negli anni precedenti aveva persino rivenduto due barconi, comprati per eventuali emergenze, perch\u00e9 non erano mai stati utilizzati.\nI danni dell'alluvione furono ingenti e non ci furono rimborsi, anche se la riparazione degli argini da parte del Genio Civile fu rapida ed efficace. La passerella pedonale di San Martino, crollata, fu ripristinata in modo permanente solo nel 1939. La pessima organizzazione dei soccorsi fu comunque fatale all'ultimo sindaco, \"Emilio Cioppi\", che nei mesi successivi fu sostituito da un podest\u00e0 di nomina governativa."}
{"id": "691353", "revid": "729019", "url": "https://it.wikipedia.org/wiki?curid=691353", "title": "Guerra di Perugia", "text": "La guerra di Perugia, anche nota come Bellum Perusinum, (41-40 a.C.) \u00e8 l'esito della accesa rivalit\u00e0 tra Ottaviano e Lucio Antonio (fratello del triumviro Marco Antonio) che, affiancato dalla cognata Fulvia, nel biennio 42-40 a.C. rappresent\u00f2 un valido antagonista di Ottaviano in quanto a prestigio e potere in Italia.\nContesto storico.\nDopo la disfatta dei cesaricidi Marco Giunio Bruto e Gaio Cassio Longino a Filippi per opera di Antonio e Ottaviano, quest'ultimo aveva avuto l'ingrato compito di trovare i fondi necessari per sistemare con un appezzamento di terra circa 170.000 veterani, dei quali ben 100.000 avevano combattuto nella battaglia di Filippi. Le confische territoriali fatte in Italia nel 41 a.C., attuate principalmente in Etruria, crearono ulteriori inimicizie a Ottaviano, e proprio su questo crescente malcontento fecero leva Fulvia e Lucio Antonio. Agendo per\u00f2 troppo di fretta, i due fornirono a Ottaviano i pretesti per muoversi nella piena legalit\u00e0. Il triumviro Marco Antonio, dal canto suo, rimase assolutamente neutrale nello scontro, e solo con molto ritardo i suoi generali Ventidio Basso e Asinio Pollione intervennero nel combattimento, senza tuttavia incidere sulle sorti del conflitto. Ventidio si ritir\u00f2 infatti ad \"Ariminum\" mentre Asinio a Ravenna.\n\"Casus belli\".\nLucio Antonio ammass\u00f2 truppe a Preneste e poi si rec\u00f2 a Roma, dove promise che il fratello (che ora si trovava in oriente) avrebbe restaurato la Repubblica. Il Senato confer\u00ec allora a Lucio l\"imperium\" per muovere in armi contro Ottaviano, che non fu per\u00f2 abbandonato dalle sue truppe.\nLucio Antonio, console per il 41 a.C., era riuscito a coagulare attorno a s\u00e9 l'opposizione senatoriale contro Ottaviano, mentre il fratello era impegnato in Oriente, come deciso nella spartizione delle sfere di influenza romane tra i triumviri. Malgrado il sostegno ottenuto, persino da alcuni amici della famiglia di Ottaviano, non fu possibile per Lucio raggiungere l'obiettivo che si era proposto, e cio\u00e8 rendere illegale il Secondo triumvirato, in quanto i veterani e gli eserciti erano fedeli ai triumviri, da cui si aspettavano l'elargizione di terre.\nL'assedio.\nLucio Antonio, sostenuto anche da Fulvia, fu quindi costretto a ritirarsi con i suoi seguaci a Perugia, dove venne raggiunto da Ottaviano. Alla fine, Lucio Antonio e Fulvia furono assediati nella citt\u00e0 di Perugia e, lasciati soli dal loro parente, si arresero nell'inverno 41-40 a.C., dopo una lunga resistenza, per mancanza di cibo. Dopo la fine della guerra, Ottaviano pun\u00ec con durezza la citt\u00e0 etrusca, sterminando la sua aristocrazia. Infatti, sebbene Ottaviano salvasse la vita a Lucio Antonio, non mostr\u00f2 la stessa piet\u00e0 per Perugia, che venne saccheggiata e bruciata, n\u00e9 per i suoi cittadini di rango senatoriale, che vennero uccisi come sacrificio, in 300 alle Idi di marzo, nell'anniversario della morte di Gaio Giulio Cesare.\nFulvia fu esiliata a Sicione (Oriente, in Grecia), dove mor\u00ec di malattia, mentre Lucio ebbe da Ottaviano il governatorato della Spagna: Ottaviano voleva cos\u00ec evitare un inasprimento dei rapporti gi\u00e0 tesi con il rivale Antonio."}
{"id": "691354", "revid": "1363894", "url": "https://it.wikipedia.org/wiki?curid=691354", "title": "Rinascita (religione)", "text": " \nRinascita (o, pi\u00f9 esattamente e letteralmente Nuova nascita, dall'inglese \"being born again\") \u00e8 un termine usato originariamente dalle branche revivaliste della moderna cristianit\u00e0, sia quella protestante (movimenti pentecostali) sia quella cattolica (rinnovamento carismatico o nello Spirito), dove \u00e8 associato con i concetti di salvezza, conversione e rinascita spirituale. \u00c8 fatto solitamente coincidere con un momento particolare, in occasione del quale si sperimenta l'influsso della grazia. Il termine \u00e8 spesso applicato, in senso figurato, quale estensione di diversi fenomeni, quali, ad esempio, un'esperienza personale trascendente o l'esperienza di essere \"rinato\" a una nuova vita spirituale. In tutti i movimenti, sia cattolici che protestanti ma anche ortodossi, l\"incontro di preghiera\" \u00e8 il momento portante di questa esperienza ecclesiale: in questi incontri l'esperienza interiore dello Spirito Santo si accompagna a particolari manifestazioni dei doni dello Spirito, come la guarigione, il parlare in varie lingue o la profezia. Tali movimenti hanno oggi centinaia di milioni di seguaci."}
{"id": "691355", "revid": "287204", "url": "https://it.wikipedia.org/wiki?curid=691355", "title": "Bayon (Angkor)", "text": "Il Bayon \u00e8 un tempio di Angkor in Cambogia. Fu costruito agli inizi del tredicesimo secolo come tempio di stato del re Jayavarman VII e si trova al centro di quella che era la sua capitale, Angkor Thom. La sua caratteristica distintiva \u00e8 la moltitudine di visi sorridenti, scolpiti sulle quattro facce delle guglie a sezione quadrata che si elevano sempre di pi\u00f9 man mano che ci si avvicina alla massiccia torre centrale. Vi si trovano anche due gruppi di notevoli bassorilievi, che descrivono un'insolita combinazione di mitologia, storia e di vita mondana.\nStoria.\nIl Bayon \u00e8 l'ultimo tempio di stato che fu edificato ad Angkor, e l'unico ad essere costruito principalmente come tempio buddista (anche se qui si veneravano diversi d\u00e8i ind\u00f9). Fu l'edificio pi\u00f9 importante del programma costruttivo di Jayavarman VII e la somiglianza dei visi posti sulle torri del tempio con le statue del re hanno portato molti studiosi a concludere che i visi sono, almeno in parte, delle rappresentazioni di Jayavarman VII; una seconda possibilit\u00e0 \u00e8 che rappresentino Avalokite\u015bvara. Sotto il regno di Jayavarman VIII, a met\u00e0 del tredicesimo secolo, il tempio fu convertito all'induismo. Nei secoli successivi il buddhismo Theravada divenne dominante, prima che il tempio fosse completamente lasciato in balia della giungla. Le caratteristiche odierne che non fanno parte del progetto originario sono il terrazzo nella parte est del tempio, le biblioteche, gli angoli quadrati delle gallerie interne e la terrazza superiore.\nNella prima parte del ventesimo secolo i lavori di conservazione furono condotti dalla \u00c9cole fran\u00e7aise d'Extr\u00eame-Orient (EFEO), che restaur\u00f2 il tempio usando la tecnica chiamata anastilosi. Dal 1995 il 'gruppo governativo giapponese per la salvaguardia di Angkor' (JSA - Japanese Government team for the Safeguarding of Angkor) \u00e8 diventato l'organizzazione preminente nel restauro del sito.\nIl sito.\nIl tempio \u00e8 orientato verso est, cosicch\u00e9 i suoi edifici sono situati sul lato ovest all'interno dei recinti che si allungano in direzione est-ovest. Poich\u00e9 il tempio si trova esattamente al centro di Angkor Thom, le strade che partono dagli ingressi posti ai quattro punti cardinali della citt\u00e0 portano direttamente qui. Il tempio non ha mura o fossati che lo circondano, sostituiti da quelli della citt\u00e0 stessa: la citt\u00e0-tempio, con un'area di 9\u00a0km\u00b2, \u00e8 molto pi\u00f9 grande di quella di Angkor Wat posta pi\u00f9 a sud (2\u00a0km\u00b2). \nDentro il tempio stesso ci sono due recinti a gallerie (il secondo e il terzo recinto) ed un terrazzo pi\u00f9 in alto (il primo recinto). La galleria pi\u00f9 esterna mostra nel muro pi\u00f9 esterno una serie di scene sia storiche che della vita di tutti i giorni, ma c'\u00e8 molta incertezza nel definire quali siano gli eventi storici rappresentati e come i diversi bassorilievi siano correlati tra loro. Partendo dal gopura orientale e procedendo in senso orario, i soggetti sono: un'armata Khmer in marcia (che include anche alcuni soldati cinesi), seguita dai carri con le provvigioni; delle scene domestiche; nell'angolo a sud-est, una scena del tempio; nel muro meridionale, una battaglia sul Tonle Sap tra gli Khmer e i Champa, con sotto altre scene domestiche; una esibizione navale; scene di palazzo; navi Ch\u0103m, seguite da una battaglia di terra vinta dagli Khmer, e poi la vesta per la vittoria; una parata militare (include sia Khmer che Ch\u0103m); nella galleria ovest, dei bassorilievi rimasti incompiuti mostrano un'armata che marcia nella foresta, segue una disputa e una battaglia tra gli stessi gruppi di Khmer (Freeman and Jacques sostengono che questa potrebbe rappresentare una rivolta che ebbe luogo nel 1182); una processione reale; nella galleria nord, di nuovo incompiuti, il re che si intrattiene e poi ancora battaglie, una delle quali mostra i Khmer battuti dai Ch\u0103m; nell'angolo a nord-est un'altra armata in marcia, e nella galleria est, una battaglia di terra vinta dagli Khmer.\nLa galleria pi\u00f9 esterna racchiude un cortile in cui si trovano due biblioteche, una su ciascun lato dell'entrata est. C'erano in precedenza 16 cappelle in questo cortile, poi demolite da Jayavarman VIII. La galleria pi\u00f9 interna \u00e8 rialzata rispetto al terreno; i suoi bassorilievi, aggiunti successivamente da Jayavarman VIII, sono in assoluto contrasto con quelli della parte esterna: invece di battaglie e processioni, la parte interna \u00e8 decorata con scene della mitologia induista. Non \u00e8 stato ancora stabilito con certezza quello che \u00e8 rappresentato, e in che relazione siano tra loro. Una galleria subito a nord del gopura pi\u00f9 orientale ad esempio, mostra due scene collegate che sono state spiegate come la liberazione di una dea da dentro la montaglia (Glaize), oppure come un atto di iconoclasma da parte degli invasori Ch\u0103m (Freeman and Jacques). Vicino a questi, una serie di pannelli che mostrano un re che combatte con un serpente e muore, si pensa siano connessi con la leggenda del re lebbroso. Pi\u00f9 chiari sono i disegni della costruzione del tempio di Vi\u1e63\u1e47u (a sud del gopura occidentale) e la scena del mescolamento del Mare di Latte (a nord del gopura occidentale).\n La galleria interna \u00e8 quasi completamente occupata dal terrazzo superiore, rialzato ad un livello ancora pi\u00f9 alto. A questa altezza il visitatore \u00e8 circondato da torri a forma di viso, ciascuna con due, tre o pi\u00f9 comunemente quattro dei famosi visi sorridenti. Glaize scrisse che \"sul terrazzo superiore regna il mistero. Dovunque uno si volti, i visi di Lokesvara ti seguono e dominano con la loro presenza multipla, sempre controbilanciati dalla massa travolgente del cuore centrale\". Le torri sono posizionate lungo la galleria pi\u00f9 interna (agli angoli e agli ingressi), e sulle cappelle sul terrazzo superiore. Altri visi sono intagliati nella torre centrale. Malgrado gli sforzi fatti per dare un significato al numero di torri e di visi, il numero \u00e8 cambiato pi\u00f9 volte nel tempo via via che venivano individuate nuove torri; ci devono esser state ad un certo momento ben 49 torri, sebbene oggi ne restino solo 37. Ci sono circa 200 visi, ma poich\u00e9 di alcune rimane ben poco, il conteggio non potr\u00e0 mai essere definitivo.\nCome la galleria pi\u00f9 interna, il corpo centrale era inizialmente a forma di croce ma fu in seguito riempito e reso circolare. Si eleva per 43 metri sopra il livello del suolo. L'immagine originale di Buddha del sacrario centrale fu rimossa e distrutta da Jayavarman VIII, ma \u00e8 stata oggi restaurata e pu\u00f2 esser vista in un padiglione nella parte nord-est del tempio."}
{"id": "691357", "revid": "287204", "url": "https://it.wikipedia.org/wiki?curid=691357", "title": "Ted Turner", "text": "Biografia.\n\u00c8 noto per essere stato il fondatore della CNN, il primo canale all news della storia e per essere stato il presidente della Turner Broadcasting System, inc. ed in seguito alla fusione con la Time Warner, vicepresidente della nuova realt\u00e0. In seguito, divenne vicepresidente anche della AOL Time Warner, nata dalla fusione tra Time Warner ed America On Line.\nPossiede 8.000\u00a0km\u00b2 di terreni negli Stati Uniti (pari ad una superficie maggiore a quelle combinate di Rhode Island e Delaware) ed una popolazione di circa 40.000 esemplari di bisonte. A detta di Michael Moore, i territori in possesso di Ted Turner producono un Prodotto Interno Lordo maggiore di quello dello Stato del Belize.\nNel 1991 acquist\u00f2 la World Championship Wrestling e la trasform\u00f2 nell'unica realt\u00e0 nella storia del wrestling capace di superare in ascolti ed incassi la World Wrestling Federation. L'esperienza della WCW di Turner termin\u00f2 nel 2001, quando la AOL Time Warner si trov\u00f2 costretta a vendere la federazione che era piena di debiti. Ad acquistare la WCW fu proprio Vince McMahon, proprietario della rivale WWF.\nDal 1976 \u00e8 proprietario della squadra di baseball degli Atlanta Braves che giocano nella National League, una delle due leghe di Major League Baseball (MLB), mentre dal 1977 al 2004 \u00e8 stato proprietario della squadra NBA degli Atlanta Hawks. Ha donato un miliardo di dollari alle Nazioni Unite, per finanziare programmi a favore della salute infantile, dei diritti delle donne e dello sviluppo sostenibile in termini di protezione ambientale.\nDa sempre \u00e8 impegnato nella diffusione dei valori sportivi indipendenti dalla politica, a questo scopo ha fondato nel 1986 i Goodwill Games, una manifestazione sportiva che si \u00e8 tenuta per cinque edizioni fino al 2001.\nVita privata.\nTurner si \u00e8 sposato tre volte; tutte le nozze si sono concluse con un divorzio. Le sue mogli sono state Judy Nye (1960-1964), Jane Shirley Smith (1965-1988) e l'attrice Jane Fonda (1991-2001). Ha cinque figli."}
{"id": "691358", "revid": "254059", "url": "https://it.wikipedia.org/wiki?curid=691358", "title": "Mis", "text": "Il Mis \u00e8 un torrente che scorre prevalentemente in provincia di Belluno. Nasce presso il Passo Cereda, in Trentino, ai piedi delle Pale di San Martino (comune di Sagron Mis).\nScorre poi verso sud percorrendo il Parco nazionale delle Dolomiti Bellunesi, scavando una stretta vallata detta canale del Mis. Poco prima di Sospirolo, alla fine del canale, forma il lago del Mis. Si getta infine nel Cordevole all'altezza di Oregne, sempre in comune di Sospirolo.\nDal corso d'acqua prendono nome due paesi, l'uno in Trentino, capoluogo di Sagron Mis, l'altro in provincia di Belluno, frazione di Sospirolo.\nNella parte inferiore del suo corso, a valle del lago, viene praticato il canottaggio."}
{"id": "691359", "revid": "33751", "url": "https://it.wikipedia.org/wiki?curid=691359", "title": "Associazione Calcio Monza", "text": "LAssociazione Calcio Monza S.p.A., meglio nota come AC Monza o semplicemente Monza, \u00e8 una societ\u00e0 calcistica italiana con sede nella citt\u00e0 di Monza. Milita in Serie B, seconda divisione del campionato italiano di calcio.\nRifondata nel 2015 come \"Societ\u00e0 Sportiva Dilettantistica Monza 1912\", \u00e8 l'erede della tradizione sportiva iniziata il 1\u00ba settembre 1912 con la fondazione del \"Monza Foot Ball Club\" e successivamente transitata, previe varie rifondazioni e fusioni, attraverso vari soggetti societari, ultimo dei quali l\"Associazione Calcio Monza Brianza 1912\", dichiarata fallita ed estromessa dal calcio professionistico al termine della stagione 2014-2015. Il 1\u00ba luglio 2019 \u00e8 stata cambiata la denominazione in \"Associazione Calcio Monza\".\nIl Monza \u00e8 una delle squadre italiane con pi\u00f9 presenze nella Serie B, cui ha preso parte in 40 edizioni. Nella sua storia il club brianzolo non ha per\u00f2 mai raggiunto la massima serie, risultando pertanto la squadra che ha partecipato al maggior numero di tornei di seconda serie italiana, e con la pi\u00f9 alta tradizione sportiva, senza mai aver conseguito la promozione nel campionato maggiore. Il suo migliore posizionamento in cadetteria \u00e8 il terzo posto della stagione 2020-21, dove per\u00f2 \u00e8 uscito alle semifinali dei play-off. Detiene inoltre il record di vittorie nella Coppa Italia di Serie C (4 affermazioni). \u00c8 stato uno degli otto club che rappresent\u00f2 la FIGC nella Coppa delle Alpi 1961 vinta dalla Federazione italiana.\nStoria.\nLa storia sociale inizia il 1\u00ba settembre 1912, allorch\u00e9 la fusione di diverse societ\u00e0 cittadine d\u00e0 vita al \"Monza Foot Ball Club\". Partito dalla Terza Categoria, gli anni venti e trenta il club scala i livelli del calcio italiano e nel 1939, pur militando ancora in terza divisione, raggiunge i quarti di finale di Coppa Italia. Nel 1951 raggiunge la Serie B e mantiene la categoria cadetta per quindici anni prima di retrocedere in C. Tornato subito in seconda serie, il Monza apre il suo primo ciclo di successi a met\u00e0 degli anni settanta, quando si fa notare per le prestazioni nella Coppa Italia di Serie C: gioca tre finali consecutive, vincendo le prime due su e , ma perdendo nel 1976 in un secondo confronto con i pugliesi. Al termine della stagione, i brianzoli vincono il Torneo Anglo-Italiano in finale contro il . Nel 1977, il club lombardo sfiora la massima serie, arrivando quinto, con 48 punti, uno in meno di Pescara, Cagliari e Atalanta e perdendo proprio all'ultima giornata la chance di disputare gli spareggi promozione contro di loro, e nell'anno successivo, arriv\u00f2 quarto a pari merito con la Ternana, a -2 dall'Ascoli e dal Catanzaro, ancora una volta, senza la possibilit\u00e0 di disputare gli spareggi. Nel 1979, con 48 punti (eguagliando il record di due anni prima), arriv\u00f2 quarto a pari merito col Pescara, e prese parte allo spareggio promozione, ma perse per 2-0, mancando di un soffio la promozione in Serie A per il terzo anno di fila. Infine, l'ultima speranza di promozione per i biancorossi svanisce nel 1980 nelle ultime quattro giornate: vincono solo contro il Parma gi\u00e0 retrocesso alla penultima giornata, perdendo invece gli scontri diretti contro Brescia e Cesena, fallendo il sorpasso alle Rondinelle e venendo invece sorpassati dai bianconeri, e pareggiano l'ultima partita contro il Vicenza, terminando quinti a pari merito con loro e mancando gli spareggi per tre punti. Era gi\u00e0 la quarta volta di fila che il Monza non riusc\u00ec, seppure di poco, ad ottenere la promozione in massima serie, e nella stagione successiva, caratterizzata dalla presenza di Milan e Lazio, penalizzate dal calcioscommesse, finisce all'ultimo posto con il peggior attacco del campionato e retrocede assieme al Vicenza e al Taranto penalizzato di 5 punti.\nTra gli anni ottanta e gli anni novanta, il Monza apre un nuovo ciclo di successi militando tra la seconda e la terza serie: nel 1988 e nel 1991 vince nuovamente la Coppa Italia di C entrambe le volte nella doppia finale contro il . Nel 1996 l' batte i biancorossi nella finale di Coppa Italia di Serie C e l'anno seguente inizia una collaborazione con il che porta il club brianzolo a diventare una sorta di societ\u00e0 satellite dei rossoneri. All'inizio degli anni duemila torna nuovamente in Serie C1 e nella stagione 2014-2015, dopo aver perso la finale di Coppa Italia di Serie C con la , il Monza fallisce e riparte dalla Serie D. Nel 2017 vince il massimo campionato dilettantistico e torna tra i professionisti. Nel 2018 la squadra viene rilevata dall'imprenditore Silvio Berlusconi, che l'anno successivo nomina presidente il fratello Paolo, e al termine della stagione 2019-2020, avendo chiuso al primo posto il girone A di Serie C prima della sospensione del campionato a causa dell'emergenza COVID-19, torna in cadetteria dopo venti anni di assenza. Nel 2020-2021 il Monza si piazza terzo e viene eliminato nelle semifinali dei play-off per la promozione in massima serie.\nColori e simboli.\nSimboli ufficiali.\nStemma.\nIl primo logo sociale conosciuto del Monza (in uso dagli anni 1920 fino al 1933) aveva l'aspetto di uno scudetto blu con bordo rosso, contenente il disegno della corona ferrea egualmente colorato di rosso. In capo era collocata una fascia bianca contenente l'epigrafe \"A.C. MONZA\" a lettere nere.\nAllorch\u00e9 nel 1933 il club mut\u00f2 colori sociali sostituendo il bianco al blu, lo stemma venne ridisegnato. Lo scudo diviene circolare, partito di rosso e bianco. La corona ferrea, spostata in basso, assume il colore oro; sopra di essa viene inserito il monogramma \"ACM\", egualmente aureo. Nel 1938 tale logo sub\u00ec piccole modifiche: lo scudo divenne un ancile e il monogramma venne ricolorato in bianco-rosso, rispettivamente con la tinta opposta a quella di sfondo (\"A\" met\u00e0 bianca e met\u00e0 rossa, \"C\" rossa e \"M\" bianca).\nL'identificativo sociale venne totalmente rinnovato nel 1945: un rettangolo colorato internamente di bianco e rosso e contornato di rosso. Nella parte bianca appariva la scritta corsiva \"A.C.\", sovrastante la scritta \"MONZA\" disposta verticalmente; la parte inferiore ospitava invece l'anno di fondazione. La sezione rossa dello scudo conteneva invece la corona ferrea, colorata in giallo.\nL'approdo del Monza in Serie B comport\u00f2, nel 1951, l'adozione di un nuovo stemma: un ancile diviso diagonalmente in bianco e rosso, contenente il disegno giallo della corona ferrea, racchiuso tra le scritte \"A.C. MONZA\" e \"1912\".\nL'avvento del connubio con il marchio Simmenthal, nel 1956, fu sancito dall'adozione di un nuovo emblema: uno scudetto diviso diagonalmente in bianco e rosso e bordato in oro, contenente le due iniziali del nuovo nome societario (\"SM\") egualmente dorate e sormontate da una miniatura della corona ferrea.\nSegu\u00ec nel 1966 l'adozione quale simbolo della sola corona ferrea (libera da scudi e simili finiture), colorata in oro e rifinita in rosso. Il disegno assunse inoltre profondit\u00e0: nel cerchio interno venne infatti inserita l'epigrafe \"A.C. MONZA\".\nIl 1984 vede un radicale rebranding societario: il logo ritorna alla forma rettangolare e alla foggia partita bianco-rossa. In esso spicca uno scaglione rovesciato bianco, nei cui bracci si colloca la dicitura \"CALCIO MONZA\". Entro lo scaglione viene collocato il disegno della spada di Estorre Visconti.\nNel 2000 lo stemma riacquista la foggia di scudetto e viene declinato sulle sole tinte bianco-rosse: nel terzo superiore appare la corona ferrea rossa su fondo bianco, mentre nei due terzi inferiori \u00e8 inserita la denominazione \"CALCIO MONZA 1912\" a lettere bianche in campo rosso. Uno spesso bordo rosso cinge l'insieme.\nNel 2004 la rifondazione societaria comporta un redesign del logo: esso mantiene la forma a scudetto (arrotondata nelle linee) e privilegia il colore rosso, lasciando il bianco a scritte e dettagli. Al centro dell'emblema compaiono i disegni stilizzati della spada viscontea (doppia e incrociata) e della corona ferrea, sormontate dalla scritta \"AC MONZA BRIANZA\" e \"taglianti in due\" l'anno di fondazione (inscritto nella punta dello scudo). Linee bianche parallele ai bordi dell'emblema dinamizzano l'insieme.\nNel 2013, a seguito dell'acquisizione del club da parte di Anthony Armstrong Emery, il logo viene ulteriormente aggiornato: la corona ferrea si sposta in capo allo scudetto (ulteriormente modificato nella forma), mentre al suo interno rimangono la denominazione societaria (scritta con un diverso carattere tipografico) e il disegno della doppia spada incrociata.\nCol fallimento societario e la ripartenza dell'estate 2015, entra in gioco un nuovo logo, ricalcato sull'ultimo adottato dalla fallita AC Monza Brianza 1912: le modifiche riguardano la ragione sociale, i caratteri adottati e la presenza del disegno della sola spada viscontea, in luogo delle due preesistenti. Nel 2016, a seguito del cambio di denominazione in S.S. Monza 1912, il logo viene aggiornato con la rimozione della sigla S.S.D e l'anno di fondazione 1912. Dal 1\u00ba luglio 2019 la Societ\u00e0 \u00e8 tornata a chiamarsi con il nome storico \u201cAC Monza\u201d. \nInno.\nInno ufficiale del club \u00e8 dal 2006 il brano \"Monza Al\u00e8\", scritto e composto ad hoc dal calciatore Michele Magrin all'epoca tesserato monzese, in collaborazione con il cantautore Gi\u00f2 Fattoruso. La parte musicale venne eseguita dalla band \"Amusia\" (di cui Magrin era membro cofondatore e voce solista) con Alessandro F\u00e8 alle tastiere, Carlo Cassera al basso, Fabrizio Zambuto alla chitarra e Fabio Ariano a batteria e percussioni. All'incisione presero altres\u00ec parte in veste di coristi anche altri giocatori all'epoca militanti nel club brianzolo: Vinicio Espinal, Valerio Capocchiano, Alberto Bertolini e Marco Guidone.\nA decorrere dalla presentazione ufficiale, \"Monza Al\u00e8\" viene utilizzato per accompagnare tutte le occasioni ufficiali che coinvolgono il Monza, ivi comprese le gare casalinghe: tipicamente esso viene diffuso dagli altoparlanti dello stadio Brianteo all'ingresso delle squadre in campo.\nStrutture.\nStadio.\nIl primo campo di gioco dove l'F.B.C. Monza inizi\u00f2 l'attivit\u00e0 di allenamento, disputando i primi incontri, fu quello dei Boschetti Reali, dove gi\u00e0 erano presenti altre societ\u00e0 calcistiche (il Convitto Fumagalli e il Veloce Club Monzese). Per gentile concessione della Pro Victoria gioca sul terreno sito in via Vittorio Veneto angolo via Duca d'Aosta a Triante, dove ora sorge la Parrocchia del Sacro Cuore e il suo oratorio. L\u00ec disput\u00f2 il campionato di Terza Categoria 1913-1914, ma quando la Pro Victoria lo abbandona perch\u00e9 si trasfer\u00ec in via Carlo Cattaneo, rinunciando a rinnovare l'affitto annuale il Monza dovette chiedere il subentro precisando di essere intenzionata a cintarlo con una palizzata in legno.\nIl campo di Triante apparteneva al Comune e fu gi\u00e0 difficile ottenere la concessione della recintatura, che avrebbe permesso di far pagare il biglietto d'ingresso e poter iscriversi al campionato di Promozione come stabilito dai regolamenti FIGC dell'epoca, perdipi\u00f9 era scomodo e troppo lontano dal centro: la tranvia pi\u00f9 vicina passava da via Borgazzi e o lo si raggiungeva a piedi oppure ci si arrivava pagando una carrozza, cosa improponibile per lo sparuto pubblico dell'epoca. \u00c8 per questo motivo che i dirigenti si danno da fare e, dopo ottenuto il benestare da parte della Curia, ottengono di per poter utilizzare il campo situato dietro il Santuario delle Grazie Vecchie che si trova attaccato alla cinta del Parco di Monza oltrepassato il Lambro, raccolte lire con una pubblica sottoscrizione per la costruzione della tribunetta lo inaugurano il 13 maggio 1915, ospitando , Chiasso e Juventus Italia.\n L'evento suscit\u00f2 l'interesse da parte anche dei giornali dell'epoca che dedicarono ampio spazio all'evento.\nLa societ\u00e0 cresceva e le esigenze per affrontare l'attivit\u00e0 sportiva richiedevano strutture adeguate. Il vecchio terreno delle Grazie Vecchie iniziava a risultare troppo stretto, cos\u00ec che si progett\u00f2 la realizzazione di un nuovo terreno di gioco, questa volta di propria propriet\u00e0 costituendo la \"Societ\u00e0 Cooperativa Campo Sportivo\" per raccogliere i fondi con azioni da 100 lire. Il 23 febbraio 1923, con l'amichevole contro il C.S. Gloria di Fiume venne inaugurato il campo di Via Ghilini, dotato di una tribuna in legno in grado di accogliere circa spettatori seduti.\nIl Monza gioca in via Ghilini fino al 1945 disputando anche il \"Torneo Misto Serie C-Prima Divisione 1943-1944\" organizzato dal Direttorio II Zona (Lombardia). \u00c8 tra la terza e la quinta giornata d'andata che il Monza, tornato a disputare in casa dopo tre settimane la quinta partita il 5 marzo contro la Falck (non giocava in casa dal 13 febbraio e si era recato in trasferta a Lecco il 20 febbraio), trova la sgradita sorpresa di trovare completamente smontata la propria tribuna ed asportate tutte le travi di legno per poterle bruciare (i colpevoli non furono rintracciati).\nDopo la liberazione, a conflitto concluso, il club rispolvera un vecchio progetto pubblicato prima dell'inizio della guerra su \"Il Popolo di Monza\" e chiede di poter ottenere lo spazio libero dietro alla stazione di Monza essendo rimasto abbandonato il piazzale, precedentemente utilizzato come camposanto e poi dal 1930 per le adunate fasciste, tra la chiesa di San Gregorio e della vecchia Casa del Balilla (G.I.L.). La G.I.L. fu in parte recuperata come cine-teatro ed il Comune si impegn\u00f2 a dare all'A.C. Monza un campo nuovo che venne inaugurato il 21 ottobre 1945.\nPer i primi 3 campionati in Serie C gli spettatori si accalcavano lungo la rete di recinzione ed una collinetta con un piccolo tubolare e legno fungeva da tribuna. Ma poi per il Monza arriv\u00f2 la promozione in Serie B e il San Gregorio, come era stato battezzato il campo, aveva bisogno di una tribuna nuova e capiente, di modo tale da realizzare un vero e proprio stadio. I soci del Monza, cedendo al Comune il vecchio campo di Via Ghilini, ottennero in cambio la costruzione di una tribuna costruita col cemento armato, quella che ancora oggi troviamo al Sada. Lo stadio conserv\u00f2 il nome di San Gregorio fino alla fine della stagione sportiva 1952-1953. Dalla stagione successiva fino alla fine del 1964-1965 fu chiamato \"Stadio Citt\u00e0 di Monza\" sebbene la cappelletta di San Gregorio fosse ancora l\u00ec alla fine del piazzale adibito a parcheggio. Lo stadio fu poi definitivamente intitolato la mattina del 3 dicembre 1965 allo scomparso Gino Alfonso Sada, presidente onorario che a cavallo tra gli anni cinquanta e sessanta port\u00f2 la formazione brianzola a sfiorare diverse volte la promozione in massima serie.\nLa struttura per\u00f2 a met\u00e0 degli anni settanta divent\u00f2 insufficiente per quella che era ormai diventata una delle pi\u00f9 popolose citt\u00e0 della Lombardia e per una delle formazioni pi\u00f9 ambiziose del campionato cadetto, tant'\u00e8 che una partita di campionato, nelle stagione 1979-1980 contro il , venne disputata allo stadio di San Siro per permettere al sempre pi\u00f9 crescente pubblico brianzolo ma soprattutto ai numerosi pugliesi presenti in Lombardia di assistere al match in quella che viene considerata \"la Scala\" del calcio. Nel 1979 viene progettato il nuovo impianto sportivo monzese. Il 13 novembre 1982 venne depositata, ai bordi del viale delle Industrie, la prima pietra del futuro stadio della cittadina brianzola. I lavori subiranno dei ritardi negli anni (compreso l'allentamento dei tiranti della tensostruttura al pilone destro con un parziale cedimento della copertura), con il progetto rivisto in corso d'opera e ridimensionato, portando la capienza agli effettivi posti. Lo \"stadio Brianteo\" venne inaugurato il 28 agosto 1988 con la partita di Coppa Italia Monza-Roma terminata con il punteggio di 2-1 in favore dei brianzoli con reti di Casiraghi, Giannini e Mancuso. L'impianto si dimostr\u00f2 subito anacronistico perch\u00e9 sovradimensionato per la realt\u00e0 monzese, non pi\u00f9 in grado di attirare un pubblico numeroso come quello della fine degli anni settanta. Numerose sono state le proposte di riqualificazione dell'area, creando la cosiddetta cittadella dello sport monzese, ma a causa della mancanza di fondi da parte delle istituzioni il progetto non \u00e8 mai partito.\nCentro di allenamento.\nSede d'allenamento della formazione brianzola \u00e8 dal 1992 il Centro Sportivo Monzello di via Ragazzi del '99, nella periferia nord di Monza. L'impianto \u00e8 dotato di 8 campi da gioco regolamentari, due dei quali con tribune scoperte da 600 e 900 posti, 12 spogliatoi, una palestra predisposta per la preparazione fisica degli atleti, una sala dedicata ai test medici e un edificio che ospita gli uffici, la segreteria e la sede della societ\u00e0. Esso accoglie inoltre l'intera attivit\u00e0 agonistica del settore giovanile biancorosso, dagli allenamenti agli incontri di campionato. Per tanti anni tuttavia il centro non era stato oggetto di alcun intervento manutentivo e di migliorie.\nNel corso del 2019 sono stati avviati sia gli interventi di manutenzione straordinaria urgenti di messa in sicurezza, sia quelli innovativi tuttora in corso.\nConcluso il contenzioso con il precedente gestore, il primo luglio \u00e8 stato finalmente inaugurato il bar, dato in gestione ed utilizzato anche come punto vendita abbonamenti.\nNon meno rilevanti i lavori nella gestione del verde, sia per decoro del centro che per esigenze operative che si tradurranno in un'importante piantumazione di alberi su aree pubbliche.\nInfine, \u00e8 stato realizzato un ristorante ad uso interno destinato a calciatori e dipendenti e sono stati completamente ripensati sia il parcheggio esterno che gli accessi al centro.\nDurante la pausa estiva sono stati portati a termine gli interventi di innovazione delle strutture sportive al fine di permettere le condizioni ottimali di allenamento a tutte le formazioni biancorosse.\nSociet\u00e0.\nIl club \u00e8 una societ\u00e0 per azioni, interamente controllata dal socio unico Fininvest S.p.A.\nOrganigramma societario.\nDal sito ufficiale della societ\u00e0:\nSponsor.\nDi seguito gli sponsor del Monza.\nSettore giovanile.\nLa societ\u00e0 brianzola, pur non avendo mai disputato la massima serie, pu\u00f2 vantarsi del fatto di aver sfornato numerosi talenti, che negli anni si sono fatti valere sia in Serie A che in nazionale. Particolarmente attiva \u00e8 stata la scuola dei portieri: in ordine cronologico possiamo notare Luciano Castellini, Giuliano Terraneo, Francesco Antonioli, Luca Castellazzi e Christian Abbiati. Ancora oggi rimane una delle peculiarit\u00e0 del settore giovanile monzese, tanto da organizzare dei corsi specifici per l'allenamento dei portieri e per formare nuovi istruttori.\nLe altre stelle che possiamo citare come prodotti del vivaio biancorossi Claudio e Patrizio Sala che furono protagonisti nel Torino negli anni settanta, i talenti di Paolo Monelli, Daniele Massaro, Roberto Antonelli e Angelo Colombo nella prima met\u00e0 degli anni ottanta, Pierluigi Casiraghi e Anselmo Robbiati tra la fine degli anni ottanta e gli inizi degli anni novanta.\nIl Monza nella cultura di massa.\nSabato 8 ottobre 1955 alle ore 15.00 venne trasmesso il primo anticipo di calcio del campionato italiano in diretta dalla Rai. In base ad un accordo siglato tra Lega Nazionale ed ente di stato, le telecamere della televisione pubblica potevano riprendere un incontro a scelta tra i campionati di Serie A, B e C. La partita scelta era l'incontro di Serie B tra Simmenthal Monza e Verona. Un'autentica novit\u00e0 che apr\u00ec l'era del calcio in televisione, fruttando alla squadra brianzola la somma di 700.000 lire. La partita venne commentata da Nicol\u00f2 Carosio, di fronte ad un pubblico di appena 1.500 spettatori. Un numero giustificato dalle altre migliaia di persone radunate nei bar cittadini, affascinati dalla novit\u00e0 dell'evento.\nIl periodo d'oro della squadra brianzola coincise anche con l'epoca di maggior interesse nei confronti dei colori biancorossi. Negli anni settanta la squadra, forte dei successi ottenuti nella neonata Coppa Italia Semiprofessionisti e delle stagioni da protagonista nella categoria cadetta, per il suo gioco spumeggiante venne soprannominata il Borussia di Brianza o anche il Chelsea di Milano, proprio in riferimento alle due compagini che stavano facendo grandi cose nei rispettivi campionati. Ezio Luzzi, storico commentatore della Serie B per la trasmissione \"Tutto il calcio minuto per minuto\", era spesso collegato dal Sada per raccontare il match pi\u00f9 importanti della giornata di Serie B, tanto da incidere nel 1977 un LP che raccontava proprio gli anni d'oro della squadra brianzola: \"Monza - un documentario sonoro sulle vicende romantiche e sportive dei 65 anni del Monza Calcio\". Renato Pozzetto nel film \"Agenzia Riccardo Finzi... praticamente detective\" interpreta l'investigatore privato Riccardo Finzi, appassionato del Monza Calcio, che in una frase dichiara \u201cIo sono del Monza, non riusciremo mai a venire in Serie A\u201d, mostrando da un lato la rivalit\u00e0 campanilistica, essendo lui originario del Lago Maggiore e quindi filo-varesino, e dall'altro lato una celata verit\u00e0, ovvero l'impossibilit\u00e0 quasi congenita della squadra monzese per raggiungere il massimo campionato italiano.\nCalciatori.\nHall of fame.\nIl seguente \u00e8 l'elenco dei giocatori facenti parte della Hall of Fame presente sul sito ufficiale del club.\nStatistiche e record.\nStatistiche individuali.\nDi seguito le top 10 dei primatisti di presenze e reti.\nTifoseria.\nStoria.\nIl tifo organizzato in citt\u00e0 affonda le proprie radici, sulla scia delle grandi metropoli del nord, sin dai primissimi anni settanta: il primo gruppo prettamente ultras fu quello dei \"Commandos\", che nel 1971 scelsero di posizionarsi nella gradinata centrale dello stadio Sada; nel 1977 nacquero invece le \"Brigate Biancorosse\", le quali ressero per diverso tempo le redini del tifo in centrale, affiancati da gruppi minori quali \"Prima Linea\" e \"Fossa Arditi\". Nei primi anni ottanta le diverse componenti del movimento ultras brianzolo decisero di riunirsi dietro ad unico striscione, quello della \"Legione d'Assalto\", cui si affiancarono poco dopo gli \"Eagles Monza\", il gruppo pi\u00f9 rappresentativo, per longevit\u00e0 e numeri, del tifo monzese. In quegli anni, prossimi al pensionamento dello stadio Sada in favore del nuovo stadio Brianteo, le diverse anime del tifo - oltre agli \"Eagles\", erano nati diversi gruppi minori: \"Vedano Erotika, Wild Kaos, Libert\u00e0 Korps, Gruppo Avvinazzato, Inferno Biancorosso, Indians\" - decisero di abbandonare la gradinata centrale in favore della curva Lambro. A seguito del trasferimento del sodalizio brianzolo nel nuovo impianto, il tifo conobbe un periodo di particolare vivacit\u00e0, soprattutto per quanto riguarda i Monza Clubs, che arrivarono a moltiplicarsi e a contare svariati iscritti lungo tutta la Brianza.\nDopo lo scioglimento degli \"Eagles\" nel 1992, dall'unione dei gruppi ultras rimasti, nacque la \"Giovent\u00f9 Brianzola\" nel 1993, gruppo che decise di adottare come simbolo un'aquila in omaggio al grande lavoro svolto dagli \"Eagles\" negli anni, sul cui striscione, per l'appunto, il volatile campeggiava sin dalla fondazione. Nel 1994 poi nacquero i \"S.A.B.\" (ovvero Sempre Al Bar): la scissione era dovuta a un modo diverso di intendere il tifo e per divergenze di base. In principio era un gruppo chiuso e goliardico, dedito al mangiar bene (e soprattutto al bere) e che affrontava le trasferte in disparte, organizzandosi con macchine o pulmini privati; era usanza capovolgere lo striscione se il bar dello stadio era sprovvisto di bevande alcooliche. A cavallo poi fra vecchio e nuovo millennio, in curva nacquero diverse entit\u00e0 minori quali \"Monelle Biancorosse, Altacurva, Porno Group\".\nNel 2001 la \"Giovent\u00f9 Brianzola\" si sciolse e il \"S.A.B.\" divenne il gruppo trainante della Curva Davide Pieri: da quel momento inizi\u00f2 l'organizzazione delle trasferte in pullman e con treni speciali. Dal 1999 comparve anche il \"Graziosa Group\", marcato da appoggio reciproco con i \"S.A.B.\" Scioltosi il \"Graziosa Group\", i \"S.A.B.\" rimasero per qualche anno l'unico gruppo ultras a presenziare al Brianteo, salvo essere stati affiancati nel 2006 dal \"C.U.B.\", dal 2009 dal gruppo \"1912\" e dal 2017 dagli \"N.D.O.;\" quest'ultimo gruppo, sino al 2017, occupava la tribuna Ovest dell'impianto. Di recente, in curva sono nati svariati gruppi, tra cui \"Libert\u00e0\", \"Ultras Cederna\" (dal nome dell'omonimo quartiere), \"Barella Brugherio,\" \"Pollakis\" (fino al 2019, nel settore di tribuna), \"Ronco\", mentre si sono moltiplicati anche i club di tifosi, con il ritorno di svariati \"Monza Club\" in citt\u00e0 e in provincia.\nGemellaggi e rivalit\u00e0.\nSul finire degli anni settanta le maggiori rivalit\u00e0 riguardavano il Como, la Pistoiese, la Sampdoria e il Genoa. Vi erano invece forme di gemellaggio con Pisa e Milan.\nLa tifoseria biancorossa \u00e8 gemellata fin dagli anni ottanta con quella della . Anche con qualche gruppo delle tifoserie di Foggia e Lecco c'\u00e8 una rispettiva amicizia. Ultimamente \u00e8 nato un gemellaggio con la tifoseria spagnola dello Sporting Gij\u00f3n. Esisteva fino al 2001 un rapporto di amicizia con i tifosi del Chievo.\nLa rivalit\u00e0 pi\u00f9 sentita \u00e8 quella con il Como che, in particolar modo tra gli anni '70 e '80, ha dato vita a numerosi scontri tra le tifoserie. Anche in anni recenti in cui le due squadre si sono affrontate hanno dato vita ad accesi tafferugli, dopo un periodo di relativa assenza del derby a causa di fallimenti e vicissitudini sportive. L'origine della rivalit\u00e0 \u00e8 rintracciabile in acredini storiche e sportive, oltre che nella vicinanza geografica. Un'altra importante rivalit\u00e0 \u00e8 quella vissuta nei confronti del Pisa, a causa della finale play-off del 2007, vinta dai toscani, cui sono seguiti violenti scontri all'interno dello stadio e altrettanto feroci polemiche. Altre rivalit\u00e0 si hanno nei confronti del Venezia, del Novara, dell'Alessandria e del Genoa; la rivalit\u00e0 contro i Grifoni \u00e8 nata a seguito della finale play-off del 2006, che sanc\u00ec il ritorno dei liguri in B. Rivalit\u00e0 minori o appartenenti al passato riguardano il Varese, partita che sino agli anni '90 era molto sentita da entrambe le tifoserie, la Pistoiese e il Torino.\nOrganico.\nRosa 2021-2022.\n\"Aggiornata al 25 gennaio 2022\"."}
{"id": "691363", "revid": "599013", "url": "https://it.wikipedia.org/wiki?curid=691363", "title": "TNT (rete televisiva)", "text": "TNT (sigla di Turner Network Television) \u00e8 un canale televisivo a pagamento via cavo statunitense creato dal magnate delle telecomunicazioni Ted Turner. Di propriet\u00e0 della WarnerMedia. Lo scopo originario del canale era quello di trasmettere gli spillover del canale gemello TBS trasmettendo film classici e programmi Tv; tuttavia, dal giugno 2001, la programmazione del canale consiste nelle serie televisive e lungometraggi incentrati sul dramma, insieme ad alcuni eventi sportivi professionali (come le partite di basket della National Basketball Association e di golf del Professional Golfer Association of America).\nA partire da gennaio 2016, TNT \u00e8 disponibile per 92,9 milioni di famiglie nel mercato interno americano.\nStoria.\nIl primo programma trasmesso da TNT fu il film \"Via col vento\" il 3 ottobre 1988. Ad oggi, su TNT vengono trasmesse le partite della NBA e gare del circuito NASCAR, oltre a diverse serie televisive e programmi del passato. In passato vi hanno trovato spazio anche le partite della NFL (nel periodo 1990 - 1997) e WCW Monday Nitro, il programma dagli indici di ascolto pi\u00f9 alti su una TV via cavo. Trasmette anche in chiaro.\nProgrammazione.\nSport.\nLa TNT Sports principalmente consiste nel trasmettere le partite della NBA e della NASCAR on TNT. La \"NBA on TNT\" (con in studio Ernie Johnson, Kenny Smith, e Charles Barkley) trasmette la NBA dal 1988 in associazione con la sua consociata TBS. Mentre la NASCAR \u00e8 arrivata su TNT a partire dal 2001, prima trasmessa su TBS poi su TNT. Dal 2001 al 2006, \u00e8 stato diviso con NBC e con Fox il pacchetto televisivo; invece, a partire dal 2007, la TNT trasmette solo 6 gare estive denominate \"NASCAR on TNT SummerSeries\". Attualmente TNT ha anche i diritti di due major di golf: il The Open Championship ed il PGA Championship.\nTNT potrebbe trasmettere anche la MLB, ma a partire dall'ottobre 2007 ci fu un conflitto con la TBS, che trasmette la partita della domenica alle 13:00 Eastern time al posto della TNT.\nTNT ha trasmesso nel 2001 la Bank of America 500 (una gara NASCAR ) presa dalla NBC perch\u00e9 essa aveva l'Operation Enduring Freedom.\nTNT HD.\nTNT HD \u00e8 una tv via-cavo di propriet\u00e0 della Time Warner che trasmette 24/7. TNT HD \u00e8 una televisione in alta definizione che manda in onda, in contemporanea, i programmi di TNT, inclusi gli eventi sportivi in diretta, le serie TV, gli speciali e i telegiornali. \nFilm in widescreen.\nDi seguito una lista di film che TNT HD trasmette in widescreen (non in \"stretch-o-vision\"):"}
{"id": "691364", "revid": "767487", "url": "https://it.wikipedia.org/wiki?curid=691364", "title": "Bayon (Francia)", "text": "Bayon \u00e8 un comune francese di 1.542 abitanti situato nel dipartimento della Meurthe e Mosella nella regione del Grand Est."}
{"id": "691365", "revid": "1573940", "url": "https://it.wikipedia.org/wiki?curid=691365", "title": "Rhynchotinae", "text": "I Rincotini (Rhynchotinae) sono una sottofamiglia di uccelli della famiglia dei Tinamidi.\nEndemici della regione neotropicale, sono conosciuti anche come \"tinami delle steppe\".\nLa loro caratteristica principale, data dalle narici poste alla base del becco, \u00e8 probabilmente connessa all'abitudine di scavare servendosi di esso.\nSistematica.\nLa sottofamiglia Rhynchotinae comprende 6 generi e 18 specie:"}
{"id": "691373", "revid": "406204", "url": "https://it.wikipedia.org/wiki?curid=691373", "title": "Creonte", "text": "Creonte ( ) \u00e8 un personaggio della mitologia greca. Re di Tebe, era figlio di Meneceo e padre di Emone e di un altro Meneceo. Era inoltre fratello di Giocasta, moglie di Laio e poi madre e sposa di Edipo.\nMitologia.\nDurante il regno di Creonte, Tebe fu flagellata dalla presenza di un mostro, la Sfinge, figlia di Echidna e di Ortro che, installatasi fuori dalle mura della citt\u00e0, uccideva i passanti dopo averli sottoposti a un indovinello (l'enigma della sfinge) al quale nessuno sapeva rispondere. A causa della Sfinge persero la vita molti tebani, tra cui il figlio stesso di Creonte, Emone (secondo l\"'Antigone\" di Sofocle, invece Emone mor\u00ec in seguito, suicidandosi). Il re, allora, promise il regno e la mano della sorella Giocasta a chi avesse saputo sciogliere l'indovinello e uccidere la Sfinge. Riusc\u00ec nell'impresa Edipo, che divenne cos\u00ec re e spos\u00f2 Giocasta, dalla quale ebbe quattro figli: Eteocle, Polinice, Antigone e Ismene. Il regno di Tebe per\u00f2, torn\u00f2 nuovamente a Creonte quando Edipo, una volta scoperto di aver sposato la propria madre e ucciso il proprio padre si accec\u00f2 e abbandon\u00f2 la citt\u00e0.\nDurante la guerra dei Sette contro Tebe, per far s\u00ec che la citt\u00e0 avesse il favore degli dei, Creonte sub\u00ec il sacrificio ad Ares del proprio figlio Meneceo, che inizialmente aveva cercato di salvare allontanandolo dalla citt\u00e0.\nNell'Iliade \u00e8 citato suo figlio Licomede, elencato tra i comandanti greci che parteciparono alla Guerra di Troia.\nAntigone.\nNell\"'Antigone\" di Sofocle \u00e8 descritta la vicenda che vede contrapposti Creonte e Antigone. Creonte era il tutore di Eteocle, re di Tebe, ma divenne re con poteri assoluti dopo la morte di quest'ultimo, avvenuta in duello per mano del fratello Polinice per il possesso del trono. In questo duello, tuttavia, per\u00ec anche Polinice, e Creonte ordin\u00f2 che nessuno osasse dargli una sepoltura onorevole. Antigone per\u00f2, fidanzata del figlio Emone, volle seppellire il fratello, cos\u00ec Creonte la condann\u00f2 a morte murandola viva in una tomba. Poi, incalzato da Tiresia, la liber\u00f2, ma troppo tardi: Antigone fu trovata morta, ed Emone si uccise sul corpo dell'amata.\nAltri miti.\nCreonte appare anche in altri miti. Nell\"'Astronomia\" di Igino purific\u00f2 Anfitrione, padre putativo di Eracle, dopo l'omicidio di Elettrione e gli fu alleato nella spedizione contro i Teleboi, in cambio del suo aiuto a liberare Tebe dalla presenza della volpe di Teumesso, cos\u00ec veloce che nessun uomo poteva raggiungerla."}
{"id": "691374", "revid": "1573940", "url": "https://it.wikipedia.org/wiki?curid=691374", "title": "Megadyptes antipodes", "text": "Il pinguino degli antipodi (Megadyptes antipodes ()), detto anche pinguino occhigialli o \"Hoiho\" in lingua m\u0101ori, \u00e8 un uccello appartenente alla famiglia degli Sfeniscidi, diffuso in Nuova Zelanda. \u00c8 l'unica specie vivente del genere Megadyptes.\nDescrizione.\n\u00c8 un pinguino di media taglia .\nIl piumaggio degli adulti \u00e8 giallo con piume nere sulla testa. Presenta inoltre una banda pi\u00f9 chiara tendente al bianco che va dalla base del becco alla nuca, passando per gli occhi che sono anch'essi gialli. La parte ventrale del corpo \u00e8 bianco-grigiastro mentre la parte dorsale, le ali e la coda sono nere. Le zampe ed il becco sono di color carnicino.\nI giovani hanno la testa color grigio chiaro senza quasi giallo, inoltre non presentano la banda chiara attorno agli occhi, che sono grigi e non gialli.\nBiologia.\nSi nutrono prevalentemente di pesce (aringhe, merluzzi) e molluschi (calamari).\nDistribuzione e habitat.\n\u00c8 diffuso sulla costa sud-orientale della Nuova Zelanda e nello stretto di Foveaux, oltre che sulle isole Aukland, Stewart e Campbell.\nQuesti pinguini nidificano nelle foreste, nelle scogliere e nelle praterie costiere neozelandesi.\nConservazione.\nIl pinguino degli antipodi \u00e8 una specie considerata dalla IUCN in pericolo di estinzione (\"Endangered\").\nSi calcola che ne siano rimasti circa 5.000 esemplari, il che ne fa la specie di pinguino pi\u00f9 rara del mondo. I principali pericoli per questi pinguini vengono dalla distruzione dell'habitat, dai predatori introdotti in Nuova Zelanda e dai cambiamenti climatici globali."}
{"id": "691378", "revid": "1226", "url": "https://it.wikipedia.org/wiki?curid=691378", "title": "NWo", "text": ""}
{"id": "691380", "revid": "124926222", "url": "https://it.wikipedia.org/wiki?curid=691380", "title": "Embrione", "text": "L'embrione \u00e8 il primo stadio dello sviluppo di un organismo eucariote diploide. La definizione di embrione varia a seconda degli organismi considerati, comunque appartenenti solamente a due regni dei viventi: animali e piante.\nDefinizione.\nIn botanica.\nGli embrioni di organismi vegetali sono alcune prime strutture gi\u00e0 contenute all'interno del seme, una forma potenzialmente vitale ma non ancora attiva, cio\u00e8 non ancora un organismo indipendente. Le piantine embrionali presentano tessuti precursori delle diverse parti della pianta adulta e cio\u00e8 le foglie, il fusto, le radici, e uno o pi\u00f9 cotiledoni. Quando la piantina embrionale comincia a trarre nutrimento dal terreno e a crescere, il fenomeno si dice germinazione. Vi sono piante che non producono il seme ma solamente un embrione (briofite) cio\u00e8 una piantina collegata alla pianta madre, che non compie la germinazione. \nIn zoologia.\nNegli animali il termine embrione pu\u00f2 avere significati leggermente diversi, riferiti allo sviluppo dell'organismo, a seconda dei diversi gruppi tassonomici. In termini generali per tutti gli eumetazoi si parla di embrione per tutti gli stadi iniziali della divisione dello zigote. Spesso questi stadi si riferiscono ad un organismo non a vita libera, e generalmente confinato nell'uovo o in strutture ad esso assimilabili. Successivamente, l'organismo pu\u00f2 assumere nomi specifici diversi, spesso generalizzati in larva per tutti i non cordati.\nL'embrione dei mammiferi placentati \u00e8 definito come quell'organismo che si sviluppa partendo col nome di zigote, e mantiene il nome di embrione fino a quando lo sviluppo degli organi diviene completo al punto da includere tutti i diversi tipi di organi e tessuti presenti nell'organismo gi\u00e0 nato: allora viene sostituito dal termine feto. In effetti, in tutti i mammiferi placentati solo una parte dell'embrione originario \u2013 cos\u00ec definito \u2013 dar\u00e0 vita al feto. Una parte delle cellule embrionali, bench\u00e9 identiche a quelle precursori del feto, si svilupperanno in una struttura diversa formando la placenta.\nEmbrione umano.\nNegli esseri umani l'uso del termine embrione viene talvolta posticipato dopo un certo numero di divisioni cellulari successive allo zigote, fino alla formazione del \"bottone embrionale\" all'interno della \"blastocisti\", cio\u00e8 la differenziazione morfologica che permette di distinguere l'embrione dalla placenta. Una convenzione in uso \u00e8 anche quella di definire come embrione l'organismo dopo che \u00e8 avvenuto l'impianto nella mucosa uterina, evento che nella donna fa parte della gravidanza dopo la fecondazione-concepimento. Le prime fasi di sviluppo dell'organismo umano (zigote, morula, blastula, gastrula) o alcune di esse a volte sono incluse nella definizione, altre volte no.\nUna volta formatosi, lo zigote, che possiede un genoma completo, inizia ad assumere le caratteristiche dell'organismo umano. Sviluppa un metabolismo basale, si rapporta con l'ambiente esterno, modificando le proprie risposte metaboliche in relazione a esso, si accresce e si rigenera, seppur dipendendo completamente dalla madre per quanto riguarda l'assunzione di nutrienti, gli scambi gassosi e la rimozione delle sostanze di scarto.\nA partire dall'ottava settimana di gestazione il prodotto del concepimento prende il nome di feto."}
{"id": "691383", "revid": "110157", "url": "https://it.wikipedia.org/wiki?curid=691383", "title": "Maltosio", "text": "Il maltosio \u00e8 un composto chimico organico della famiglia dei glucidi disaccaridi, altrimenti chiamato zucchero di malto, e formato per condensazione di due molecole di glucosio attraverso un legame glicosidico 1\"\u03b1\"\u20134'. L'isomero isomaltosio ha invece due molecole di glucosio legate con legame 1\"\u03b1\"\u20136'. Il maltosio si ottiene per scissione operata dall'amilasi maltogenica sull'amido. \u00c8 presente nei semi germinanti come quelli dell'orzo, quando scindono le loro riserve di amido da utilizzare come nutrimento.\nA temperatura ambiente \u00e8 un solido bianco e igroscopico.\nPropriet\u00e0 chimiche.\nL'aggiunta di un'altra unit\u00e0 di glucosio produce il maltotriosio; l'ulteriore aggiunta produrr\u00e0 le maltodestrine e infine l'amido (polimero del glucosio).&lt;br&gt;Il maltosio pu\u00f2 essere scisso in due molecole di glucosio per effetto dell'idrolisi. Negli organismi viventi, l'enzima maltasi pu\u00f2 raggiungere questo scopo molto rapidamente. In laboratorio, il riscaldamento con un acido forte per diversi minuti produrr\u00e0 lo stesso risultato. L'isomaltosio viene scisso dall'isomaltasi.\nIl maltosio presenta mutarotazione ed \u00e8 uno zucchero riducente. Trova utilizzo in ambito alimentare, anche in forma di sciroppo, e come precursore del dolcificante maltitolo.\nProduzione di bevande alcoliche.\nLa produzione dai cereali germoglianti, come l'orzo, ha un ruolo importante nella produzione della birra. Quando l'orzo \u00e8 maltato, viene portato in una condizione in cui la concentrazione di amilasi maltogenica \u00e8 massimizzata. Durante il processo di macerazione queste amilasi convertono gli amidi del cereale in maltosio. Il metabolismo del maltosio da parte dei lieviti durante la fermentazione porta quindi alla formazione di etanolo e biossido di carbonio."}
{"id": "691387", "revid": "682976", "url": "https://it.wikipedia.org/wiki?curid=691387", "title": "Tafi", "text": "I Tafi sono un popolo presente nella mitologia greca.\nSecondo il mito, vivevano sulle isole di Tafo e di Carno, ed avevano fama d'essere navigatori e pirati.\nSecondo Omero, i Tafi combatterono una guerra contro Anfitrione: quest'ultimo, infatti, decise di attaccarli per vendicare l'assassinio della famiglia della sposa Alcmena.\nNell'Odissea viene narrato che il capo dei Tafi fu Mente, di cui Atena prende le vesti per andare da Telemaco e rincuorarlo e far s\u00ec che vada a cercare suo padre."}
{"id": "691390", "revid": "1305772", "url": "https://it.wikipedia.org/wiki?curid=691390", "title": "Dallap\u00e8", "text": ""}
