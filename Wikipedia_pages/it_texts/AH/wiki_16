{"id": "668763", "revid": "125325479", "url": "https://it.wikipedia.org/wiki?curid=668763", "title": "Campo di concentramento di Flossenb\u00fcrg", "text": "Il campo di concentramento di Flossenb\u00fcrg fu un campo di concentramento nazista situato a circa met\u00e0 strada fra Norimberga e Praga e attivo dal 1938 fino al 1945.\nL'area in cui si trovava il campo di concentramento fa ora parte del territorio comunale di Flossenb\u00fcrg (circondario di Neustadt an der Waldnaab) poco lontano dalla citt\u00e0 di Weiden in der Oberpfalz, nella foresta dell'Alto Palatinato (parte nordorientale della Baviera) poco lontano dal confine con la regione ceca dei Sudeti.\nStoria.\nIl villaggio di Flossenb\u00fcrg.\nLa zona di Flossenb\u00fcrg era caratterizzata dalla presenza di numerose cave di granito, l'avvento del nazionalsocialismo e soprattutto i suoi programmi di costruzione di nuovi edifici incontrarono il favore dei proprietari delle cave, le ideologie nazionalsocialiste e v\u00f6lkisch avevano anche creato un aumento del flusso di turisti, le rovine della rocca medievale del piccolo villaggio di confine erano infatti viste come una sorta di baluardo contro \"gli slavi\".\nLa creazione del campo.\nLa decisione di creare il campo di Flossenb\u00fcrg, risalente al marzo 1938, si colloca nel contesto della ristrutturazione del sistema di campi di concentramento che prevedeva, oltre all'imprigionamento e intimidazione degli avversari politici, anche lo sfruttamento della manodopera gratuita dei prigionieri fino allo \"sterminio tramite il lavoro\" (\"Vernichtung durch Arbeit\"). In questo contesto furono creati dapprima i campi di Buchenwald e Sachsenhausen, il sito di Flossenb\u00fcrg fu scelto per la presenza dei depositi di granito.\nLe prime SS raggiunsero il campo alla fine di aprile e il primo gruppo di 100 prigionieri provenienti dal Dachau arriv\u00f2 ai primi di maggio. Alla fine del 1938 i prigionieri erano oltre e il loro numero continu\u00f2 a crescere. Il periodo della costruzione del campo, degli alloggi e degli edifici di servizio fu caratterizzata da maltrattamenti e uccisioni arbitrarie da parte delle SS, in due anni furono terminati tutti gli edifici del campo prima ancora della conclusione dei lavori i prigionieri venivano sfruttati senza scrupoli nelle cave di estrazione del granito gestite da una societ\u00e0 di propriet\u00e0 delle SS, la DESt (Deutsche Erd- und Steinwerke). Nel 1939 giungono prigionieri tedeschi provenienti da Dachau e assegnati temporaneamente a Flossenb\u00fcrg, rimanendo sconvolti dalle condizioni di vita e di lavoro, in quell'anno scoppia un'epidemia di dissenteria bacillare, tra malattia e denutrizione muoiono circa 300 prigionieri.\nI prigionieri del campo erano inizialmente per lo pi\u00f9 tedeschi arrestati perch\u00e9 \"asociali\" o \"criminali\" contrassegnati rispettivamente con i triangoli neri e verdi, in seguito vi furono reclusi i prigionieri politici deportati da tutta Europa, i primi ebrei arrivarono nel 1940.\n1940 - 1943.\nNel 1940 con l'aumento della mortalit\u00e0 venne edificato nella parte pianeggiante, pi\u00f9 a valle rispetto al campo, un forno crematorio, la zona del forno venne chiamata la \"Valle della morte\". Il forno non era sufficiente per smaltire i numerosissimi decessi, i cadaveri vennero sepolti in fosse comuni e nei cimiteri nei dintorni. Nel dopoguerra queste salme furono portate nel sacrario all'interno del recinto del lager.\nA partire dal settembre 1940 giunsero al campo i prigionieri politici provenienti da Dachau e da Sachsenhausen contrassegnati dal triangolo rosso, dal gennaio 1942 vi giunsero i primi prigionieri polacchi da Auschwitz nell'autunno dello stesso anno si registr\u00f2 un massiccio arrivo di prigionieri di guerra sovietici isolati in alloggi appositi, seguendo le \"linee guida per il trattamento dei commissari politici\" (6 giugno 1941) dal 1941 al 1944 vennero eseguite esecuzioni di massa dei prigionieri russi. Nel 1942 i prigionieri di guerra vennero deportati in altri campi di concentramento, nella primavera dello stesso anno era cominciata la costruzione dei campi esterni.\nDal 1943 al 1945.\nA partire dal 1942 l'industria bellica era sempre pi\u00f9 dipendente dalla manodopera gratuita dei campi di concentramento, all'inizio del '42 venne fondato l'ente di gestione delle attivit\u00e0 economiche delle SS (SS-Wirtschafts- und Verwaltungshauptamt), i comandanti dei campi vennero nominati responsabili delle aziende interne ai campi. Dal febbraio 1943 a Flossenb\u00fcrg inizi\u00f2 la produzione di componenti per il caccia Messerschmitt Bf 109 alla quale vennero assegnati 200 detenuti, all'inizio del 1944 erano e nell'ottobre dello stesso anno erano .\nLa liberazione.\nAll'inizio dell'aprile 1945 le SS iniziarono a far sparire le tracce dei propri misfatti dentro il campo, la mattina del 9 aprile, su ordine di Hitler, vi furono le esecuzioni di Bonhoeffer, Canaris, Gehre, Oster e Str\u00fcnck e il 14 o il 15 venne ucciso von Rabenau.\nIl 20 aprile il comandante del campo Max Koegel ordin\u00f2 una marcia della morte diretta verso il campo di Dachau; quattro colonne di prigionieri si diressero verso Dachau e solo una di queste colonne, composte da / prigionieri ciascuna, giunse a Dachau il 28 aprile del 1945.\nIl 23 aprile 1945 alle 10.30 circa le prime truppe della 90th Infantry Division raggiunsero il campo di concentramento dove si trovavano ancora circa (altre fonti sostengono ) detenuti abbandonati perch\u00e9 inabili alla marcia e in condizioni critiche. Giunsero anche le truppe della 97th Infantry Division che si occuparono dei malati e della sepoltura delle centinaia di cadaveri ritrovati. Il Counter Intelligence Corps si occup\u00f2 di intervistare i sopravvissuti e della raccolta di informazioni per i successivi processi.\nI prigionieri.\nIl numero complessivo di prigionieri transitati da Flossenb\u00fcrg non \u00e8 precisamente determinabile, nell'ultimo anno di guerra spesso non venivano registrati. Fonti ufficiali parlano di circa detenuti provenienti da 47 stati diversi, tra i detenuti vi erano donne. Nemmeno il numero complessivo di morti \u00e8 certo, dal 2000 \u00e8 in corso una meticolosa opera di ricerca che ha portato ad identificare oltre nomi dei circa detenuti morti a Flossenb\u00fcrg.\nI prigionieri italiani furono oltre , un elenco di circa mille deportati italiani morti a Flossenb\u00fcrg dal settembre 1944 al 19 aprile 1945 venne prodotto nascostamente dal maggiore Ubaldo Pesapane, detenuto con funzioni di scrivano che aveva accesso ai registri del campo, e salvato al momento dello sgombero del campo; \u00e8 oggi conservato, insieme a memoriali e carteggi del maggiore Pesapane, presso l'Archivio di Stato di Bolzano.\nPersonalit\u00e0 detenute.\nNel campo di Flossenb\u00fcrg erano internate numerose personalit\u00e0 del tempo, tra i quali:\nI sottocampi di Flossenb\u00fcrg.\nCos\u00ec come avvenne per altri campi di concentramento anche Flossenb\u00fcrg, a partire dal 1942, divenne il centro di un vasto sistema di 96 sottocampi che si estendeva per un territorio vastissimo, dalla Sassonia settentrionale alla bassa Baviera fino a Praga e W\u00fcrzburg. In 25 di questi sottocampi si trovavano anche donne. Condizioni di lavoro e mortalit\u00e0 differivano molto nei diversi sottocampi.\nIl sottocampo pi\u00f9 grande era il Campo di concentramento di Hersbruck, in funzione dalla primavera del 1944 fino all'aprile del 1945 con oltre prigionieri.\nDi seguito l'elenco delle localit\u00e0 in cui si trovavano i sottocampi, l'elenco non comprende tutti i 96 sottocampi perch\u00e9 alcuni di questi erano molto piccoli oppure hanno funzionato per periodi molto limitati, di alcuni dei sottocampi non \u00e8 rimasta alcuna documentazione.\nIl processo.\nIl processo principale di Flossenb\u00fcrg ufficialmente chiamato \"United States of America vs Friedrich Becker et al. \u2013 Case 000-50-46\" ebbe luogo dinnanzi ad un tribunale militare dell'United States Army dal 12 giugno 1946 al 22 gennaio 1947 presso l'ex campo di concentramento di Dachau (fa infatti parte dei cosiddetti Processi di Dachau) divenuto nel dopoguerra un campo di internamento per criminali di guerra e che all'epoca era all'interno della zona di occupazione statunitense.\n52 persone vennero accusate di crimini di guerra legati al campo di concentramento di Flossenb\u00fcrg e relativi sottocampi, il procedimento si concluse con 40 sentenze di colpevolezza, dodici furono i condannati a morte e 14 i condannati all'ergastolo. Al processo principale seguirono 18 processi secondari con 42 sentenze di colpevolezza delle quali undici furono condanne a morte.\nMemoriale.\nEdifici.\nNel 1958, su parte dell'area del campo di concentramento, venne edificata una zona residenziale, pi\u00f9 precisamente dove si trovavano in precedenza gli alloggi dei prigionieri, l'allineamento degli edifici precedenti \u00e8 ancora visibile nella nuova area. Altre aree dell'ex campo di concentramento sono state usate come aree artigianali, per esempio i vecchi magazzini, la cava \u00e8 stata rimessa in funzione dopo la seconda guerra mondiale.\nNel giugno del 2006 l'area con le costruzioni dell'epoca nazista \u00e8 stata messa sotto tutela in quanto sito storico, custode del sito \u00e8 la Stiftung Bayerische Gedenkst\u00e4tten che \u00e8 anche custode del campo di concentramento di Dachau.\nCimitero.\nNegli anni 1957 fino al 1960 venne istituito un cimitero per le vittime del campo di concentramento dove vennero trasferite le vittime delle marce della morte sepolte nei diversi cimiteri sul tragitto. Vi sono sepolte oltre persone.\nNel 1995, in occasione del cinquantennale della liberazione lo stato del sito storico fu fortemente criticato da parte dei sopravvissuti. Fatta eccezione per il crematorio e il cimitero non vi erano altre tracce dell'ex campo di concentramento divenuto area residenziale e artigianale.\nMostra permanente.\nDal dicembre 1999 il memoriale \u00e8 guidato dallo studioso J\u00f6rg Skriebeleit che ha completamente ripensato il sito storico. Dal 2004 al 2007 \u00e8 stato ristrutturato l'edificio della lavanderia e vi \u00e8 stata allestita una mostra permanente intitolata \"\"Konzentrationslager Flossenb\u00fcrg 1938\u20131945\"\u201c. Nell'ottobre 2010 \u00e8 stata inaugurata, negli edifici delle cucine, un'altra mostra permanente intitolata \"was bleibt \u2013 Nachwirkungen des Konzentrationslagers Flossenb\u00fcrg\" e dedicata alle conseguenze, dai successivi processi all'elaborazione del trauma per i prigionieri e alla custodia della memoria.\nBibliografia.\nBibliografia completa sul sito www.deportati.it/Flossenb\u00fcrg"}
{"id": "668776", "revid": "767487", "url": "https://it.wikipedia.org/wiki?curid=668776", "title": "Bob Berg", "text": "Inizia a suonare il pianoforte a 6 anni, all'et\u00e0 di 13 anni passa al sassofono ed entra presto alla High School of the Performing Arts. Nel 1968 Berg entra alla Juilliard School e durante gli studi alla Juilliard, Jack McDuff, un organista, gli propone di suonare con lui nel suo \"tour\".\nDal 1973, per tre anni intensi, suona con Horace Silver e per mantenersi fa il tassista e il camionista.\nNel 1976 sostituisce George Coleman nel quartetto classico Cedar Walton's; vi rimane per 5 anni, con il batterista Billy Higgins e il bassista Sam Jones, suonando in tutto il mondo e registrando vari dischi. Nel 1984 Berg entra a far parte della \"band\" di Miles Davis e partecipa come ospite ad alcune tappe del tour di Pino Daniele. Dopo queste esperienze, intraprende la carriera da solista, incidendo molti dischi, tra cui \"Back Roads\" che nel 1993 ottiene il Grammy Award per la miglior \"performance\" jazz contemporanea (\"best contemporary jazz performance\"). A questo punto conosce il chitarrista Mike Stern, con cui lavora molti anni. Nel 1992 Berg si unisce al quartetto acustico di Chick Corea (Acoustic Quartet). Dopo un paio di anni passati con Corea, fonda un proprio combo: \"The Bob Berg Quartet\". Trascorsi un paio di anni suona con gli Steps Ahead composti da Mike Mainieri, Peter Erskine, Eliane Elias e Marc Johnson. Nel 1997 Berg pubblica il suo ultimo disco da solista \"Another Standard,\" e suona con la Jazz Time SuperBand formata da Randy Brecker, Joey DeFrancesco e Dennis Chambers.\nMuore in un incidente stradale a Amagansett, nell'East Hampton, Stato di New York, il 5 dicembre 2002.\nEquipaggiamento.\n-Sassofono Tenore: Selmer Mark VI\nSerial Number: 57317\nAnce: Alexander Superial No. 2 1/2 &amp; 3\n-Sassofono Soprano: Borgani Curved Pearl Silver\nSerial Number: 0152 \nAnce: Alexander Superial &amp; \"DC\" No. 2 1/2 &amp; 3"}
{"id": "668780", "revid": "2034231", "url": "https://it.wikipedia.org/wiki?curid=668780", "title": "Assassins (musical)", "text": "Assassins \u00e8 un musical scritto da John Weidman (libretto) e Stephen Sondheim (musica e testi). L'opera usa la forma della rivista musicale mischiando vari stili musicali e cambiando il tono del raccondo a seconda della scena. Nei vari quadri vengono raccontate le storie di alcuni uomini o donne che hanno attentato, a volte riuscendoci, alla vita di alcuni presidenti americani.\nAssassins debutt\u00f2 off-Broadway al Playwrights Horizons il 27 gennaio 1990 ed ebbe 73 rappresentazioni. Il cast comprendeva Victor Garber, Terrence Mann, Patrick Cassidy, Debra Monk, Greg Germann e Annie Golden. Il musical avrebbe dovuto debuttare a Broadway nel 2001, ma poi venne l'11 settembre.\nAssassins debutt\u00f2 a Broadway il 22 aprile 2004, allo Studio 54, protagonista la Roundabout Theater Company. Lo show chiuse dopo solo 101 rappresentazioni, il 18 luglio 2004. Neil Patrick Harris ricopr\u00ec i ruoli del Balladeer e di Lee Harvey Oswald; Marc Kudisch interpret\u00f2 il ruolo, riveduto e corretto, del Proprietor; Michael Cerveris, nel ruolo di John Wilkes Booth, vinse un Tony Award. La produzione fece scalpore proiettando il film di Zapruder sull'assassinio di John F. Kennedy sulla T-shirt di Lee Harvey Oswald.\nNumeri musicali.\nNumeri musicali eliminati durante il rodaggio dello show o subito dopo il debutto a New York:\nRiconoscimenti.\nVincitore di 5 Tony Award nel 2004:\nMarc Kudisch fu inoltre nominato per un Drama Desk Award quale Outstanding Featured Actor in a Musical."}
{"id": "668783", "revid": "647919", "url": "https://it.wikipedia.org/wiki?curid=668783", "title": "Classe Dunkerque (nave da battaglia)", "text": ""}
{"id": "668787", "revid": "123421114", "url": "https://it.wikipedia.org/wiki?curid=668787", "title": "Endor (Guerre stellari)", "text": " \nNell'universo fantascientifico di \"Guerre stellari\", la luna boscosa di Endor \u00e8 un satellite naturale del pianeta Endor, sulla cui superficie vivono gli Ewok.\nSulla luna \u00e8 ambientata la battaglia di Endor, che funge da fulcro nella trama de \"Il ritorno dello Jedi\" (1983).\nDescrizione.\nLa luna boscosa di Endor compare ne \"Il ritorno dello Jedi\" (1983). In orbita attorno ad essa, l'Impero sta costruendo la seconda Morte Nera. Sulla luna \u00e8 presente il generatore dello scudo che protegge la base spaziale in costruzione. La battaglia di Endor \u00e8 combattuta tra i ribelli dell'Alleanza, coadiuvati dalla popolazione autoctona degli Ewok, e le forze dell'Impero Galattico proprio per il controllo di tale generatore.\nSono ambientati sulla luna boscosa di Endor anche i film per la televisione \"L'avventura degli Ewoks\" (1984), diretto da John Korty, e \"Il ritorno degli Ewoks\" (1985), diretto da Jim e Ken Wheat, che seguono gli eventi narrati ne \"Il ritorno dello Jedi\" nella cronologia di Guerre stellari, e la serie animata \"Ewoks\" (1985-1986).\nNelle produzioni cinematografiche, la superficie della luna \u00e8 coperta da fitte foreste di alberi molto alti, da cui il nome. \u00c8 abitata dagli Ewok, che hanno l'aspetto di piccoli orsetti bipedi.\nRiprese.\nLe scene di Endor nel \"Ritorno dello Jedi\" furono filmate nel Parco nazionale di Redwood in California, nella macchia di sequoie giganti (detta \"Avenue of Giant\") nella parte settentrionale della contea di Humboldt\nCultura di massa.\nLa luna boscosa di Endor, insieme a Pandora (appartenente all'universo immaginario di \"Avatar\"), \u00e8 spesso citata per esemplificare al grande pubblico il concetto di esoluna abitabile."}
{"id": "668789", "revid": "53651891", "url": "https://it.wikipedia.org/wiki?curid=668789", "title": "Equazioni del moto", "text": ""}
{"id": "668790", "revid": "105149328", "url": "https://it.wikipedia.org/wiki?curid=668790", "title": "Lepista caespitosa", "text": "\"Lepista caespitosa\" (Bres.) Singer, Lilloa 22: 192 (1951)\nLa Lepista caespitosa \u00e8 un fungo cespitoso autunnale abbastanza comune.\nVi sono pareri discordanti circa le qualit\u00e0 organolettiche di questa specie, in quanto da giovane possiede un sapore farinaceo molto gradevole che diventa mediocre oppure piuttosto sgradevole non appena il fungo inizia a crescere e svilupparsi; l'odore diventa progressivamente di farina rancida, penetrante, facilmente percepibile anche a distanza di svariati metri.\nPer tale motivo si raccomanda di non raccogliere esemplari troppo vecchi in quanto anche pochi carpofori potrebbero pregiudicare il sapore di un misto di funghi.\nMolto comune e fedele ai luoghi di crescita. I cespi ed i carpofori a volte possono raggiungere dimensioni enormi.\nCappello.\nDiametro da 5\u00a0cm fino a 25, occasionalmente anche oltre; dapprima piano, poi convesso, infine depresso.\nDi colore bianco-sporco oppure bruno chiaro, margine sinuoso ed occasionalmente un po' involuto.\nLamelle.\nMolto fitte, adnate, fragili; facilmente asportabili dal cappello, come per tutte le Lepista.\nGambo.\nDi colore bianco oppure bianco sporco, fibrilloso, cilindrico, a volte ricurvo. Spesso collegato alla base ad altri gambi in quanto la specie in questione cresce quasi sempre a cespi.\nCarne.\nFragile ma di meno negli esemplari pi\u00f9 giovani; negli esemplari pi\u00f9 grandi o vetusti a volte pu\u00f2 anche sbriciolarsi.\nSpore.\nEllissoidali, verrucose. Rosate in massa.\nHabitat.\nTarda estate - autunno; specie saprofita, cresce su prati e pascoli ricchi di humus oppure su fogliame marcescente. In gruppi a volte molto numerosi, quasi sempre cespitoso; a volte forma i cosiddetti \"cerchi delle streghe\".\nCommestibilit\u00e0.\nFungo commestibile avente qualit\u00e0 organolettiche fortemente variabili a seconda dell'et\u00e0:\nNon \u00e8 necessaria la prebollitura, anche se alcuni la raccomandano per una migliore resa gastronomica.\nEtimologia.\nDal latino \"caespitosa\" = \"attinente ai cespi\", per la sua propensione a crescere quasi sempre raccolta in cespi."}
{"id": "668792", "revid": "4", "url": "https://it.wikipedia.org/wiki?curid=668792", "title": "La Marseillaise", "text": ""}
{"id": "668794", "revid": "5016", "url": "https://it.wikipedia.org/wiki?curid=668794", "title": "Google mail", "text": ""}
{"id": "668797", "revid": "1305772", "url": "https://it.wikipedia.org/wiki?curid=668797", "title": "Dunkerque (disambigua)", "text": "Dunkerque \u00e8 citt\u00e0 portuale e un comune francese. In lingua inglese \u00e8 noto come Dunkirk, toponimo anche per altri luoghi. Il nome Dunkerque compare in diversi ambiti:"}
{"id": "668798", "revid": "15756", "url": "https://it.wikipedia.org/wiki?curid=668798", "title": "San Miguel de Tucum\u00e1n", "text": "San Miguel de Tucum\u00e1n, nota anche come Tucum\u00e1n, \u00e8 il capoluogo della provincia di Tucum\u00e1n, situata nel nord-ovest dell'Argentina. \u00c8 la quinta citt\u00e0 pi\u00f9 grande del paese dopo Buenos Aires, C\u00f3rdoba, Rosario e Mar del Plata. Tucum\u00e1n \u00e8 il principale centro economico del nord-ovest argentino ed \u00e8 situato al centro di un'area agricola che produce grandi quantit\u00e0 di canna da zucchero, riso, tabacco e frutta, dando alla provincia il soprannome di \"El Jard\u00edn de la Republica\" (\"Il Giardino della Repubblica\").\nIl suo nome \u00e8 legato alla dichiarazione d'indipendenza dell'Argentina dall'Impero spagnolo, qui proclamata da un apposito congresso il 9 luglio 1816.\nGeografia.\nSan Miguel de Tucum\u00e1n \u00e8 situata sulla sponda sinistra del fiume Sal\u00ed, in una pianura alle pendici orientali della catena montuosa della Sierra del Aconquija, una delle propaggini settentrionali delle Sierras Pampeanas. La citt\u00e0 \u00e8 situata a 1193\u00a0km a nord-ovest della capitale nazionale Buenos Aires.\nArea Metropolitana.\nL'intera area metropolitana, denominata \"Gran San Miguel de Tucum\u00e1n\" o semplicemente \"Gran Tucum\u00e1n\", si estende su cinque dipartamenti (\"Capital\", \"Yerba Buena\", \"Taf\u00ed Viejo\", \"Cruz Alta e Lules\") e conta circa abitanti.\nStoria.\nFu fondata nel 1565 dallo spagnolo Diego de Villarroel, proveniente dal Per\u00f9, nei pressi dell'odierna cittadina di Monteros. I continui attacchi dei nativi e lo spostamento pi\u00f9 ad oriente del cammino commerciale per le Ande convinsero le autorit\u00e0 coloniali nel 1685 a trasferire una cinquantina di km pi\u00f9 a nord-est la citt\u00e0.\nIl 24 settembre 1812, durante la guerra d'indipendenza argentina, l'Esercito del Nord guidato da Manuel Belgrano sconfisse quello realiste spagnole in una battaglia combattutasi alle porte della citt\u00e0 che si riveler\u00e0 cruciale per l'esito del conflitto.\nIl 9 luglio 1816 un congresso riunito a Tucum\u00e1n dichiar\u00f2 l'indipendenza dalla Spagna, che non la riconobbe ufficialmente prima del 1862. La sede del congresso, la \"Casa de Tucum\u00e1n\" (nota anche come \"Casita hist\u00f3rica de Tucum\u00e1n\" o \"Casa de la Independencia\") \u00e8 stata ricostruita negli anni quaranta e dichiarata Monumento Nazionale.\nNel 1876 la citt\u00e0 fu raggiunta dalla ferrovia proveniente da C\u00f3rdoba. Sul finire del XIX secolo la citt\u00e0 fu interessata da una grande ondata migratoria, composta prevalentemente da spagnoli, italiani, mediorientali ed ebrei. In questo periodo i monumenti e gli edifici di epoca coloniale furono demoliti e rimpiazzati da nuovi fabbircati in stile neoclassico ed eclettico. Da centro agricolo Tucum\u00e1n si trasform\u00f2 in un importante centro industriale legato principalmente alla lavorazione dello zucchero.\nSociet\u00e0.\nReligione.\nLa citt\u00e0 \u00e8 sede dell'arcidiocesi di Tucum\u00e1n, istituita il 15 febbraio 1897.\nCultura.\nDa decenni, San Miguel de Tucum\u00e1n \u00e8 uno dei principali centri culturali del paese. Due grandi teatri (San Mart\u00edn e Alberdi), e numerosi altri pi\u00f9 piccoli e indipendenti, offrono una grande variet\u00e0 di eventi, fra cui spettacoli teatrali, concerti, opera e balletti, durante tutto l'anno. Il \"Septiembre Musical\" \u00e8 di gran lunga l'evento culturale pi\u00f9 importante dell'anno. Questo festival musicale, che generalmente si svolge nella \"Plaza Independencia\", riunisce numerosi artisti locali e nazionali che si esibiscono nei pi\u00f9 diversi generi musicali, spaziando dalla musica folk al rock.\nIstruzione.\nUniversit\u00e0.\nLa citt\u00e0 \u00e8 sede di due universit\u00e0 pubbliche, l'Universit\u00e0 Nazionale di Tucum\u00e1n, fondata nel 1914 e l'Universit\u00e0 tecnologica Nazionale, e di un ateneo privato, l'Universit\u00e0 del Nord San Tommaso d'Aquino.\nStampa.\n\"La Gaceta\" \u00e8 il principale quotidiano della citt\u00e0 e dell'intero nord-ovest argentino. \u00c8 stato fondato nel 1912.\nCultura di massa.\nSan Miguel de Tucum\u00e1n \u00e8 il punto di arrivo del racconto \"Dagli Appennini alle Ande\" nel libro \"Cuore\" di Edmondo De Amicis.\nInfrastrutture e trasporti.\nStrade.\nSan Miguel de Tucum\u00e1n \u00e8 uno dei principali snodi stradali del nord-ovest argentino. La principale via d'accesso alla citt\u00e0 \u00e8 la strada nazionale 9 che unisce Buenos Aires alla frontiera boliviana. Da Tucum\u00e1n originano anche la strada nazionale 38 per Catamarca, La Rioja e C\u00f3rdoba, la strada nazionale 157 per il sud-est di Catamarca e diverse strade province.\nAeroporti.\nTucum\u00e1n e la sua provincia sono servite dall'Aeroporto Internazionale Benjam\u00edn Matienzo, posto a 12\u00a0km ad est dalla citt\u00e0. Lo scalo tucumano \u00e8 connesso con voli diretti con gli aeroporti interni di Buenos Aires, C\u00f3rdoba e con quelli esteri di Santiago del Cile, Lima e Florian\u00f3polis.\nFerrovie.\nSan Miguel de Tucum\u00e1n \u00e8 il capolinea della ferrovia Mitre, che dopo aver attraversato le province di Santa Fe e Santiago del Estero termina alla stazione Retiro di Buenos Aires. La citt\u00e0 \u00e8 unita alla capitale, e alle citt\u00e0 poste lungo la linea, tra le quali spicca Rosario, da due corse settimanali.\nAutobus.\nLa citt\u00e0 \u00e8 servita da numerose linee di autobus, urbane ed extraurbane, che la collegano alle citt\u00e0 confinanti come Yerba Buena, El Manantial, Tafi Viejo, Las Talitas, Banda del Rio Sal\u00ed e Alderetes.\nSan Miguel de Tucum\u00e1n vanta uno dei pi\u00f9 grandi terminal di autobus in Argentina. Aperto nel 1994, si estende su un'area di , \u00e8 il punto in cui arrivano e partono centinaia di autobus da e verso le principali destinazioni, in ogni zona del paese.\nSport.\nCalcio.\nLe due principali societ\u00e0 calcistiche attive in citt\u00e0 sono il Atl\u00e9tico Tucum\u00e1n e il San Mart\u00edn de Tucum\u00e1n. Le due squadre, divise da un'antica rivalit\u00e0 sportiva, danno vita al \"cl\u00e1sico tucumano\", considerata la stracittadina pi\u00f9 importante del nord dell'Argentina.\nAmministrazione.\nGemellaggi.\nSan Miguel de Tucum\u00e1n \u00e8 gemellata con:"}
{"id": "668800", "revid": "60395", "url": "https://it.wikipedia.org/wiki?curid=668800", "title": "Clitocybe fasciculata", "text": ""}
{"id": "668803", "revid": "599013", "url": "https://it.wikipedia.org/wiki?curid=668803", "title": "Ostasio II da Polenta", "text": "Biografia.\nMembro della nobile famiglia ravennate dei da Polenta, era figlio di Guido Lucio da Polenta (\u20201389).\nFu al servizio degli angioini nel 1382. Combatt\u00e9 nel 1386 agli ordini del cognato Antonio della Scala, signore di Verona, contro il signore di Padova, Francesco da Carrara.\nNel 1387, gli venne affidata una milizia di cavalieri e, insieme a Giovanni Ordelaffi, affront\u00f2 la Compagnia Bianca di Giovanni Acuto, che era al servizio dei Carraresi. Decisiva fu la battaglia di Castagnaro, nel veronese, dove il Polenta, a capo delle truppe scaligere e forlivesi, venne sconfitto dai padovani.\nNel 1389 spodest\u00f2 il padre, Guido Lucio, ordendo una congiura insieme ai fratelli. Gli subentr\u00f2 come vicario pontificio di Ravenna, carica che conserv\u00f2 fino alla morte, avvenuta nel 1396."}
{"id": "668807", "revid": "124935569", "url": "https://it.wikipedia.org/wiki?curid=668807", "title": "Anna dai capelli rossi (serie animata)", "text": " \u00e8 un anime prodotto dalla Nippon Animation in 50 episodi nel 1979 e trasmesso dalla Fuji TV a partire da gennaio 1979.\n\u00c8 l'adattamento dell'omonimo romanzo per ragazzi della scrittrice canadese Lucy Maud Montgomery, che ha attinto a piene mani dai ricordi della propria infanzia per la stesura del libro. Fa parte del progetto World Masterpiece Theater della Nippon Animation.\nLa Nippon Animation in occasione del trentennale dell'anime, ha prodotto un prequel dal titolo \"Sorridi, piccola Anna\" trasmesso in Giappone da Fuji TV a partire da aprile 2009 e in Italia da ottobre 2010.\nTrama.\nAntefatto.\nLa serie \u00e8 ambientata nella seconda met\u00e0 del XIX secolo. Anna Shirley, una bambina magra e rossa di capelli, nasce a Bolingbroke nella Nuova Scozia da Walter e Bertha Shirley, docenti di liceo. Purtroppo dopo tre mesi entrambi i genitori muoiono di una malattia infettiva, e Anna, non avendo altri parenti, viene affidata alla signora Thomas, una vicina povera e con il marito alcolizzato. La bambina vive con la famiglia Thomas fino all'et\u00e0 di 8 anni, accudendo i figli della signora, fino a che il marito muore travolto da un treno dopo essersi addormentato ubriaco sui binari. A questo punto per Anna non c'\u00e8 pi\u00f9 posto nella famiglia e viene quindi affidata alla signora Hammond, che vive con il marito e i suoi otto figli (tra cui tre coppie di gemelli) in una misera baracca in riva al fiume. La bambina, esperta di bimbi piccoli, accudisce anche i figli della signora Hammond, fino a che, con la morte del marito avvenuta due anni dopo, viene affidata all'orfanotrofio di Hopetown, dove rimane per quattro mesi...\nIl primo anno (ep. 1-20).\nMarilla e Matthew Cuthbert sono due anziani fratelli. Non si sono mai sposati, quindi vivono assieme in una fattoria chiamata \"Tetto Verde\" ad Avonlea, cittadina rurale dell'Isola del Principe Edoardo in Canada. Matthew sta invecchiando e ha il cuore malato, e dal momento che non ha mai avuto figli, decide di adottare un ragazzo per avere un aiuto nel faticoso lavoro dei campi.\nPer un disguido, dall'orfanotrofio al posto del ragazzo arriva Anna, fuori di s\u00e9 dalla gioia di aver trovato finalmente una casa e una famiglia. Matthew, uomo taciturno ed introverso, ma di animo sensibile, rimane subito conquistato da questa strana bambina; Marilla invece, molto pi\u00f9 pragmatica e altera, reputando che una bambina sia assolutamente inutile per ci\u00f2 che si erano prefissati, decide di rimandare Anna all'orfanotrofio. Il giorno dopo, Anna racconta la sua triste storia, conquistando lentamente anche il cuore della fredda Marilla, che alla fine, incredibilmente, decide di tenere la bambina. La donna per\u00f2 spiega chiaramente al fratello che sar\u00e0 lei soltanto a occuparsi dell'educazione di Anna. Matthew, che avrebbe fatto di tutto perch\u00e9 la bambina rimanesse a vivere con loro, accetta di buon grado questo accordo.\nAnna \u00e8 una bambina di undici anni, magra, con tante lentiggini e con dei \"bruttissimi capellacci rossi\" che tanto la fanno soffrire. Marilla, pragmatica e sempre con i piedi per terra, nel suo nuovo ruolo di educatrice inizialmente fa molta fatica a comprendere Anna, abituata da sempre a difendersi dalle tristezze della sua vita deformando la realt\u00e0 con la sua grande fantasia e i suoi sogni. Matthew apparentemente ha un carattere opposto a quello di Anna: chiuso e taciturno lui, (si esprime quasi a monosillabi), espansiva, esuberante e chiacchierona lei, ma tra i due sorger\u00e0 subito una grande affinit\u00e0.\nIn ogni caso, lentamente Anna si inserisce nella placida vita di Avonlea e far\u00e0 presto la conoscenza di \"Diana Barry\", una ragazzina della sua stessa et\u00e0 che per tutto il resto della sua vita sar\u00e0 la sua pi\u00f9 grande amica.\nCon l'autunno inizia la scuola e Anna, semianalfabeta nonostante i suoi 11 anni, viene ammessa solamente in quarta elementare. Qui fa la conoscenza di \"Gilbert Blythe\", il ragazzo pi\u00f9 ammirato della scuola. Questi, per farsi notare dalla ragazzina che l'ha subito molto colpito, ha la brutta idea di prenderla in giro per i suoi capelli rossi soprannominandola \"Pel di Carota\". E qui si rivela un altro aspetto del carattere di Anna, risoluto e inesorabile nel suo orgoglio. Per quello scherzo stupido ma innocente, Anna non rivolger\u00e0 pi\u00f9 la parola a Gilbert per quasi cinque anni (nonostante la reiterata richiesta di scuse del ragazzo), e questa sua inimicizia, che si trasformer\u00e0 ben presto in accesa rivalit\u00e0 negli studi e nella vita, segner\u00e0 gli anni a venire dell'esistenza di Anna, accompagnandone la maturazione.\nAnna \u00e8 estremamente desiderosa di imparare. In breve tempo, spronata anche dal desiderio di non essere inferiore al suo compagno-rivale Gilbert, recupera la distanza che la separava dai suoi compagni (continuer\u00e0 per\u00f2 sempre ad avere qualche problema in geometria) e a met\u00e0 anno scolastico viene ammessa in quinta elementare. Alla fine dell'anno scolastico \u00e8 ormai chiaro che Anna \u00e8 la pi\u00f9 intelligente della classe.\nLa piccola Anna ha 12 anni ed \u00e8 passato un anno dal giorno in cui \u00e8 arrivata ad Avonlea. Ormai da tempo la bambina \u00e8 considerata come una figlia dai due anziani fratelli che hanno avuto la loro vita piacevolmente stravolta dal suo arrivo. Il giorno del primo anniversario Matthew porter\u00e0 Anna nei luoghi che avevano attraversato in calesse un anno prima nel tragitto dalla stazione a casa, il \"Bianco Viale delle Delizie\", il \"Lago dalle Acque Splendenti\"...\nLa fine dell'infanzia (ep. 21-36).\nIl nuovo anno scolastico inizia male per Anna. A causa di uno stupido gioco, cade dal tetto della cucina di Diana, fratturandosi una caviglia. Marilla vuole molto bene alla bambina, ma \u00e8 solo a questo punto che, vedendosela riportare a casa svenuta in braccio al padre di Diana, si rende improvvisamente conto che per lei Anna \u00e8 diventata poco a poco la persona pi\u00f9 importante del mondo. A causa della sua bravata, Anna \u00e8 costretta a letto per molto tempo, inizier\u00e0 la scuola quasi un mese dopo e quindi tarder\u00e0 a conoscere la nuova maestra, quella \"Muriel Stacy\" che tanto influenzer\u00e0 il suo futuro.\nPer Natale la maestra organizza una recita. Marilla, sempre austera, inizialmente non vede di buon grado che i ragazzi \"perdano tempo con queste sciocchezze\", ma la sera della recita, vedendo la sua Anna sul palco con il vestito nuovo regalatole da Matthew, rimane colpita dalla sua bravura nella recitazione e del fatto che stia diventando ormai una ragazza. I due anziani sono orgogliosi della loro bambina, e quella sera stessa, quando Anna \u00e8 ormai andata a dormire, parlano per la prima volta del suo futuro e di quello che essi possono offrirle.\nIntanto la rivalit\u00e0 nello studio con Gilbert Blythe si fa sempre pi\u00f9 accesa e questo porta i due ragazzi a primeggiare a scuola. Anna fonda con alcune compagne di classe il \"Club del Racconto\", un circolo esclusivo (non sono ammessi i ragazzi, con grande rammarico di \"Ruby Gillis\", una sua grande amica) che ha per scopo la scrittura di racconti, che verranno poi letti e commentati da tutte le associate.\nTermina anche questo anno scolastico. Durante l'estate Anna si mette in un altro brutto guaio: durante un gioco con le sue amiche (stava impersonando \"Elaine\" nel dramma \"La Dama del Giglio\"), si trova da sola intrappolata su una barchetta che lentamente comincia ad affondare nelle acque del \"Lago dalle Acque Splendenti\". Viene salvata dal tempestivo arrivo di Gilbert, che coglie l'occasione per chiederle scusa per l'ennesima volta. Anna ormai da tempo non \u00e8 pi\u00f9 in collera con Gilbert, anzi il risentimento si \u00e8 trasformato in qualcosa che lei crede sia rivalit\u00e0, ma che forse \u00e8 ben altro... Purtroppo anche questa volta l'orgoglio di Anna ha il sopravvento e lei rifiuta per l'ultima volta l'offerta di pace di Gilbert, che se ne va stizzito e offeso. Anna si pente subito del suo gesto, ma ormai \u00e8 troppo tardi.\nInizia il nuovo anno scolastico e Anna, assieme agli altri studenti tredicenni pi\u00f9 meritevoli, riceve la proposta della maestra Muriel Stacy di frequentare un corso intensivo di preparazione agli esami di ammissione all'Accademia di Queen, la scuola superiore della cittadina di Charlottetown, dove si diplomano i maestri delle scuole elementari. Anna ha trovato finalmente uno scopo nella vita: vuole diventare come la sua adorata maestra Stacy e da quel momento si impegner\u00e0 ancora di pi\u00f9 negli studi per riuscire ad avverare il suo sogno. E qui avr\u00e0 una grande delusione: la sua inseparabile amica Diana, non troppo portata per gli studi, non parteciper\u00e0 al corso intensivo. Anna a questo punto sa che prima o poi le loro vite si dovranno separare.\nAnna ha ormai 14 anni e si dedica anima e corpo allo studio, preoccupando sempre di pi\u00f9 Marilla che teme che le ore in pi\u00f9 di scuola e le ulteriori materie che la ragazza deve studiare vadano a scapito della sua salute. Termina l'anno scolastico e finalmente Anna pu\u00f2 riposare. Chiusi a chiave i libri in soffitta, si appresta a passare una lunga e meravigliosa estate spensierata, l'ultima della sua fanciullezza, che sta velocemente finendo. Ormai i giochi di bambini non trovano pi\u00f9 alcun interesse in lei e nelle sue amiche (che sono molto pi\u00f9 interessate a parlare di ragazzi e del futuro) e quando un giorno d'autunno perfino il \"Club del Racconto\" verr\u00e0 sciolto, Anna improvvisamente scoprir\u00e0 di essere cresciuta.\nL'adolescenza (ep. 37-50).\nLa storia riprende dopo circa cinque mesi dagli ultimi avvenimenti, siamo in primavera e Anna compie 15 anni. Marilla ama profondamente la ragazza alta, dai grandi occhi intelligenti e un po' pensosa in cui si \u00e8 trasformata Anna, ma si chiede sempre pi\u00f9 spesso, struggendosi di malinconia, dove sia finita quella bambina esuberante, chiacchierona e precoce che alcuni anni prima aveva fatto piacevolmente irruzione nella sua vita e in quella di suo fratello Matthew.\nIntanto Anna prosegue con il suo studio forsennato: ormai le sue notti sono popolate da incubi, dove lei non riesce a superare l'esame di ammissione all'Accademia, e quel che \u00e8 peggio il suo rivale Gilbert si classifica al primo posto. Inoltre ha paura di deludere Matthew, che ripone una fiducia cieca nelle sue capacit\u00e0. Finalmente arriva il giorno dell'esame e dopo alcune settimane vengono esposti i risultati: Anna risulter\u00e0 prima tra gli studenti di tutta l'isola di Prince Edward, a pari merito con Gilbert Blythe. Inoltre tutto il gruppo di studenti preparato da Muriel Stacy ha superato l'esame ed \u00e8 stato ammesso all'Accademia di Queen.\nDurante l'estate Anna partecipa ad una recita di beneficenza, alla quale \u00e8 invitata come rappresentante di Avonlea, grazie al brillante risultato conseguito negli esami. Quella che doveva essere una semplice recita di una poesia si trasforma in un trionfo, con innumerevoli richieste di bis. Gilbert \u00e8 tra il pubblico: egli \u00e8 da sempre innamorato di Anna, nonostante lei lo eviti accuratamente, e non nasconde la sua ammirazione.\nMa ormai sta per iniziare per Anna una nuova esistenza. La sua vita spensierata ad Avonlea \u00e8 finita per sempre e si deve trasferire a Charlottetown presso una pensione, lasciando Marilla e Matthew, i suoi \"genitori\", e il \"Tetto Verde\", la sua casa.\nInizia quindi un nuovo anno scolastico, questa volta alle scuole superiori. Anna e Gilbert decidono di frequentare il corso intensivo, due anni in uno, per ottenere il diploma in un solo anno. Anna scopre ben presto che quell'anno verr\u00e0 messa in palio una borsa di studio per l'universit\u00e0, offerta allo studente pi\u00f9 brillante in letteratura inglese. Improvvisamente lo scopo della vita della ragazza cambia: il desiderio di diventare maestra come la signorina Stacy si trasforma nella ferrea volont\u00e0 di proseguire gli studi, di andare all'universit\u00e0 e di laurearsi. E qui usa coscientemente l'antica rivalit\u00e0 con Gilbert per poter reggere il terribile ritmo di studio che si autoimpone, sia per non farsi battere da lui che per poter vincere la borsa di studio. Ogni fine settimana Anna ritorna a casa, e ormai Marilla e Matthew vivono solo per quelle sue fugaci apparizioni, ma presto arriva l'inverno con il suo clima inclemente e soprattutto si avvicinano gli esami finali: ad un certo punto Anna \u00e8 costretta ad interrompere i viaggi al \"Tetto Verde\" e rimane a Charlottetown, sempre pi\u00f9 immersa nello studio.\nSiamo in febbraio e Matthew ha un ennesimo attacco di cuore. Ad Anna i due fratelli hanno da sempre tenuto accuratamente nascoste le precarie condizioni di salute di Matthew, la ragazza per\u00f2 questa volta scopre il fatto e si precipita disperata a casa per sincerarsi delle condizioni di salute del suo Matthew. Marilla sa che il fratello \u00e8 gravemente malato, ma non vuole distrarre la ragazza dagli studi, che stanno diventando sempre pi\u00f9 duri. Si dar\u00e0 quindi da fare per tranquillizzare Anna, che alla fine torner\u00e0 sollevata a scuola.\nArriva il momento degli esami finali. Anna ha trascorso ogni momento dell'ultimo anno sui libri e Matthew, che come sempre ha una fiducia cieca nelle capacit\u00e0 della ragazza, sa che lei vincer\u00e0 la borsa di studio: Anna invece non ci spera ormai pi\u00f9 anche se sa di aver fatto tutto il possibile. Alla fine \u00e8 Matthew ad avere ragione nel credere in Anna, che si diplomer\u00e0 con un punteggio altissimo e risulter\u00e0 lo studente pi\u00f9 brillante in letteratura inglese, vincendo l'agognata borsa di studio per l'universit\u00e0. Gilbert risulter\u00e0 invece lo studente migliore del corso e vincer\u00e0 la medaglia d'oro.\nE qui Anna avr\u00e0 un'altra delusione, forse maggiore di quando la sua amica del cuore Diana aveva rinunciato a frequentare le scuole superiori: infatti Gilbert, che non pu\u00f2 permettersi l'ingente spesa dell'universit\u00e0, rinuncia a proseguire gli studi optando per l'insegnamento alla scuola di Avonlea. Anna \u00e8 spiazzata: fino ad allora aveva usato l'antagonismo con Gilbert per riuscire a primeggiare nello studio, come avrebbe fatto a continuare senza pi\u00f9 il suo compagno-rivale di sempre?\nInizia l'estate e una sera, l'ultima sera, Anna chiede a Matthew una cosa a cui pensa da sempre. Dopo tutto questo tempo, avrebbe forse preferito che all'orfanotrofio non si fossero sbagliati e che al \"Tetto Verde\" fosse arrivato il ragazzo che lui desiderava e che lo avrebbe potuto aiutare nel lavoro? Matthew rivela ad Anna che neppure una dozzina di ragazzi potrebbe sostituire la sua Anna, la sua figliola, della quale lui \u00e8 tanto orgoglioso.\nLa mattina dopo Matthew morir\u00e0 stroncato da un infarto mentre sta leggendo il giornale, a causa della notizia del fallimento della Banca di Avonlea dove erano depositati i risparmi di una vita.\nA questo punto Anna deve prendere quella che forse \u00e8 la decisione pi\u00f9 importante della sua vita. Capisce che deve ridefinire i suoi desideri e le sue ambizioni, visto che non pu\u00f2 lasciare sola Marilla, anch'essa molto malata, per andarsene lontano a studiare. Rinuncia quindi alla borsa di studio per restare accanto a quella che ormai da tempo \u00e8 diventata sua madre a tutti gli effetti. Gilbert, appena scoperta la cosa, rinuncia all'incarico di maestro ad Avonlea per cederlo ad Anna, optando per un posto di lavoro molto pi\u00f9 scomodo e lontano.\nMarilla rivela ad Anna che in giovent\u00f9 era innamorata del padre di Gilbert, e di aver assunto verso di lui lo stesso atteggiamento di Anna quando era una bambina nei confronti di Gilbert, e che a causa del suo carattere orgoglioso lo aveva lasciato, ma si era resa conto di aver fatto un grande sbaglio e aveva avuto tanti rimorsi.\nFinalmente Anna, nel ringraziare Gilbert per quel gesto gentile, riesce a parlargli e a chiarire quello che in cinque anni non era mai riuscita a dirgli a causa del suo orgoglio. Il legame di amicizia, che era stato reciso tanti anni prima, finalmente si riannoda e forse condurr\u00e0 anche a qualcosa di pi\u00f9 importante.\nGli orizzonti di Anna si sono ristretti, dal giorno in cui era rientrata a casa felice dopo gli esami, ma se anche il sentiero che dovr\u00e0 percorrere \u00e8 pi\u00f9 stretto, lei \u00e8 in pace con se stessa perch\u00e9 sa che l\u00ec potr\u00e0 trovare una quieta felicit\u00e0. L'ultima inquadratura \u00e8 su una stradina di Avonlea, uno stretto sentiero della caratteristica terra rossa di quei luoghi, rossa come le trecce di Anna Shirley.\nIl nome della protagonista.\nNell'edizione originale del romanzo e dell'anime, la protagonista si chiama \"Anne\", e si preoccupa che tutti scrivano il nome correttamente con la \"e\" finale (e non \"Ann\") bench\u00e9 la pronuncia sia esattamente la stessa. La versione italiana del romanzo e dell'anime, giocano invece sul concetto di \"Anna\"-\"Anne\": durante il primo incontro con Marilla, Anna chiarisce infatti che desidera essere chiamata \"Anna con la A\". Nell'edizione italiana del manga disegnato da Yumiko Igarashi e distribuito in Italia da Planet Manga, si \u00e8 giocato invece sul contrasto \"Anna\"-\"Hanna\".\nIl problema della volont\u00e0 della protagonista di differenziare il proprio nome e di renderlo quindi meno \"banale\" \u00e8 stato adattato anche in altre lingue: ad esempio nell'edizione spagnola dell'anime, gli adattatori hanno giocato sul contrasto \"Ana\"-\"Anna\". La protagonista nel secondo episodio, chiede a Marilla di essere chiamata \"Ana\" con una \"N\" invece di due.\nEdizione italiana.\nLa serie fu trasmessa per la prima volta in Italia dal 20 ottobre 1980 al 1\u00ba gennaio 1981 sulla rete Rai 1 all'interno del contenitore \"3, 2, 1... contatto!\": venne poi ritrasmesso varie volte su Rai 2 dai primi anni '90. Nello stesso periodo il cartone animato \u00e8 andato in onda anche sulla syndication Cinquestelle, mentre dal 2004 viene periodicamente replicato dalle reti Mediaset per via dei continui buoni ascolti registrati: per esempio nel solo target 4-14 anni, nella replica mattutina del 2008 su Italia 1, ha registrato una media attorno al 30% di share (e share complessivi pari al 12%)."}
{"id": "668812", "revid": "224230", "url": "https://it.wikipedia.org/wiki?curid=668812", "title": "Il sangue dei vinti", "text": "Il sangue dei vinti \u00e8 un saggio storico scritto da Giampaolo Pansa ed edito da Sperling &amp; Kupfer.\nIl libro racconta delle esecuzioni e dei crimini compiuti da partigiani e da altri individui dopo il 25 aprile 1945, a Liberazione ormai compiuta, verso fascisti e presunti tali o antifascisti non comunisti. La tesi centrale del libro \u00e8 che tra i giustiziati e le vittime vi furono persone responsabili di crimini sia militari che civili, ma anche persone che, pur legate al fascismo, non avevano compiuto direttamente atti criminosi. Secondo tale tesi, tra le esecuzioni sommarie di quei giorni vi sarebbero stati anche diversi omicidi di partigiani non comunisti e di giornalisti uccisi in quanto avevano denunciato le vessazioni e le violenze operate nel cosiddetto \"triangolo della morte\".\nDue piani narrativi.\nIl libro si sviluppa su due piani paralleli: da un lato gli eventi vengono illustrati seguendo un percorso geografico che, partendo da Milano ed irradiandosi al resto della Lombardia, passa al Piemonte (terra natale dell'autore che arricchisce la descrizione con suoi personali ricordi ed impressioni) lungo un itinerario che da Novara, a Torino, Cuneo e Vercelli, sfocia a Genova ed in Liguria e poi giunge sino in Veneto, dopo aver attraversato l'Emilia-Romagna da Reggio, a Modena, a Bologna.\n\u00c8 un itinerario, che inizia alla fine della guerra, con l'esposizione dei cadaveri dei gerarchi fascisti, di Mussolini e di Claretta Petacci in piazzale Loreto a Milano, nel corso del quale si narrano numerosi episodi di violenza e di sangue, che andarono dalle umiliazioni e sopraffazioni, ai processi sommari ed omicidi \"esemplari\", fino a vere e proprie stragi. Secondo quanto narrato da Pansa, ne fecero le spese indifferentemente fascisti e personaggi accusati di essere spie o collaborazionisti, anche di et\u00e0 molto giovane, i quali furono coinvolti sulla base della parentela con qualche fascista. Inseguiti a fucilate e talvolta assassinati i reduci, alle giovani ausiliarie delle milizie ed organizzazioni fasciste tocca spesso un duro calvario: umiliate e disumanizzate, rasate a zero e trascinate come bestie dome in pubblica piazza, sono esposte al pubblico dileggio cui, a volte, segue un'esecuzione sommaria. Per poi allargarsi a colpire piccoli industriali e proprietari terrieri, sacerdoti, e persino partigiani \"bianchi\" e cattolici impegnati in politica nella DC.\nAccanto a questo percorso l'autore affianca un piano narrativo teso a focalizzare e a mostrare al lettore - da vicino e sin quasi nell'intimo, dal loro punto di vista - l'umanit\u00e0 delle vittime di questa coda di sangue e violenza che segue la guerra e che si trascina per circa due anni. Vengono cos\u00ec narrati in dettaglio drammi vissuti da persone che oggi definiremmo \"gente comune\", le tragedie di famiglie anche solo sospettate di vicinanza al fascismo, o altrimenti giudicate degne di essere colpite, che vedono i propri figli scomparire e le proprie figlie subire stupri ed oltraggi.\nParticolarmente toccante - ed allo stesso tempo paradigmatico rispetto alla lettura che Pansa propone di quest'orgia di violenza - \u00e8 il caso di Giorgio Morelli, ventunenne partigiano cattolico delle Fiamme Verdi, nome di battaglia \"il Solitario\". Entrato a Reggio Emilia a cavallo di una bicicletta prestatagli dal fratello di don Giuseppe Dossetti, il 24 aprile 1945 per primo vi aveva issato il tricolore sul municipio della citt\u00e0 liberata. Testimone della misteriosa scomparsa del suo amico Mario Simonazzi, popolare comandante non comunista di una formazione partigiana, trovato assassinato in circostanze mai chiarite, e di una serie di altre violenze ed omicidi, Morelli anima un piccolo giornale, \"La Penna\", attraverso il quale denuncia abusi e crimini perpetrati dagli ex compagni di lotta legati al Pci. \nVittima a propria volta di un agguato, morir\u00e0 a seguito alle ferite riportate, non senza aver manifestato la propria sfida e la propria integrit\u00e0 sino all'ultimo, indossando in pubblico il cappotto che aveva al momento dell'attentato subito, i fori dei proiettili che lo avrebbero condotto alla tomba ben in vista. \nFra le altre esecuzioni successive alla Liberazione di \"nemici di classe\" o avversari politici, attribuite da Pansa al PCI, vi sono quelli di don Umberto Pessina di Correggio, del sindaco socialista di Casalgrande, Umberto Farri, dell'avvocato liberale e antifascista reggiano Ferdinando Ferioli, figlio dell'ultimo sindaco democratico di Sassuolo Aristide Ferioli, ucciso dai fascisti nel 1944, dell'ingegnere Arnaldo Vischi, direttore generale delle Officine Meccaniche Reggiane dopo la Liberazione con il gradimento del CLN.\nLa tesi centrale del libro.\nPansa evidenziando l'elevato numero di civili (non riconducibili al fascismo) uccisi in quelle zone d'Italia in cui l'egemonia comunista era notevole, cio\u00e8 nel triangolo della morte e pi\u00f9 in generale in gran parte dell'Emilia-Romagna, sostiene nel libro la tesi che in quelle terre al termine della guerra civile di liberazione contro i nazifascisti ne inizi\u00f2 una seconda, una guerra civile sotterranea e clandestina effettuata da settori pi\u00f9 o meno deviati del PCI contro quelli che erano ritenuti dei nemici di classe (proprietari terrieri, sacerdoti, esponenti di partiti politici anticomunisti) in preparazione di un'eventuale rivoluzione proletaria.\nDi questa \"seconda\" guerra civile e delle uccisioni compiute a guerra ormai finita secondo Pansa fu in parte responsabile anche Palmiro Togliatti allora segretario del PCI che fino alla fine del 1946 nulla fece per porre freno ai numerosi omicidi, ma che anzi permise la fuga in quei paesi dell'Est Europa sotto influenza sovietica di alcuni fra i responsabili di quei crimini.\nCopertina del libro.\nSulla copertina del libro vi \u00e8 una foto in cui alcuni partigiani armati sfilano per strada strattonando un uomo che ha le mani dietro la nuca. Nella didascalia si legge \"fascista ucciso il 28 aprile 1945\". L'uomo \u00e8 Carlo Barzaghi, autista di Franco Colombo, comandante della Legione Autonoma Mobile Ettore Muti. Barzaghi \u00e8 un esponente della Repubblica di Sal\u00f2, ed \u00e8 conosciuto anche come \"boia del Verze\u00e8\", responsabile di crimini di guerra come la compilazione di elenchi di ebrei e oppositori poi deportati nei campi di sterminio nazisti. Barzaghi fu anche implicato nella strage di Piazzale Loreto del 1944, dove vennero fucilati quindici partigiani dai militi del gruppo Oberdan della Legione Autonoma Mobile Ettore Muti.\nStruttura del libro.\nIl libro si sviluppa tra finzione e cronaca vera e propria, ricorrendo all'artificio di dotarsi di un filo rosso costituito dal personaggio inventato di Livia Bianchi, una bibliotecaria della Biblioteca Nazionale Centrale di Firenze che accompagna Pansa nella sua ricerca. La scelta del nome ha suscitato l'indignazione dell'ANPI, dato che Livia Bianchi \u00e8 quello di una partigiana, medaglia d'oro al valor militare, caduta ventiseienne nel gennaio 1945 in Valsolda per mano dei nazifascisti, mentre sono giunte denunce anche da privati cittadini circa l'accuratezza e l'obiettivit\u00e0 dei fatti riferiti da \"Livia\".\nL'opera intende denunciare una congiura del silenzio, tema che verr\u00e0 affrontato in particolare ne \"La grande bugia\", e di una cultura dell'insabbiamento sistematiche alle quali la sinistra, in particolare quella comunista, avrebbe fatto ricorso, per rintracciare le radici della stagione delle stragi e della strategia della tensione, questa volta ribaltando i termini della questione, laddove ai silenzi e ai compromessi segreti posti in essere dalla Repubblica, si oppone l'amnesia e la mistificazione che ha non solo colpito i vinti, ma la loro stessa memoria.\nL'autore infatti sostiene che l'obiettivo dell'opera \u00e8 circoscritto nel raccontare, sottraendolo ai decenni di oblio cui lo ha condannato una certa \"retorica resistenziale\", il destino dei vinti, vittime di una persecuzione non casuale ed organizzata, tesa a realizzare l'egemonia del PCI in guisa che pubblicate dal quotidiano \"la Repubblica\" in replica ad alcune critiche al suo libro, \u00abi dirigenti comunisti italiani intendevano indebolire un'intera classe, la borghesia, e sostituire il vecchio ceto dirigente con una nuova leadership in cui il Pci fosse pienamente rappresentato. \u00c8 esattamente ci\u00f2 che \u00e8 accaduto dopo il 25 aprile, in tante localit\u00e0, anche piccole. Dove sono stati giustiziati il podest\u00e0, il segretario comunale, il medico condotto, la maestra, l'ostetrica, il possidente o il commerciante pi\u00f9 in vista. [...] Accoppando questa gente, e facendo sparire i loro corpi, si creava un vuoto che \u00e8 stato riempito da un altro ceto\u00bb.\nReazioni critiche.\nLe tesi di Pansa, presentate in questo libro e ulteriormente sviluppate in altri due successivi, hanno sollevato notevoli critiche da parte di , oltre che agli ambienti legati alla sinistra italiana. \nCuriosit\u00e0.\nNel volume Pansa racconta la storia del giornalista Sebastiano Caprino che fu ucciso a Milano nel maggio 1945. La figlia Giovanna, dopo aver acquistato il libro, decise di contattare lo scrittore per raccontare maggiori dettagli. La donna dopo l'incontro consegn\u00f2 a Pansa la foto della targhetta che era stata rinvenuta sul corpo del padre che portava incisa la dicitura \"Sconosciuto 1945\". Pansa consegn\u00f2 l'immagine della targhetta alla Sperling &amp; Kupfer che decise di riprodurla nella copertina del nuovo volume che fu titolato \"Sconosciuto 1945\".\nIl titolo del libro fu suggerito dalla futura moglie di Pansa, Adele Grisendi."}
{"id": "668813", "revid": "48344", "url": "https://it.wikipedia.org/wiki?curid=668813", "title": "Patriot act", "text": ""}
{"id": "668814", "revid": "466539", "url": "https://it.wikipedia.org/wiki?curid=668814", "title": "Contea di Orange (New York)", "text": "La contea di Orange \u00e8 una contea del sud-est dello Stato di New York negli Stati Uniti. \u00c8 parte dell'area metropolitana di New York.\nGeografia fisica.\nLa contea confina a nord con la contea di Ulster, ad est il confine \u00e8 segnato dal fiume Hudson, che la separa dalle contee di Putnam e di Westchester, a sud confina con la contea di Rockland e con le contee di Passaic e Sussex del New Jersey, a sud-ovest confina con la contea di Pike della Pennsylvania ed a ovest con la contea di Sullivan.\nIl territorio \u00e8 pianeggiante nel nord-est, dove si stende la valle dell'Hudson, e nell'area centro-settentrionale dove scorrono verso nord i fiumi \"Wallkill\", \"Dwarr Kill\" e \"Shawanunk\". Quest'ultimo segna il confine nord-occidentale. Nell'area centro-orientale e nel sud-est si elevano i rilievi montuosi delle \"Hudson Highlands\" che raggiungono la quota pi\u00f9 alta nella \"Scunemunk Mountain\". \u00c8 questa un'area ricoperta da moltissimi laghi e parte di essa ricade nell\"'Harriman-Bear Mountain State Park\". Nel sud-est al confine con il New Jersey si estende il lago di Greenwood. Ad ovest si elevano i rilievi montuosi delle \"Shawangunk Mountains\". Nell'estremo sud-ovest la contea si affaccia sulla valle del Delaware che segna il tratto di confine con la Pennsylvania.\nLe citt\u00e0 principali sono Newburgh (posta sul fiume Hudson), Middletown e Port Jervis (posta sul fiume Delaware). Nella contea orientale, in prossimit\u00e0 dell'Hudson, ha sede l'Accademia militare di West Point.\nStoria.\nEsistono prove che i primi nativi americani vissero nella regione a partire da anni fa. Nel 1609, Henry Hudson risal\u00ec il fiume che da lui prese il nome e ancor\u00f2 la sua nave, la \"Half Moon\", nella \"baia di Cornwall\", nel territorio dell'attuale contea.\nLa contea \u00e8 una delle 12 contee originarie istituite dalla \"Provincia di New York\" nel 1683. Fu nominata Orange in onore di Guglielmo III d'Orange. Durante la guerra d'indipendenza, George Washington dimor\u00f2 a lungo a Newburgh.\nNel 1798 dal territorio della contea fu staccata la parte sud-orientale che sarebbe divenuta la contea di Rockland."}
{"id": "668815", "revid": "792802", "url": "https://it.wikipedia.org/wiki?curid=668815", "title": "Tribunale speciale per la difesa dello Stato (1926-1943)", "text": "Il Tribunale speciale per la difesa dello Stato fu un organo speciale del regime fascista italiano, competente a giudicare i reati contro la sicurezza dello Stato e del regime. \nDurante il regime fascista, il Tribunale speciale ebbe il potere di diffidare, ammonire e condannare gli imputati politici ritenuti pericolosi per l'ordine pubblico e la sicurezza del regime stesso. Con la stessa legge di costituzione del tribunale venne reintrodotta la pena di morte per alcuni reati a carattere politico.\nIl Tribunale speciale operava secondo le norme del Codice penale per l'esercito sulla procedura penale in tempo di guerra. Le sue sentenze non erano suscettibili di ricorso n\u00e9 di alcun mezzo di impugnazione, salva la revisione. Il Tribunale operava in modo sommario senza alcuna garanzia per gli imputati.\nStoria.\nFu istituito con la legge 25 novembre 1926, n. 2008 (Provvedimenti per la difesa dello Stato), una delle cosiddette leggi fascistissime, e attuato con i regi decreti 12 dicembre 1926, n. 2062 e 13 marzo 1927 n. 313. La sua prima sessione ebbe luogo il 1\u00ba febbraio 1927 alle ore 10 presso la sesta sezione del Tribunale penale di Roma.\nSecondo lo storico Alberto Aquarone:\nIl Tribunale speciale venne soppresso dal regio decreto-legge 29 luglio 1943, n. 668, adottato in seguito alla prima riunione del governo Badoglio I.\nIl 3 dicembre 1943 nella Repubblica Sociale Italiana venne ricostituito un tribunale omonimo con decreto legislativo del duce n. 794, con sede a Mantova e poi a Padova, quindi a Bergamo, rimanendo operativo fino alla Liberazione.\nComposizione.\nIl Tribunale speciale per la difesa dello Stato era costituito da:\nLa costituzione del tribunale era ordinata dal Ministro per la guerra, che ne determinava la composizione, la sede e il comando presso cui era stabilito.\nProcedura.\nL'istruttoria.\nDopo la denuncia da parte dell'OVRA il caso veniva affidato alla sezione istruttoria del Tribunale. I reati pi\u00f9 lievi venivano esaminati da un unico giudice, quelli pi\u00f9 gravi dalla Commissione istruttoria (composta da 4 membri). L'istruttoria poteva concludersi con l'assoluzione dell'imputato, con il rinvio al Tribunale speciale o, a seconda dei reati, alla Magistratura ordinaria o militare. L'istruttoria poteva durare settimane nel caso di reati lievi (come \"offese al capo del governo\") ma anche molti mesi o anni nei casi pi\u00f9 impegnativi (come la ricostituzione di partiti antifascisti o attentati), durante tutto questo periodo gli imputati rimanevano in carcere (il giudizio a piede libero veniva concesso solo in casi rarissimi per gravi motivi di salute o et\u00e0 avanzata). In prigione gli imputati subivano \"interrogatori pesanti, con bastonature e torture, in stato di isolamento, privi di comunicazioni con i familiari\". Per i casi pi\u00f9 lievi erano frequenti le assoluzioni in istruttoria per insufficienza di prove, si voleva dimostrare cos\u00ec una certa \"indulgenza\", certi della forza deterrente dell'esperienza carceraria. I prosciolti erano comunque affidati al controllo costante della polizia, che poteva eventualmente diffidarli e proporli per il Confino.\nIl processo.\nSe l'istruttoria era lunga il processo raramente durava pi\u00f9 di due o tre giorni (ma poteva concludersi anche in poche ore nei casi pi\u00f9 semplici). \"Sino a pochi giorni dal processo gli imputati ignorano su cosa si basino le accuse. Quando compaiono in aula, tutto \u00e8 gi\u00e0 deciso\".&lt;br&gt;A Roma le sedute si tenevano nell'ampia aula IV del Palazzo di Giustizia ed erano caratterizzate da grande solennit\u00e0. I giudici erano in alta uniforme della Milizia volontaria per la sicurezza nazionale con tutte le decorazioni, i pochi giudici provenienti dalla magistratura ordinaria o militare portavano la toga. Il pubblico e i rappresentanti della stampa erano attentatamente selezionati. Poco prima dell'inizio dell'udienza gli imputati venivano condotti nell'aula incatenati salendo dal sotterraneo per una scaletta sulle cui pareti comparivano scritte come \"Morte ai traditori!\", \"Le camicie Nere vi daranno piombo!\". La procedura era sbrigativa: dopo l'interrogatorio dei testimoni d'accusa e a discarico (questi ultimi erano molto rari per il rischio di essere a loro volta incriminati) si passava alle richieste del pubblico ministero e della difesa e alla sentenza.&lt;br&gt;Gli avvocati raramente potevano sviluppare un'organica linea difensiva, spesso subivano pesanti intimidazioni, frequentemente si limitavano a conformarsi alle tesi accusatorie, in alcuni casi erano addirittura conniventi con l'accusa (tale ad esempio il caso dell'avv. Bruno Cassinelli, difensore \"di fiducia\" di Tito Zaniboni, che era in realt\u00e0 al soldo dell'OVRA)&lt;br&gt;Al momento della sentenza venivano prese misure eccezionali per soffocare eventuali contestazioni da parte degli imputati, in ogni caso ogni protesta comportava un aumento della pena. Emilio Lussu ricorda in proposito:\n&lt;br&gt;\nIl 30 novembre 1930 il socialista Sandro Pertini (futuro Presidente della Repubblica Italiana) venne picchiato a sangue perch\u00e9, sorprendendo i carabinieri di guardia, era riuscito a gridare prima della sentenza \"Abbasso il fascismo ! Viva il socialismo!\"\nAttivit\u00e0.\nIl processo Della Maggiora.\nIl primo imputato a essere condannato a morte fu il comunista Michele Della Maggiora, reo di aver ucciso due fascisti. Il processo si svolse a Lucca dal 13 al 17 ottobre 1928. Il Presidente del Tribunale Guido Cristini destitu\u00ec durante l'udienza il Pubblico Ministero Carlo Baratelli che si era rifiutato di chiedere la pena capitale, ritenendone insussistenti i presupposti giuridici, e lo sostitu\u00ec con Massimo Dessy che chiese la fucilazione dell'imputato. L'avvocato difensore tent\u00f2 inutilmente di far derubricare l'accusa in \"duplice omicidio\" (punibile al massimo con l'ergastolo secondo la legge penale ordinaria). Della Maggiora venne condannato per \"strage\" e fucilato il 18 ottobre 1928 presso il Cimitero di Ponte Buggianese.\nAttentati a Mussolini.\nAlcuni dei processi pi\u00f9 clamorosi furono dedicati ai responsabili di falliti attentati contro Benito Mussolini. Il primo riguard\u00f2 il deputato socialista Tito Zaniboni, arrestato il 4 novembre 1925 a seguito di una delazione, prima di aver potuto mettere in atto il progetto. In questo caso il tribunale oper\u00f2 retroattivamente, poich\u00e9 il reato era stato commesso prima della sua costituzione. Zaniboni e il generale Luigi Capello vennero condannati il 22 aprile 1927 a trent'anni di reclusione per \"insurrezione contro i poteri dello Stato\".&lt;br&gt;Nel caso dell'attentato compiuto da miss Violet Gibson, allo scopo di non creare problemi con la Gran Bretagna, la donna venne prosciolta in istruttoria per totale infermit\u00e0 di mente e rimandata in patria dove venne internata in un ospedale psichiatrico.&lt;br&gt;Nel giugno 1927 venne processato l'anarchico Gino Lucetti che l'11 settembre 1926 aveva lanciato una bomba contro l'auto del \"Duce\". Anche in questo caso il tribunale oper\u00f2 retroattivamente. La condanna fu a trent'anni di reclusione.&lt;br&gt;Il 31 ottobre 1926 a Bologna Mussolini sub\u00ec un nuovo attentato. Il quindicenne Anteo Zamboni venne linciato dai fascisti come presunto attentatore. In realt\u00e0 la dinamica del fatto \u00e8 tuttora fortemente controversa. Il 7 settembre 1928 il tribunale condann\u00f2 per complicit\u00e0 il padre di Anteo Mammolo Zamboni e la zia Virginia Tabarroni. Anni dopo il presidente del Tribunale Speciale Guido Cristini confid\u00f2 di averli condannati \"pur essendo innocenti. Perch\u00e9 cos\u00ec gli era stato ordinato dal Duce\". Per queste parole Cristini fu costretto a rassegnare le dimissioni.&lt;br&gt;Nel 1931 venne condannato a morte l'anarchico Michele Schirru, trovato in possesso di due bombe. In questo caso non si era andati oltre la mera intenzione di compiere un attentato, nonostante ci\u00f2 (e con la connivenza dell'avvocato difensore) venne applicata la massima pena.&lt;br&gt;La stessa sorte tocc\u00f2 nel 1932 al repubblicano Domenico Bovone e all'anarchico Angelo Sbardellotto. I loro casi vennero unificati anche se erano del tutto distinti. Bovone aveva compiuto alcuni attentati dimostrativi (con una vittima) mentre Sbardellotto non era andato oltre la mera intenzione. Il Tribunale volle vedere la loro azione come frutto di un'unica cospirazione da parte della Concentrazione antifascista. Furono entrambi fucilati.\nProcessi a irredentisti sloveni e croati.\nNei confronti degli oppositori \"allogeni\" il regime dimostr\u00f2 particolare severit\u00e0. Dal 14 al 16 ottobre 1929 il Tribunale speciale si riun\u00ec a Pola per giudicare alcuni esponenti del TIGR tra cui Vladimir Gortan (il cui nome venne italianizzato in \"Vladimiro\") rei di aver tentato di impedire la partecipazione della popolazione di Pisino alle elezioni plebiscitarie del 1929. Erano stati sparati in aria alcuni colpi di arma da fuoco a scopo intimidatorio e un contadino era rimasto ucciso accidentalmente. Gortan, dopo essere stato torturato e dato per reo confesso, venne condannato a morte e fucilato il 17 ottobre. I suoi compagni Victor Bacac, Dusan Ladavaz, Vjekoslav Ladavaz e Zivko Gortan vennero condannati a trenta anni di reclusione. Gli avvocati difensori non tentarono neppure di sostenere la tesi dell'uccisione accidentale ma si adeguarono alle posizioni dell'accusa. In questo caso la condanna a morte di un solo imputato deriv\u00f2 dall'intervento di Papa Pio XII, sollecitato dal nunzio apostolico a Belgrado.&lt;br&gt;\nIl 6 settembre 1930 presso la localit\u00e0 di Basovizza, Comune di Trieste, fu eseguita mediante fucilazione la condanna a morte inflitta dal Tribunale speciale (riunitosi per l'occasione presso il Tribunale di Trieste) dei quattro cosiddetti \"Eroi di Basovizza\", Zvonimir Milo\u0161, Fran Maru\u0161i\u010d, Ferdo Bidovec e Aloyz Valen\u010di\u010d, tutti cittadini italiani di lingua slovena. Tra i 99 reati contestati e ascritti ai quattro antifascisti era compresa l'attivit\u00e0 volta a \"sottoporre una parte del nostro Stato (la Regione Giulia), al dominio straniero\"; nel corso del dibattimento (supervisionato a distanza da Mussolini stesso) ai quattro fu rinfacciato anche di aver svolto \"azione antiitaliana mediante diffusione clandestina di stampe slave\". Anche per tale motivo i quattro \"Eroi di Basovizza\" possono essere considerati i primi caduti europei dell'antifascismo armato. \u00c8 utile anche osservare che 26 delle 31 condanne a morte fatte eseguire dal Tribunale Speciale sono state irrogate a cittadini italiani di lingua slovena o croata, per i quali, dunque, venivano usati criteri diversi rispetto ai cittadini italiani di lingua italiana. Se non \u00e8 dunque possibile ritenere tutti e ventisei i condannati come \"condannati per reati politici\", \u00e8 chiaro tuttavia che, almeno nella Venezia Giulia e nei confronti dei cittadini della Venezia Giulia, il Tribunale Speciale svolse un ruolo direttamente politico. Con il decreto-legge 30 novembre 1942, n. 1365, la pena di morte venne estesa a taluni reati relativi ad attivit\u00e0 illegali in tempo di guerra.\nProcessi coloniali.\nNel giugno 1929 la competenza del Tribunale Speciale venne estesa a Libia e Somalia. Mancano specifici studi su queste due sezioni locali del tribunale. Sono comunque note le esecuzioni capitali ordinate dal Tribunale speciale per la Tripolitania il 30 aprile 1929 contro il contadino Fighi Moamed ben Abdallah e l'ascaro Muft\u00e0 ben Imbamuda, condannati per \"tradimento\". La sentenza venne eseguita per impiccagione il 23 aprile 1930. Il 28 settembre 1933 vennero condannati a morte i sei fratelli Sef en Nasser, colpevoli di aver combattuto contro l'esercito italiano per un ventennio. I condannati sfuggirono alla condanna perch\u00e9 latitanti. Il processo al capo della Resistenza libica Omar al-Mukhtar venne invece celebrato dinanzi a un tribunale militare per evitare lungaggini.\nUn bilancio complessivo.\nUn bilancio quantitativo dell'attivit\u00e0 svolta dal Tribunale \u00e8 fornito dai dati qui sotto riportati:\nC.R.O.W.C.A.S.S..\nI nominativi di 24 appartenenti al Tribunale Speciale per la difesa dello Stato sono inclusi nell'elenco CROWCASS (Central Registry of War Criminals and Security Suspects) (1947), compilato dagli Alleati anglo-americani, delle persone ricercate dalla Jugoslavia per crimini di guerra:"}
{"id": "668817", "revid": "1610933", "url": "https://it.wikipedia.org/wiki?curid=668817", "title": "Volpe delle steppe", "text": ""}
{"id": "668818", "revid": "1610933", "url": "https://it.wikipedia.org/wiki?curid=668818", "title": "Corsac", "text": ""}
{"id": "668819", "revid": "116944", "url": "https://it.wikipedia.org/wiki?curid=668819", "title": "Calabria Sconosciuta", "text": "Calabria Sconosciuta \u00e8 una rivista trimestrale di cultura calabrese con sede a Reggio di Calabria.\nStoria.\nNel 1978 Giuseppe Polimeni, capo della redazione della rivista \"Calabria Turismo\" (in pubblicazione dal 1968 e di cui era direttore direttore Amerigo Degli Atti), matura l'idea di una nuova rivista definita con Fortunato Valenzise.\nNasce cos\u00ec \"Calabria Sconosciuta\", che si avvale di prestigiose firme come quelle di Amerigo Degli Atti, Franco Cipriani, Saverio Carino e tanti altri. Il primo numero vede la luce in una tipografia di Chiaravalle e nel primo editoriale Giuseppe Polimeni traccia le linee del pensiero, le finalit\u00e0 e i progetti:\nDa allora \"Calabria Sconosciuta\", che intanto dopo Chiaravalle e Vibo Valentia, trova una nuova veste tipografica presso Reggio per motivi pratici di avvicinamento alla sede, continua a raccogliere e pubblicare studi, notizie, documenti sui luoghi, cultura e tradizioni della Calabria. Si avvale anche della collaborazione di giovani promesse nel mondo della cultura.\nLa rivista, indipendente come il pensiero del suo fondatore, si sostiene unicamente con la sottoscrizione dei numerosi abbonamenti ed anche dopo la scomparsa di Giuseppe Polimeni (avvenuta nel 2002) va avanti con lo stesso spirito con cui \u00e8 nata.\nGli ultimi anni.\nIl profilo storico e artistico-culturale non \u00e8 cambiato rispetto alla prima maniera, ma si \u00e8 cercato di potenziare l'informazione, introducendo altre rubriche d'interpretazione di testi pubblicati in Calabria come \"In libreria\", d'informazione sui prodotti tipici calabresi come \"Botteghe artigiane\" e di attivit\u00e0 escursionistiche e di associazioni di volontariato (tra le quali il Club UNESCO reggino, che ha una propria pagina dedicata). Le sezioni sono sempre varie e validamente documentate con reperti d'archivio e riguardano sia il passato che la modernit\u00e0. Vivace \u00e8 pure il dibattito con i lettori sulle varie problematiche di carattere culturale e sociale.\nLa rivista s'\u00e8 rinnovata ampliando le sue offerte di discussione e di analisi storica, artistica, letteraria, economica e di varia umanit\u00e0. Offre quindi la possibilit\u00e0 di scandagliare gli aspetti inediti della Calabria, sottolineandone di volta in volta le novit\u00e0, le relazioni, le prospettive, gli sviluppi.\nNel numero 42 (decimo anniversario della sua prima pubblicazione) e nel numero 100 (venticinquesimo anno) si trovano gli indici, ovvero un'utile guida che riporta gli articoli per autore e per numero.\nIl numero 165-168 (gennaio-dicembre 2020) segna la fine della pubblicazione.\nRedazione.\nLa rivista \u00e8 attualmente diretta da Carmelina Sicari, Preside del Magistrale Tommaso Gulli di Reggio e giornalista pubblicista, ed ha come Vicepresidente la docente Gaetanina Sicari Ruffo, anch'essa pubblicista. La redazione \u00e8 composta da Luciana Polimeni, Sara Polimeni e Cettina Nostro; allo scomparso caporedattore Fortunato Valenzise \u00e8 subentrato Antonio Leone.\nLa rivista continua le sue pubblicazioni e registra antiche tematiche del territorio, parzialmente dimenticate, come Il Circolo Cenide di Villa S. Giovanni nel decennio 1956-1965 (n.136) o approfondimenti sulla presenza degli Ebrei: Incunabolo di Reggio Calabria (n.136). Sempre attivi sono i numeri commemorativi come Giuseppe Garibaldi nell'anniversario dei 150 anni dell'Unit\u00e0 d'Italia e Mattia Preti nell'anniversario della nascita. La Rivista vanta autonomia e libert\u00e0 di composizione."}
{"id": "668822", "revid": "767487", "url": "https://it.wikipedia.org/wiki?curid=668822", "title": "Franco e Ciccio... ladro e guardia", "text": "Franco e Ciccio... ladro e guardia \u00e8 un film del 1969 diretto dal regista Marcello Ciorciolini. La pellicola \u00e8 una sorta di parodia del film di Mario Monicelli e Steno (Stefano Vanzina): \"Guardie e ladri\", con Tot\u00f2 e Aldo Fabrizi.\nTrama.\nFranco e Ciccio Chiappalone sono cugini ma nella vita sono acerrimi avversari in quanto Franco \u00e8 un ladro e Ciccio \u00e8 un poliziotto e la scomoda parentela lo rende inviso ai superiori: per questo tenta di arrestare Franco in tutti i modi per potersi riscattare.\nLocation.\nLe scene iniziali cominciano con un cellulare che corre per le vie di Roma passando davanti all'Obelisco di Axum che allora si trovava ancora nella capitale e all'Aeroporto di Fiumicino.\nAlcune riprese in esterni sono state effettuate sempre a Roma nei pressi del corso Francia mentre la scena finale e stata girata in via Pompeo Neri."}
{"id": "668823", "revid": "119493463", "url": "https://it.wikipedia.org/wiki?curid=668823", "title": "Tribunale speciale per la difesa dello Stato", "text": ""}
{"id": "668824", "revid": "1610933", "url": "https://it.wikipedia.org/wiki?curid=668824", "title": "Licaone (zoologia)", "text": ""}
{"id": "668827", "revid": "1610933", "url": "https://it.wikipedia.org/wiki?curid=668827", "title": "Cuon (zoologia)", "text": ""}
{"id": "668828", "revid": "228587", "url": "https://it.wikipedia.org/wiki?curid=668828", "title": "Zenone Lavagna", "text": "Biografia.\nAvendo manifestato attitudini artistiche, fu affidato dai genitori al pittore Angelo D'Agata a Catania. In seguito ottenne un sussidio dal paese natale e pot\u00e9 frequentare l'Istituto di belle arti di Napoli, dove fu allievo di Domenico Morelli.\nConseguito il diploma pass\u00f2 a Roma per perfezionarsi alla scuola del nudo.\nSvolse in seguito la propria attivit\u00e0 di pittore in diversi luoghi (Roma, Zurigo e Locarno, in Svizzera, in Germania, a Milano, a Pallanza, a Venezia). Ai lavori originali altern\u00f2 le copie dei capolavori dei maestri del passato.\nTornato a Catania, con l'aiuto del fratello Natale, curato della chiesa di San Cosimo e Damiano, ebbe il proprio studio pittorico presso la chiesa della confraternita di San Giacomo. Fu in contatto con uomini illustri, quali Giovanni Verga, Federico De Roberto, Luigi Capuana, Mario Rapisardi, Francesco Paolo Frontini, Calcedonio Reina e Giuseppe Sciuti.\nNel 1898 partecip\u00f2 alla Esposizione generale italiana di Torino.\nSi spense a Palermo nel marzo del 1900 a soli 37 anni."}
{"id": "668829", "revid": "767487", "url": "https://it.wikipedia.org/wiki?curid=668829", "title": "Satiricosissimo", "text": "Satiricosissimo \u00e8 un film del 1970 diretto dal regista Mariano Laurenti. Il film \u00e8 una parodia di \"Fellini Satyricon\" del 1969, il quale viene esplicitamente nominato nel film di Laurenti, insieme al regista Federico Fellini. Questo film a sua volta era una libera rivisitazione dell'opera antica \"Satyricon\" di Petronio Arbitro.\nLa trama.\nRoma, 1970. Durante un viaggio in automobile, Ciccio racconta a Franco le storie che ha letto nel \"Satyricon\" di Petronio. I due, infatti, sono camerieri ingaggiati per una festa che riprende usi e costumi degli antichi romani, e si ispira in particolare alla cena di Trimalcione descritta nel romanzo. Durante il ricevimento, i protagonisti rompono una brocca contenente un vino antichissimo, e per sfuggire alla punizione (fin troppo realistica per i gusti di Franco) scappano in un bosco dove si addormentano, e il giorno dopo vengono imprigionati da due pretoriani: secondo loro, Franco e Ciccio sono due schiavi chiamati Critone e Cratino, fuggiti dal loro padrone, proprio Petronio, che tuttavia si dimostra benevolo con loro.\nSconvolti dal capire che sono finiti nell'antica Roma, possono solo adattarsi a fare gli schiavi di Petronio, e lo portano ad un suo appuntamento con l'imperatore Nerone. Giunti al palazzo imperiale, Franco e Ciccio sventano senza saperlo un attentato alla vita di Nerone da parte di suo fratello, per questo conquistano la fiducia dell'imperatore che li fa entrare nel suo servizio segreto, il SIFAR, guidato da Tigellino. Si travestono da barbari e si inoltrano nei bassifondi romani per cercare notizie su eventuali rivolte contro Nerone.\nQui vengono adescati da Poppea, che insieme ad una sua ancella, prima li narcotizza, poi, nascondendo comunque la sua vera identit\u00e0, fa credere loro di aver avuto una notte di passione con le due donne, di averle disonorate e quindi per rimediare dovranno uccidere il marito di lei. Tuttavia l'ancella \u00e8 in realt\u00e0 un agente di Tigellino, che informato del complotto incarica proprio Ciccio e Franco di arrestare i due barbari, e i due, credendo sia una faccenda diversa, accettano. A complicare ancora di pi\u00f9 le cose, anche la madre di Nerone, Agrippina minore, sta organizzando l'omicidio del figlio grazie alla complicit\u00e0 di un centurione suo amante, che ha assoldato due barbari.\nPoppea ha organizzato in una taverna un festival canoro, e Nerone, appassionato di musica ma con risultati orribili, vi si reca. Anche Franco e Ciccio sono presenti, perch\u00e9 dovrebbero arrestare i barbari che dovranno uccidere Nerone, ma poi capiscono che quei barbari sono proprio loro: cercano quindi di scappare e vengono scambiati per i barbari assoldati dall'amante di Agrippina. Franco e Ciccio sventano due attentati contro Nerone, che scopre poi il complotto contro di lui e fa uccidere tutti i congiurati.\nMa il popolo romano non tollera il matricidio e si ribella: Nerone incarica dunque Ciccio e Franco di incendiare la citt\u00e0. I due riescono a provocare il famoso grande incendio di Roma, ma vengono catturati, processati e condannati ai combattimenti tra gladiatori. Qui, dopo aver sostenuto alcuni combattimenti, riescono a fuggire dall'arena grazie a Petronio che li munisce di un carro. Durante la fuga stanno per schiantarsi contro un muro quando all'improvviso si ritrovano nel tempo presente: era stato tutto solo un sogno di Franco.\nI due sono infatti camerieri in un ristorante che ricrea l'atmosfera dell'antica Roma, e i vari personaggi del loro sogno sono in realt\u00e0 persone del ristorante. Tra di esse c'\u00e8 il commendatore Brambilla, un antipatico milanese che ha ispirato a Franco la figura di Nerone, e quando il nostro lo sente parlare come l'imperatore, si vendica di quanto subito nel sogno rovesciandogli in testa della pasta, per poi scappare insieme a Ciccio."}
{"id": "668831", "revid": "1610933", "url": "https://it.wikipedia.org/wiki?curid=668831", "title": "Volpe dei boschi", "text": ""}
{"id": "668835", "revid": "1610933", "url": "https://it.wikipedia.org/wiki?curid=668835", "title": "Lupo canadese", "text": ""}
{"id": "668837", "revid": "1610933", "url": "https://it.wikipedia.org/wiki?curid=668837", "title": "Lupo dei boschi", "text": ""}
{"id": "668838", "revid": "1610933", "url": "https://it.wikipedia.org/wiki?curid=668838", "title": "Lupo appenninico", "text": ""}
{"id": "668839", "revid": "1610933", "url": "https://it.wikipedia.org/wiki?curid=668839", "title": "Lupo messicano", "text": ""}
{"id": "668841", "revid": "1610933", "url": "https://it.wikipedia.org/wiki?curid=668841", "title": "Lupo artico", "text": ""}
{"id": "668842", "revid": "767487", "url": "https://it.wikipedia.org/wiki?curid=668842", "title": "La macchina cinema", "text": "La macchina cinema \u00e8 un film-documentario del 1978 diretto dai registi Silvano Agosti, Marco Bellocchio, Sandro Petraglia e Stefano Rulli.\nTrama.\nIl film \u00e8 un'inchiesta sugli aspetti meno edificanti dell'industria cinematografica, condotta per la Rai e diretta a pi\u00f9 mani da un gruppo di giovani registi d'avanguardia.\nDiviso in 5 sezioni, parte dalle esperienze amatoriali di improvvisati cineasti di un paesino del meridione fino ad approdare alla tragica vicenda dell'attrice italiana Daniela Rocca, passata in pochi anni dal successo internazionale alla emarginazione e alla solitudine della malattia mentale."}
{"id": "668843", "revid": "1610933", "url": "https://it.wikipedia.org/wiki?curid=668843", "title": "Atelocino", "text": ""}
{"id": "668845", "revid": "6923", "url": "https://it.wikipedia.org/wiki?curid=668845", "title": "Casa motociclistica", "text": ""}
{"id": "668850", "revid": "287204", "url": "https://it.wikipedia.org/wiki?curid=668850", "title": "Reparto operatori", "text": "Con la locuzione reparto operatori si intende quel reparto di una troupe cinematografica che racchiude tutte quelle figure professionali che realizzano direttamente, sia in senso tecnico che artistico, la ripresa cinematografica di un film. \nIl reparto operatori \u00e8 composto dalle seguenti figure:"}
{"id": "668852", "revid": "198277", "url": "https://it.wikipedia.org/wiki?curid=668852", "title": "Gino Landi", "text": "Biografia.\nFu avviato allo studio della danza dai suoi genitori, entrambi artisti di variet\u00e0. Inizi\u00f2 come ballerino, passando poi alla coreografia. Fu scoperto da Erminio Macario mentre metteva in scena \"Bulli e pupe\" con Fanfulla. Successivamente ha collaborato anche con il cinema e la televisione, fino a divenire uno tra i pi\u00f9 celebri registi e coreografi nel panorama teatrale e televisivo nazionale ed internazionale, lavorando con Federico Fellini, Nino Rota, Tonino Guerra, Ennio Flaiano.\nTra le innumerevoli regie televisive da lui curate si ricordano quelle di alcune edizioni del Festival di Sanremo, Festivalbar e Partitissima. Il mondo del teatro, che lo ha visto nascere e muovere i suoi primi passi, gli affida regia e coreografie di numerosi spettacoli, tra i quali \"Rugantino\" e \"Vacanze Romane\" e le collaborazioni con Garinei e Giovannini.\nPer il Teatro Giuseppe Verdi di Trieste, nel teatro stabile Politeama Rossetti, debutta nel 1970 come coreografo di \"Al cavallino bianco\" con Tony Renis, Aldo Fabrizi e Sandro Massimini e nel 1971 con \"Il fiore di Hawaii\" di Paul Abraham con Daniela Mazzucato, Sergio Tedesco, Massimini e Gloria Paul; nello stesso anno debutta anche come regista di \"La vedova allegra\" sempre con Massimini; nel 1972 cura la regia di \"Cin Ci La\" con Miranda Martino, Tedesco e Massimini e la coreografia di \"La principessa della Czarda\" con Adriana Innocenti ed Elio Pandolfi; nel 1974 la regia di \"La donna perduta\" di Giuseppe Pietri con la Mazzuccato, Aurora Banfi, Massimini ed Ugo Benelli e la coreografia di \"Gr\u00e4fin Mariza\" (\"La Contessa Mariza\") di Emmerich K\u00e1lm\u00e1n con Leopoldo Mastelloni e la Innocenti; nel 1975 la coreografia di \"Il paese dei campanelli\" con Elena Baggiore e Massimini e la regia di \"Rose-Marie\" di Rudolf Friml e Herbert Stothart con Massimini e Daniele Formica; nel 1976 la coreografia di \"Il conte di Lussemburgo\" con la Banfi; nel 1978 la regia di \"La duchessa di Chicago\" con Massimini; nel 1979 regia di \"Scugnizza\" con la Mazzucato.\nIn seguito, al Teatro Lirico Giuseppe Verdi nel 1981, regia di \"L'acqua cheta\" con la Mazzucato, Anna Campori, William Matteuzzi e Massimini, nel 1984 regia Frasquita di Franz Leh\u00e1r; nel 1985 la coreografia di \"La Bajadera\" di Emmerich K\u00e1lm\u00e1n con Max Ren\u00e8 Cosotti e Massimini, Vincenzo Manno e la Mazzucato; nel 1986 la regia di \"La casa delle tre ragazze\" (\"Des Dreimaderlhaus\") di A.M. Willner e H. Reichert con musica di Franz Schubert con Ariella Reggio; nel 1987 la coreografia di \"Il pipistrello\" con Cosotti e la Mazzucato e la regia di Clivia di Nico Dostal; nel 1994 la regia di \"La ballerina Fanny Elssler\" (\"Die T\u00e4nzerin Fanny El\u00dfler\") di Johann Strauss (figlio) con Tedesco ed Alessandro Safina; nel 1995 la regia di \"Sissi\" di Fritz Kreisler con la Banfi, la Mazzucato, Safina, Gian e Cosotti; nel 1999 la regia di \"Lo zingaro barone\" con Cinzia Forte; nel 2001 la regia di \"Les contes d'Hoffmann\" (\"I racconti di Hoffmann\") con la direzione di Daniel Oren; nel 2002 la regia di \"Ballo al Savoy\" con la Mazzucato; nel 2004 la regia di \"Paganini\" di Franz Leh\u00e1r e nel 2006 la regia di \"Il mondo della lun\"a di Giovanni Paisiello con Bruno de Simone.\nSempre nel 1972 cura la coreografia ne \"La vedova allegra\" per la regia di Vito Molinari con Massimini, Eno Mucchiutti e Carlo Campanini al PalaRuffini di Torino, nel 1973 collabora alla regia con Giulio Coltellacci ne La rondine con Franco Bonisolli, Alvinio Misciano, la Mazzucato e Mario Carlin al Teatro La Fenice di Venezia e nel 1974 la coreografia della prima assoluta di Aggiungi un posto a tavola di Armando Trovajoli per la regia di Garinei e Giovannini con Daniela Goggi, Johnny Dorelli, Bice Valori, Paolo Panelli, Ugo Maria Morosi, Maria Cristina Brancucci e Renato Turi al Teatro Sistina di Roma.\nNel 2011 cura la regia e la coreografia del musical \"Secrets of the Sea\" per le musiche di Renato Serio e la sceneggiatura di Luca Gregori Il 26 ottobre 2013 ha partecipato insieme a Franco Miseria e Lorella Cuccarini all'openday per \"Mario all'Opera\", movimento formato da ballerini, insegnanti di danza, coreografi, stilisti, personalit\u00e0 e maestranze del mondo dello spettacolo per sostenere la candidatura del M\u00b0 Mario Marozzi a Direttore del Corpo di Ballo del Teatro dell'Opera di Roma."}
{"id": "668853", "revid": "86800268", "url": "https://it.wikipedia.org/wiki?curid=668853", "title": "Lupo giapponese", "text": "Come lupo giapponese erano note due specie:\nanche la razza canina Shikoku Inu viene gergalmente chiamato Cane lupo giapponese."}
{"id": "668856", "revid": "5342186", "url": "https://it.wikipedia.org/wiki?curid=668856", "title": "Malore", "text": ""}
{"id": "668868", "revid": "289247", "url": "https://it.wikipedia.org/wiki?curid=668868", "title": "Fellini satyricon", "text": ""}
{"id": "668870", "revid": "1632387", "url": "https://it.wikipedia.org/wiki?curid=668870", "title": "Kyl\u00e4hullut", "text": "Kyl\u00e4hullut \u00e8 un gruppo punk rock finlandese formato da Alexi Laiho dei Children of Bodom, Tonmi Lillman (ex To/Die/For), e Vesku Jokinen dei Klamydia. Il nome della band significa \"I matti del villaggio\" in finlandese.\nLa band fu un progetto ideato da Alexi Laiho nel 2004, principalmente come intrattenimento dei musicisti del gruppo. La discografia della band include un EP di quattro tracce e un album di 12 canzoni.\nIl 14 febbraio 2012 muore il batterista Tonmi Lillaman.\nTra fine dicembre 2020 e gennaio 2021 viene a mancare Alexi Laiho"}
{"id": "668871", "revid": "77358", "url": "https://it.wikipedia.org/wiki?curid=668871", "title": "Gilera 125 - 150 5V Arcore", "text": ""}
{"id": "668872", "revid": "1005847", "url": "https://it.wikipedia.org/wiki?curid=668872", "title": "Consiglio costituzionale (Francia)", "text": "Il Consiglio costituzionale (\"Conseil constitutionnel\") \u00e8 un'istituzione francese prevista nella Costituzione del 1958 (che ha segnato l'inizio della Quinta Repubblica). Tale organo svolge, tra l'altro, la funzione di controllo di legittimit\u00e0 costituzionale (che \u00e8 quindi accentrato) ed \u00e8 regolato in Costituzione nel Titolo VII (artt. 56-63).\nFunzione.\nInizialmente il suo ruolo di controllo di costituzionalit\u00e0 era limitato al rispetto da parte del Parlamento della propria limitata competenza legislativa. Il Consiglio stesso per\u00f2, con propria decisione del 16 luglio 1971 (decisione n. 71-44 DC), ha introdotto riconosciuto valore normativo al preambolo della Costituzione vigente, con ci\u00f2 attribuendo il medesimo valore anche alle fonti da esso richiamate:\nIl parametro di costituzionalit\u00e0 si \u00e8 cos\u00ec esteso, identificandosi in quello che Louis Favoreu ha definito il \"bloc de constitutionnalit\u00e9\".\nIl Consiglio costituzionale controlla sempre le leggi organiche e i regolamenti parlamentari rispettivamente prima della promulgazione e dell'entrata in vigore. Le altre leggi possono essere ad esso deferite, prima della promulgazione, dal Presidente della Repubblica, dal Primo Ministro, dal Presidente dell'Assemblea Nazionale, del Presidente del Senato, o da 60 deputati o 60 senatori. La riforma costituzionale del 1\u00ba luglio 2008 ha esteso la possibilit\u00e0 di ricorso successivo al Consiglio costituzionale, introducendo un sistema simile all'accesso incidentale in Italia. Il nuovo sistema, la cosiddetta \"questione prioritaria di costituzionalit\u00e0\", \u00e8 entrato in vigore dal primo marzo 2010, come stabilito dall'articolo 5 della \"LOI organique n\u00b0 2009-1523 du 10 d\u00e9cembre 2009 relative \u00e0 l'application de l'article 61-1 de la Constitution\".\nHa inoltre la funzione di controllare la regolarit\u00e0 delle elezioni di deputati e senatori, del Presidente della Repubblica e delle operazioni di referendum.\nComposizione.\nNove membri vengono nominati: tre dal Presidente della Repubblica (che ne sceglie anche il presidente, il cui voto prevale in caso di parit\u00e0), tre dal Presidente dell'Assemblea Nazionale e tre dal Presidente del Senato. Non \u00e8 richiesto il requisito della provenienza dalla magistratura, dal foro o dalle universit\u00e0. Il loro mandato dura nove anni e non \u00e8 rinnovabile. \nTuttavia, in caso di nomina in sostituzione di un membro che non ha potuto portare a termine il suo mandato, il mandato del membro nominato in sostituzione pu\u00f2 essere prolungato per la durata di un mandato completo di nove anni se, alla scadenza del mandato del membro sostituito, il suo sostituto non \u00e8 rimasto in funzione per pi\u00f9 di un triennio. Ogni tre anni il Consiglio si rinnova per un terzo. In caso di morte o dimissioni di un componente, il membro che viene nominato resta in carica fino alla scadenza del mandato del predecessore. Ne fanno inoltre parte come membri di diritto gli ex presidenti della Repubblica. Non \u00e8 possibile essere contemporaneamente membro del Consiglio costituzionale e parlamentare o ministro.\nLa composizione dell'organo \u00e8 quindi totalmente politica, cosa che rende il \"conseil\" peculiare rispetto agli omologhi di altri sistemi di giustizia costituzionale (ad esempio quello italiano). La natura politica dell'organo costituisce un'eredit\u00e0 della diffidenza nei confronti dei giudici e della convinzione che questi non possano controllare il Legislatore che prende origine gi\u00e0 dalla rivoluzione francese del 1789.\nIl controllo di costituzionalit\u00e0.\nAnche il carattere preventivo del controllo costituiva una particolarit\u00e0, e rendeva quest'organo non particolarmente efficiente come strumento di controllo di legittimit\u00e0 costituzionale, in quanto impediva un sindacato successivo all'approvazione delle leggi, quando la norma si cala nella societ\u00e0 e dispiega i suoi effetti concreti e la sua reale portata, fino all'entrata in vigore della riforma del 1\u00ba luglio 2008, che oltre a estendere a \"tout justiciable\" la possibilit\u00e0 di adire il Consiglio costituzionale ha esteso alle leggi gi\u00e0 in vigore il controllo.\nLa questione prioritaria di costituzionalit\u00e0, introdotta nel 2008, configura una fattispecie di controllo successivo di costituzionalit\u00e0 molto vicino al giudizio di costituzionalit\u00e0 in via incidentale dinanzi alla Corte costituzionale italiana; mentre in Italia per\u00f2 ogni giudice pu\u00f2 rimettere la questione alla Consulta, in Francia ci\u00f2 pu\u00f2 avvenire solo a seguito del \"filtro\" operato dalla \"Cour de cassation\" o dal \"Conseil d'Etat\".\nI controlli di legittimit\u00e0 sono di due tipi: il controllo obbligatorio ed il controllo facoltativo: il primo riguarda le leggi organiche ed i regolamenti parlamentari, mentre il secondo ha ad oggetto solo le leggi ordinarie.\nLa differenza tra le due tipologie di controlli non affonda le proprie radici solo all'interno del differente oggetto, bens\u00ec anche all'interno dei soggetti legittimati ad adire la Corte.\nMentre il primo \u00e8 attivabile dal Primo ministro, il secondo \u00e8 attivabile dal Presidente della Repubblica, dal Presidente dell'Assemblea nazionale e da 60 senatori o deputati.\nNel 2014, il deputato socialista Thomas Th\u00e9venoud present\u00f2 un emendamento, respito dal governo, per disciplinare il conflitto di interessi dei giudici, con l'introduzione del divieto assoluto di impegnarsi in qualsiasi altra attivit\u00e0 remunerata nel corso del loro mandato pubblico."}
{"id": "668873", "revid": "71155", "url": "https://it.wikipedia.org/wiki?curid=668873", "title": "Conseil constitutionnel", "text": ""}
{"id": "668880", "revid": "277167", "url": "https://it.wikipedia.org/wiki?curid=668880", "title": "Loppa (metallurgia)", "text": ""}
{"id": "668884", "revid": "528144", "url": "https://it.wikipedia.org/wiki?curid=668884", "title": "Porfirogenito", "text": ""}
{"id": "668885", "revid": "15756", "url": "https://it.wikipedia.org/wiki?curid=668885", "title": "HMS Rawalpindi", "text": "Il Rawalpindi era una nave civile militarizzata, definita \u00abincrociatore ausiliario\u00bb, e utilizzata nella Royal Navy durante le prime settimane della seconda guerra mondiale, fino alla sua perdita per mano delle navi da battaglia \"Scharnhorst\" e \"Gneisenau\".\nL'inizio.\nQuesta nave venne completata come passeggeri nel 1925, ma allo scoppio della seconda guerra mondiale ebbe un ruolo diverso da quello di trasporto civile: le missioni di pattugliamento nelle acque settentrionali, specialmente lo stretto di Danimarca. Come nella prima guerra mondiale, infatti, la Royal Navy predispose rapidamente una forza navale per sbarrare lo stretto di Danimarca e le altre zone di mare tra la Scozia e la Groenlandia, per impedire l'accesso all'Atlantico settentrionale alle navi corsare tedesche.\nSiccome le navi di linea erano giudicate troppo poche per tale pur vitale compito, per non parlare della scorta ai convogli provenienti dagli Stati Uniti, si ricorse all'armamento di grandi bastimenti passeggeri, che gi\u00e0 un mese dopo lo scoppio della guerra erano stati trasformati in 13 esemplari, per svolgere la funzione di incrociatori ausiliari. Queste grandi e vulnerabili navi vennero essenzialmente armate con una batteria di cannoni da 152mm residuati della precedente guerra, con una gittata di circa 13\u00a0km e affusti singoli scudati. Vennero anche aggiunte altre armi leggere, come anche un paio di cannoni da 76mm per una certa difesa contraerea. La loro potenza di fuoco era rimarchevole, ma nondimeno non erano in grado di competere con navi pi\u00f9 potenti di un cacciatorpediniere, mentre in alto mare ci si poteva aspettare essenzialmente navi ben pi\u00f9 pericolose, come anche i sommergibili, per i quali le lunghe fiancate, totalmente sprotette, di queste navi erano bersagli perfetti per mandare a segno siluri.\nL'ultimo giorno del \"Rawalpindi\".\nIl 23 novembre 1939 era un giorno particolarmente affollato nel traffico di navi nelle acque settentrionali. Nel tratto di mare Far \u00d8er-Islanda si trovavano quattro incrociatori leggeri e quattro incrociatori ausiliari: il \"Rawalpindi\", assieme alle gemelle \"Rajputana\", \"Ranchi\" e \"Rampura\".\nFu proprio questa nave, cos\u00ec debole e lenta, che avvist\u00f2 le navi tedesche, ritenendo che si trattasse di una sola \"panzerschiffe\" (cio\u00e8 una corazzata). Vi era una fitta nebbia e il Rawalpindi non aveva il radar. Quando le distanze calarono ci si rese conto che si trattava di una forza decisamente pi\u00f9 imponente.\nIl 21 novembre erano partite infatti dalla Germania le 2 navi da battaglia gemelle \"Scharnhorst\" e \"Gneisenau\", al comando dell'Ammiraglio Wilhelm Marschall, e nonostante la navigazione provocasse danni ed avarie a causa del maltempo con vento forza 8, con infiltrazioni d'acqua a prua, esse riuscirono nell'intento di eludere la ricognizione inglese.\nLa mattina del 23 con l'allora nuovissimo radar localizzarono la costa dell'arcipelago F\u00e6r \u00d8er a 37\u00a0km, poi virarono ancora ed evitarono la \"Calypso\" (senza accorgersene). Verso le 16:07 le vedette della \"Scharnhorst\" segnalarono una nave sconosciuta, che era la pi\u00f9 debole dello schieramento inglese, per l'appunto la \"Rawalpindi\". Questa aveva avvistato fin dalle 14:37 la nave tedesca, anche se la scambi\u00f2 per una \"panzerschiffe\", pi\u00f9 lenta, e forse anche per questo reputava di poterle sfuggire meglio. Quando la \"Scharnhorst\" si avvicin\u00f2 per segnalare alla nave inglese di fermarsi, questa in risposta lanci\u00f2 il messaggio radio sull'avvistamento di un incrociatore da battaglia nemico. Poi scapp\u00f2 cercando la salvezza in un banco di nebbia, ma la nave tedesca la precedette tagliandole la strada e inducendolo a puntare contro un iceberg. A quel punto una vedetta segnal\u00f2 un'altra nave, che il comandante Edward Coverley Kennedy sper\u00f2 fosse uno dei pur numerosi incrociatori inglesi stazionanti nelle vicinanze, e subito fece rotta verso di questa. Invece si trattava della \"Gneisenau\".\nGli 8 minuti di fuoco.\nAll'intimazione di abbandonare la nave, che per pura casualit\u00e0 era la pi\u00f9 debole che pattugliasse quella zona di mare, l'unica cosa che razionalmente poteva fare Kennedy era acconsentire, per evitare spargimenti di sangue sostanzialmente inutili.\nInvece, pensando che da un momento all'altro le altre navi inglesi potessero sopraggiungere in aiuto, fece aprire il fuoco con tutti i cannoni e lanciare una cortina nebbiogena. A quel punto la visibilit\u00e0 stava calando da 10 a 7\u00a0km e i tedeschi, dopo un colpo accidentalmente partito durante le intimazioni di sbarco, a partire dalle 17:04 spararono sul serio: subito una serie di cannonate uccise tutti gli uomini del ponte lance tranne il comandante, un ufficiale e un marinaio. Gli elevatori delle munizioni rimasero senza corrente elettrica, causa la distruzione del generatore principale, mentre 2 pezzi di artiglieria erano fuori uso. Le cabine passeggeri erano ancora arredate in maniera normale, e a poco servirono le catene di secchi per fermare le fiamme. Nel frattempo, il timone era fuori uso, ma i motori stavano erogando potenza per ben 21 nodi, che tuttavia non riuscirono ad aiutare lo sfortunato bastimento.\nKennedy sperava nei fumogeni e nella nebbia per resistere: se gli incrociatori inglesi fossero piombati in scena forse avrebbero potuto sorprendere la formazione tedesca e causare dei danni con i siluri: ma anche i nebbiogeni di poppa vennero messi fuori uso, allora insieme a due altri marinai cerc\u00f2 di riattivarli. Un'ulteriore cannonata li uccise tutti, lasciando la nave senza difese e senza comandante.\nDopo appena otto minuti, la \"Rawalpindi\" stava gi\u00e0 affondando e pertanto venne dato ordine di cessare il fuoco. Erano le 17:12 e nel breve scontro le navi tedesche, dopo aver preso in mezzo la \"Rawalpindi\" l'avevano tempestato sparando ben 52 colpi da 280mm e 125 da 150mm per l'ammiraglia \"Gneisenau\", e addirittura 89 da 280mm e 109 da 150mm per la \"Scharnhorst\".\nLa \"Rawalpindi\" fece fuoco con tutti i cannoni non messi fuori uso nonostante stesse gi\u00e0 affondando nelle acque gelide. Riusc\u00ec persino a mettere a segno un colpo sulla \"Scharnhorst\". Smise solo quando sub\u00ec un'esplosione a bordo molto potente, e a quel punto vennero lanciati segnali pirotecnici di aiuto. Le navi tedesche si fermarono per raccogliere i naufraghi, recuperando 27 uomini in tutto. A quel punto, 45 minuti dall'inizio dello scontro, venne avvistata la sagoma di una nave, il che imped\u00ec di salvare un'altra scialuppa di salvataggio. L'allarme non era immotivato, si trattava dell'incrociatore leggero \"Newcastle\", classe Town, con 6 tubi di lancio da 533mm. La nave inglese non avrebbe potuto chiedere di meglio se non di trovare, per i suoi siluri, 2 grandi bersagli immobili, per\u00f2 non venne aperto il fuoco. Ma nemmeno le navi tedesche, apparentemente sorprese, lo fecero, per cui non vi fu modo di trarre vantaggio dalla situazione creatasi, che in definitiva era davvero quella nella quale sperava il comandante Kennedy, realizzata ma invano. Da notare che anche la resa della nave, con il trasbordo dell'equipaggio, avrebbe prodotto lo stesso effetto, senza che 300 marinai inglesi restassero uccisi in battaglia.\nEpilogo.\nL'episodio del \"Rawalpindi\", che nonostante la totale inferiorit\u00e0 contro la formazione tedesca e la richiesta di resa, per tacere la minaccia delle gelide acque per qualunque naufrago, combatt\u00e9 fino alla fine, \u00e8 uno dei pi\u00f9 valorosi della storia della marina inglese e in generale, delle navi della seconda guerra mondiale.\nLe navi tedesche si disimpegnarono e tornarono in Germania dopo alcuni giorni, a causa delle cattive condizioni del tempo. La loro missione fu giudicata ufficialmente un successo, ma in realt\u00e0 la gestione dell'azione venne criticata dagli alti comandi della Marina tedesca per vari motivi, tra cui l'esitazione ad affrontare unit\u00e0 siluranti nemiche."}
{"id": "668886", "revid": "297059", "url": "https://it.wikipedia.org/wiki?curid=668886", "title": "Bibbia di Lutero", "text": "La Bibbia di Lutero \u00e8 una traduzione della Bibbia in tedesco realizzata da Martin Lutero tra il 1522 e il 1534. L'opera \u00e8 considerata fondamentale nello sviluppo della moderna lingua tedesca. Fu illustrata da Lucas Cranach il Vecchio.\nOrigine.\nMartin Lutero (1483-1546) fu il primo traduttore della Bibbia in lingua tedesca. Egli ne inizi\u00f2 la traduzione nel 1521, mentre veniva nascosto da Federico III di Sassonia nel castello di Wartburg a motivo della condanna emessa contro di lui dall'imperatore tedesco Carlo V. Scopo del lavoro era garantire ai fedeli di lingua tedesca una traduzione della Bibbia. \nIl Nuovo Testamento fu pubblicato nel settembre 1522 (donde la dicitura \"Septembertestament\" applicata a tale edizione). Gi\u00e0 nel dicembre 1522 Lutero ne pubblic\u00f2 una revisione che apportava alcune piccole correzioni.\nDal 1523 fu intrapresa la traduzione dell'Antico Testamento. Data la mole del lavoro, il padre della riforma si fece aiutare da altri studiosi: Johannes Bugenhagen, Justus Jonas, Gaspare Crucigero, Filippo Melantone, Matth\u00e4us Aurogallus, e Georg R\u00f6rer. Nell'ottobre 1524 erano stati completati Pentateuco e libri storici (Giosu\u00e8, Giudici, 1-2 Samuele, 1-2 Re). Il lavoro prosegu\u00ec nella traduzione degli altri libri: marzo 1526 Giona; giugno 1526 Abaquq; gennaio 1528 Zaccaria; ottobre 1528 Isaia; giugno 1529 Sapienza; aprile 1530 Daniele con l'appendice greca del cantico dei tre giovani; giugno 1530 Ezechiele; 1531 Salmi.\nContemporaneamente al lavoro sull'Antico Testamento, nel 1529 fu intrapresa una nuova e profonda revisione del Nuovo Testamento, conclusa nel 1530.\nNel marzo 1532 l'editore Hans Lufft pubblic\u00f2 il lavoro svolto sui profeti. Nel gennaio 1533 fu completata la traduzione di Siracide, 1 Maccabei, e le appendici greche di Daniele, cio\u00e8 Susanna e Bel e il drago.\nNel 1533 fu intrapresa una revisione delle traduzioni svolte in vista di una pubblicazione completa.\nLa traduzione dell'intero testo biblico vide infine la luce a Wittenberg nel 1534, in 6 volumi, col titolo completo \"Biblia, das ist die ganze Heilige Schrifft Deutsch\" (Biblia, cio\u00e8 l'intera santa Scrittura in tedesco), a cura dell'editore Hans Lufft.\nFino al 1546 il testo ebbe 10 edizioni, contenenti continue modifiche e perfezionamenti. La morte di Lutero nel 1546 interruppe l'ulteriore perfezionamento del lavoro.\nFonti.\nPer il lavoro di traduzione del Nuovo Testamento Lutero si bas\u00f2 sulla seconda edizione del testo greco curato da Erasmo da Rotterdam, pubblicata nel 1519 (la prima, caratterizzata da molte imperfezioni, era uscita nel 1516, dopo un solo anno di lavoro).\nPer l'Antico Testamento il lavoro venne svolto a partire dal testo ebraico della cosiddetta Bibbia di Berlino, stampata a Brescia nel 1494, che era una revisione della Bibbia di Soncino del 1488.\nLutero si valse inoltre dell'ausilio della Vulgata, della quale mantenne l'ordine dei libri, e della traduzione ebraico-latina del domenicano Sante Pagnini, pubblicata nel 1527-8.\nStile.\nLutero descrive la sua impostazione traduttologica nella sua \"Lettera sul tradurre\" (\"Sendbrief vom Dolmetschen\") del 1530.\nIntenzione esplicita era realizzare una traduzione che fosse adatta al popolo comune. La scelta dei termini e lo stile, pertanto, doveva avvenire interrogando \"la madre in casa, i bambini in strada, il popolo al mercato\", in modo da rendere immediatamente comprensibile il significato per l'uditore tedesco. Ad esempio, in Lutero traduce i due \"lepta\" della vedova con una taglio di moneta di Erfurt di scarso valore.\nTale preferenza riservata, nel lavoro di traduzione, alla comprensione del senso nella cultura di arrivo, port\u00f2 Lutero in alcuni casi a scostarsi dal testo sorgente in una maniera che \u00e8 parsa a molti studiosi, passati e contemporanei, eccessiva. Celebre \u00e8 la questione sulla traduzione tedesca di : \"l'uomo \u00e8 giustificato solamente (\"allein\") per la fede\", dove l'avverbio assente nel testo greco e latino \u00e8 introdotto da Martin Lutero. Scrive a proposito circa quelle poche lettere che \u201cil pensiero del testo le porta in s\u00e9, e (...) se si vuole tradurre chiaramente ed efficacemente in tedesco bisogna mettervele\u201d (\"Lettera sul tradurre\").\nIl tedesco centrale orientale (\"Ostmitteldeutsche\") \u00e8 il dialetto tedesco usato da Lutero che tenne ben presente la lingua cancelleresca della Sassonia, cio\u00e8 la lingua usata nei documenti ufficiali del Principato Elettorale di Sassonia.\nCanone.\nInizialmente Lutero ebbe una scarsa considerazione dei libri di Ester, Lettera agli Ebrei, Lettera di Giacomo, Lettera di Giuda, Apocalisse, sebbene non arriv\u00f2 a espungerli dalla sua Bibbia. In particolare, defin\u00ec la lettera di Giacomo 'lettera di paglia': il motivo di tale disprezzo era dovuto alla notevole importanza che in tale lettera rivestono le opere di fede, cio\u00e8 la carit\u00e0, che al contrario non risulta fondamentale nello schema di pensiero luterano dominato dalla 'sola fede'. Dell'Apocalisse disse che \"non vedeva in alcun modo come lo Spirito Santo potesse averla prodotta\".\nPer i dubbi sugli altri 4 testi neotestamentari Lutero trovava conferma nella prassi della Chiesa primitiva, che in un primo momento esit\u00f2 ad accogliere tali scritti nel canone biblico.\nI libri dell'Antico Testamento greco della Settanta che non si trovano nel testo masoretico ebraico, da lui definiti \"Apocrifi\", furono inclusi in una parte apposita. Secondo Lutero e i protestanti, non sono privi di valore: sebbene non possano servire a fondarvi la fede, in quanto non ispirati, possono risultare utili a nutrire la piet\u00e0 dei cristiani.\nRevisioni.\nA partire dal 1861 venne intrapreso un lavoro di revisione e uniformizzazione dell'intero testo biblico. Diversi i motivi che portarono a ritoccare l'autorevolissimo lavoro uscito dalle mani di Lutero: data la natura a pi\u00f9 mani dell'opera, non potevano mancare piccole discrepanze di stile o nella resa dei singoli termini; la lingua parlata, come \u00e8 comprensibile, era sensibilmente mutata dai tempi di Lutero; rispetto al XVI secolo si era sviluppata una coscienza critica nell'uso e nel confronto dei testi originali; nel 1861 erano disponibili molti pi\u00f9 testimoni dei testi biblici dei quali era doveroso tenere conto.\nNel 1870 fu pubblicata la revisione del Nuovo Testamento.\nLa bozza di revisione dell'intero testo biblico fu approntata nel 1883, e venne pubblicata nel 1892 come \"Kirchenamtliche Durchsicht\" (revisione ufficiale della chiesa). Nel 1912 ne usc\u00ec una seconda edizione.\nNel 1956 fu terminata una nuova revisione del Nuovo Testamento, nel 1964 dell'Antico Testamento protocanonico, nel 1970 dei libri apocrifi. Il lavoro venne svolto da un gruppo di studiosi cattolici e protestanti.\nNel 1975 la nuova revisione fu assunta nell'uso ufficiale.\nNel 1984 usc\u00ec un'altra edizione (Luther 84). In tale edizione venivano abbandonati termini usati da Lutero che suonano arcaici nel tedesco moderno: per esempio in Mt 5,15 \"Scheffel\" fu sostituita da \"Eimer\", entrambi indicanti 'secchio' (il discorso potrebbe valere anche per l'attuale versione CEI che usa l'arcaico 'moggio'). Tale versione inoltre cambia la grafia di molti nomi propri: Nazareth (invece di Nazaret), Kapernaum (Kafarnaum), Hesekiel (Ezechiel), Hiob (Ijob); Rut (Ruth), Jonatan (Jonathan), Ester (Esther). Tale cambiamento ha prodotto un disorientamento non indifferente tra i fedeli tedeschi.\nNel 1998 apparve una revisione non ufficiale (Luther 98), che riprendeva il testo del 1912.\nNel 1999, in seguito alla riforma ortografica della lingua tedesca del 1996, vennero approntate alcune modifiche al testo della revisione del 1984.\nFortuna e diffusione.\nSebbene non sia stata la prima versione tedesca della Bibbia, quella di Lutero raggiunse una diffusione e popolarit\u00e0 tale da renderla \"la Bibbia tedesca per eccellenza\". Ad essa fecero riferimento le successive versioni realizzate nella galassia protestante, in lingua tedesca ma anche nelle altre lingue moderne. Anche per le traduzioni bibliche tedesche campo cattolico ha rappresentato un riferimento importante.\nDal punto di vista culturale e letterario, influenz\u00f2 e uniform\u00f2 in maniera notevole la lingua tedesca, allora suddivisa in vari dialetti, come accadde in seguito per la lingua inglese ad opera della King James Version.\nLa Bibbia di Zurigo \u00e8 in parte basata sulla Bibbia di Lutero, ma l'edizione completa usc\u00ec nel 1531."}
{"id": "668887", "revid": "399", "url": "https://it.wikipedia.org/wiki?curid=668887", "title": "Carlotta Grisi", "text": "Fu una delle pi\u00f9 grandi ballerine dell'era romantica, col nome d'arte Carlotta Grisi\nBiografia.\nNata in Istria in una famiglia di cantanti, anche se dotata di una buona voce decise di dedicarsi allo studio della danza.\nEntr\u00f2 alla scuola di ballo del Teatro alla Scala di Milano a soli 7 anni e gi\u00e0 a 10 anni ballava nel corpo di ballo. Maestro della Grisi fu Carlo Blasis, il cui insegnamento costantemente trasparir\u00e0 nel suo stile, nonostante la successiva influenza del coreografo e ballerino Jules Perrot. Fu una delle ballerine pi\u00f9 dotate dell'Ottocento, fornita di una saldissima tecnica della punta.\nDurante una tourn\u00e9e con la compagnia del Teatro alla Scala, la sua carriera prese una svolta decisiva: a Napoli, nel 1833, incontr\u00f2 Jules Perrot famosissimo ballerino e coreografo del tempo. Perrot not\u00f2 la giovanissima ballerina, ne intu\u00ec le doti e divenne il suo maestro e il suo amante.\nCarlotta danz\u00f2 a Parigi nel 1836 e nel 1837 ma fu davvero apprezzata solo nel 1840 quando danz\u00f2 con Perrot le danze di carattere dell'opera \"Zingaro\".\nNel 1841 le proposero il tanto agognato contratto con l'Op\u00e9ra di Parigi ma lei costrinse il teatro ad accettare la clausola che doveva essere assunto anche il suo amato Perrot. Fu cos\u00ec che nacque il capolavoro del balletto romantico: \"Giselle\": Gautier l'aveva vista danzare al Teatro San Carlo il 7 marzo 1841, all'interno dell'opera di Donizetti \"La Favorite\" e ne era rimasto affascinato.\nPer \"Giselle\" la coreografia era stata assegnata all'allora ma\u00eetre de ballet dell'Op\u00e9ra, Jean Coralli, ma le parti dedicate alla protagonista furono coreografate dal suo compagno Perrot. Th\u00e9ophile Gautier, autore del libretto del balletto, si innamor\u00f2 di lei ma alla fine si decise a sposare la sorella Ernesta.\nNegli anni seguenti la Grisi cre\u00f2 i ruoli della ballerina ne \"La Jolie Fille de Gand\" di Albert (1842), \"La P\u00e9ri\" (memorabili il \"pas de l'abeille\" e \"il pas du songe\") di Jean Coralli (1843), \"La Esmeralda\" (1844), \"Pas de Quatre\" (1845) e \"La Filleule des F\u00e9es\" (1849) tutti di Perrot e \"Le Diable \u00e0 quatre\" (1845), \"Paquita\" (1846) e \"Gris\u00e9lidis\" (1848) tutti di Joseph Mazilier. Fece il suo debutto a Londra nel 1836 e vi ritorn\u00f2 regolarmente tra il 1842 e il 1851.\nDanz\u00f2 anche a Vienna, Milano, Monaco e San Pietroburgo. Il suo ultimo balletto fu \"Les Metamorphoses\".\nSi ritir\u00f2 nel 1854 e visse dal 1856 per 43 anni una ricca pensione nella sontuosa villa Saint-Jean nei pressi di Ginevra dove fin\u00ec i suoi giorni. Fu inumata nel cimitero della Chatelaine di Ginevra.\nBibliografia.\nin italiano:"}
{"id": "668888", "revid": "110157", "url": "https://it.wikipedia.org/wiki?curid=668888", "title": "Elverum", "text": "Elverum \u00e8 un comune norvegese della contea di Innlandet, distretto di \u00d8sterdalen. Vi sono nati il pittore e illustratore Gerhard Munthe, i due gemelli cantanti Marcus e Martinus, il cantante dei Conception Roy Khan (gi\u00e0 nei Kamelot), e nel 2000 vi si \u00e8 formato il gruppo gothic metal Mortal Love."}
{"id": "668890", "revid": "339392", "url": "https://it.wikipedia.org/wiki?curid=668890", "title": "Costantino Porfirogenito", "text": ""}
{"id": "668891", "revid": "14691", "url": "https://it.wikipedia.org/wiki?curid=668891", "title": "The husband's message", "text": ""}
{"id": "668893", "revid": "1745361", "url": "https://it.wikipedia.org/wiki?curid=668893", "title": "Demenziale", "text": ""}
{"id": "668894", "revid": "14691", "url": "https://it.wikipedia.org/wiki?curid=668894", "title": "The exeter book", "text": ""}
{"id": "668897", "revid": "14691", "url": "https://it.wikipedia.org/wiki?curid=668897", "title": "Codice Exeter", "text": ""}
{"id": "668901", "revid": "486946", "url": "https://it.wikipedia.org/wiki?curid=668901", "title": "Clitocybe inversa", "text": ""}
{"id": "668905", "revid": "339392", "url": "https://it.wikipedia.org/wiki?curid=668905", "title": "Aeroporti italiani", "text": ""}
{"id": "668906", "revid": "587852", "url": "https://it.wikipedia.org/wiki?curid=668906", "title": "EuroBrun", "text": "La EuroBrun \u00e8 stata una scuderia italo-svizzera di Formula 1 fondata nel 1988 da Walter Brun assieme a Giampaolo Pavanello, che aveva gi\u00e0 vissuto alcune esperienze in Formula 1, avendo gestito l'Alfa Romeo col team Euroracing. Il nome derivava proprio dalla fusione delle scuderie, il Brun Motorsport e l'Euroracing. Gli stabilimenti utilizzati dall'Eurobrun derivavano da quelli dell'Euroracing, che erano situati a Senago, nei pressi di Milano. La scuderia, nel corso della sua breve vita, terminata nel 1990, partecip\u00f2 a tre campionati di Formula 1, ottenendo risultati poco lusinghieri.\nStoria.\n1988.\nLa prima vettura dell'EuroBrun, denominata ER188, motorizzata Ford Cosworth, con al volante Stefano Modena e Oscar Larrauri, esord\u00ec nel Gran Premio del Brasile 1988. La stagione non si rivel\u00f2 del tutto soddisfacente. Modena manc\u00f2 per quattro volte la qualificazione e venne squalificato dal Gran Premio di Monte Carlo per non essersi presentato alle operazioni di pesatura della vettura, e da quello del Messico per irregolarit\u00e0 sull'alettone anteriore. La squadra conclude la stagione senza punti, con un 11\u00ba posto come miglior risultato.\n1989.\nNel 1989, pur ingaggiando il designer Ferrari George Ryton, la scuderia scelse di far correre una sola vettura. Fu una stagione disastrosa in quanto n\u00e9 Gregor Foitek, n\u00e9 Oscar Larrauri (chiamato a sostituire Foitek dal Gran Premio d'Italia), riuscirono ad andare oltre le pre-qualifiche.\n1990.\nNel 1990 si pass\u00f2 ad un nuovo progetto, la ER190. In questa stagione l'EuroBrun schier\u00f2 due vetture affidate a Roberto Moreno e Claudio Langes. L'italiano Langes deluse molto senza mai riuscire a superare le pre-qualifiche, mentre il brasiliano Moreno riusc\u00ec a qualificarsi in tre occasioni e super\u00f2 le pre-qualifiche in cinque. La squadra concluse la sua ultima stagione con due gare di anticipo, a causa della disastrosa situazione finanziaria in cui si trovava."}
{"id": "668907", "revid": "219110", "url": "https://it.wikipedia.org/wiki?curid=668907", "title": "High-Level Data Link Control", "text": "High-Level Data Link Control (HDLC, controllo collegamento dati ad alto livello) \u00e8 un protocollo di rete del livello data link.\nSi tratta di un protocollo a riempimento di \"bit\" e usa la tecnica del bit stuffing (inserimento di zeri aggiuntivi) per evitare che le sequenze di terminazione compaiano all'interno dei frame.\nGli standard ISO originali erano:\nLo standard attuale \u00e8 ISO 13239, che rimpiazza tutti questi.\nHDLC pu\u00f2 utilizzare o meno la modalit\u00e0 connessa. Pu\u00f2 essere usato per connessioni multipunto, ma attualmente \u00e8 usato quasi esclusivamente per collegare due dispositivi, usando la ABM (Asynchronous Balanced Mode). Le altre modalit\u00e0 disponibili sono NRM (Normal Response Mode) e ARM (Asynchronous Response Mode).\nStoria.\nHDLC \u00e8 basato sul protocollo SDLC dell'IBM, che \u00e8 un protocollo di livello 2 proprietario.\nFu inglobato nella pila di protocolli X.25 come LAPB, nel protocollo V.42 come LAPM, nella pila Frame Relay come LAPF e nella pila ISDN come LAPD.\nAdesso \u00e8 la base per il meccanismo di framing usato con il protocollo Point-to-Point Protocol nelle linee sincrone, essendo usato da molti server per connettersi a una WAN (in genere Internet).\nUna versione un po' diversa \u00e8 usata anche come canale di controllo per le linee telefoniche E-carrier (E1) e SONET.\nAlcuni produttori, come Cisco, hanno implementato protocolli come Cisco HDLC che usavano le tecniche per il framing HDLC a basso livello ma non usavano l'intestazione standard HDLC.\nFraming.\nI frame dati HDLC possono essere trasmessi attraverso collegamenti sincroni o asincroni. Questi collegamenti non possono determinare l'inizio o la fine di un frame, quindi questo deve essere fatto. In questo caso viene usato un delimitatore (o \"flag\"), che \u00e8 una sequenza di bit che non potr\u00e0 mai apparire nel resto del frame. Questa sequenza \u00e8 '01111110', cio\u00e8 in esadecimale '7E'. Ogni frame inizia e finisce con essa.\nQuando non sta venendo trasmesso nessun frame, viene trasmesso continuamente un delimitatore. Usando lo standard NRZI per codificare gli stati logici in livelli di tensione (bit 0 = cambiamento, bit 1 = mantenuto il valore precedente), si genera una sequenza continua di bit:\n 0 1 1 1 1 1 1 0 0 1 1 1 1 1 1 0 0 1 1 1 1 1 1 0 0 1 1 1 1 1 1 0\n _____________ _____________ _____________ _____________\n _/ \\_/ \\_/ \\_/ \\\nQuesto viene usato dai modem per sincronizzarsi attraverso circuiti Phase-locked loop.\nNella pratica, nei dati da spedire pu\u00f2 comparire facilmente la sequenza usata come delimitatore e bisogna quindi trasmetterla in modo da non spedirla come delimitatore.\nNei collegamenti sincroni, il problema \u00e8 risolto con il bit stuffing. Il trasmettitore fa in modo che ogni sequenza di cinque bit a 1 vicini sia seguita da uno 0. \u00c8 un semplice circuito digitale ad inserire lo 0.\nIl ricevente, conoscendo questo sistema, toglier\u00e0 automaticamente i bit 0 aggiunti. In questo modo, se viene ricevuto il flag, avr\u00e0 6 bit 1 consecutivi. Il ricevente vedr\u00e0 6 bit a 1 e capir\u00e0 che \u00e8 un flag \u2014 altrimenti il sesto bit sarebbe stato a 0.\nQuesto (sempre considerando la codifica NRZI) garantisce una transizione almeno ogni 6 periodi di trasmissione, in modo da mantenere il sincronismo con il trasmittente.\nI collegamenti asincroni che usano la porta seriale o una UART mandano i bit a gruppi di 8. Non possiedono circuiti per inserire altri bit. Usano invece il byte stuffing (o \"octet stuffing\"). L'ottetto che delimita i frame \u00e8 01111110 (in esadecimale 7E). Un ottetto \"control escape\" \u00e8 formato dalla sequenza '01111101' (in esadecimale 7D). Un ottetto di questo tipo viene mandato prima di ogni byte uguale a s\u00e9 stesso o al flag. Il byte successivo avr\u00e0 il bit 5 invertito (contando da destra a sinistra e partendo da 0). Ad esempio, la sequenza dati '01111110' (in esadecimale 7E) verrebbe trasmessa come \"01111101 01011110\" (in esadecimale \"7D 5E\").\nStruttura.\nIl contenuto di un frame HDLC, compreso il flag, \u00e8:\nBisogna stare attenti al fatto che il flag di fine di un frame pu\u00f2 essere anche l'inizio del successivo.\nI dati arrivano a gruppi di 8 bit. I sistemi telefonici o telegrafici organizzavano il mezzo di trasmissione per spedire 8 bit alla volta, e HDLC adatta semplicemente questo all'invio di dati binari.\nL'FCS (Frame Check Sequence) \u00e8 una versione pi\u00f9 sofisticata dei bit di parit\u00e0. Questo campo contiene i risultati di un calcolo binario sui bit che compongono i tre campi precedenti. Questo viene fatto per rilevare errori di trasmissione (bit persi, errati o in pi\u00f9) in modo da poter scartare il frame in ricezione se viene rilevato un errore. \u00c8 a causa di questo metodo di controllo degli errori che possono esserci limiti massimi nelle dimensioni del campo dati. Pi\u00f9 lunga diventa la zona dati, pi\u00f9 difficile sar\u00e0 garantire il rilevamento di errori di trasmissione. L'FCS \u00e8 a 16 (CRC-CCITT) o 32 (CRC-32) bit.\nQuando fu creato HDLC, venivano prodotti mezzi trasmissivi per le linee telefoniche, che avevano bisogno di un tasso di errore minore di formula_1 (errori/bit). Invece, i dati spediti dai PC, necessitano di maggior precisione, minore di formula_2. Attraverso l'FCS si possono controllare i dati. Se sono corretti, viene spedito un pacchetto di conferma (ACKnowledge) a chi aveva trasmesso in modo da permettergli di spedire il prossimo frame. Altrimenti il ricevente manda una conferma negativa (Negative ACKnowledge) o, pi\u00f9 semplicemente, scarta il frame.\nSe manda il NACK ed esso arriva a chi aveva trasmesso, pu\u00f2 essere spedito un altro frame; altrimenti, dopo un certo tempo scadr\u00e0 un timer del trasmettitore (che aveva fatto partire appena dopo aver spedito il frame) e il frame verr\u00e0 ritrasmesso.\nLe reti ottiche moderne hanno affidabilit\u00e0 molto migliore di formula_1 (errori/bit), e ci\u00f2 rende HDLC ancora pi\u00f9 affidabile.\nTipi di stazioni (Computer) e modi di trasmissione dati.\nI tipi di stazioni sono 3:\nQuesta classificazione contraddistingue tre modalit\u00e0 di funzionamento:\nOperazioni HDLC e tipi di frame.\nFrame 'I' (dati).\nI frame 'I' sono usati per trasportare i dati dal livello di rete. In aggiunta possono anche comprendere informazioni per il controllo di flusso e degli errori insieme ai dati (Piggybacking). Per queste funzioni vengono usati i sottocampi del campo di controllo.\nIl primo campo definisce il tipo. '0' indica un frame 'I'.\nN(S) indica il numero di sequenza del frame spedito. 3 bit possono indicare valori da 0 a 7, ma nel formato esteso (in cui il campo di controllo \u00e8 di 2 byte) \u00e8 usato un intervallo pi\u00f9 grande.\nIl campo Poll/Final \u00e8 un solo bit con due utilizzi. \u00c8 chiamato Poll se viene usato dalla stazione primaria per chiedere una risposta alle stazioni secondarie, invece Final quando viene usato da una stazione secondaria per indicare una risposta al termine della trasmissione. Ha significato\nsolo se impostato a 1.\nFrame 'S' (controllo).\nI frame di supervisione sono usati per controllo degli errori e di flusso, quando il piggybacking \u00e8 impossibile o inappropriato, ad esempio quando il campo primario deve mandare solo comandi, risposte o conferme (non dati). I frame 'S' non hanno campi dati.\nPu\u00f2 essere a 8 o 16 bit\nI primi 2 bit ('10') indicano che \u00e8 un frame S"}
{"id": "668909", "revid": "339392", "url": "https://it.wikipedia.org/wiki?curid=668909", "title": "Linee tramviarie italiane", "text": ""}
{"id": "668919", "revid": "11694", "url": "https://it.wikipedia.org/wiki?curid=668919", "title": "HDLC", "text": ""}
{"id": "668924", "revid": "339392", "url": "https://it.wikipedia.org/wiki?curid=668924", "title": "I due magnifici fresconi", "text": ""}
{"id": "668931", "revid": "120967166", "url": "https://it.wikipedia.org/wiki?curid=668931", "title": "Pacific Racing", "text": "La Pacific Racing \u00e8 stata una scuderia britannica di Formula 1 fondata da Keith Wiggins. Dopo una lunga gavetta nelle formule inferiori, il team ha partecipato a due stagioni di Formula 1, correndo 22 Gran Premi senza mai raggiungere i punti.\nStoria.\nLe origini.\nFondata da un ex meccanico nel 1984, esord\u00ec nel campionato Europeo della Formula Ford, col pilota norvegese Harald Huysman e lo sponsor Marlboro. Huysman fu capace di vincere sia il titolo continentale che quello del Benelux. Su consiglio di Huysman, la Pacific iscrisse Bertrand Gachot al campionato britannico di Formula Ford con una Reynard nel 1985. L'anno seguente, Gachot, che faceva parte del Marlboro World Championship team, vinse il titolo del Pacifico della Formula Ford 2000. La Marlboro continu\u00f2 a sponsorizzare il team di Wiggins in F2000 nel 1987, nel quale venne rivinto il titolo britannico grazie a JJ Lehto.\nNel 1988 la Pacific si schier\u00f2 nel Campionato britannico di Formula 3 sempre con Lehto al volante di un telaio Reynard; il pilota finlandese vinse il titolo. Wiggins decise perci\u00f2 di passare alla pi\u00f9 impegnativa Formula 3000, ancora in collaborazione con la Reynard e la Marlboro. Tuttavia la stagione dei suoi piloti Lehto e Eddie Irvine non fu soddisfacente tanto che lo sponsor tabaccaio prefer\u00ec passare al team rivale DAMS nel 1990. La scuderia seppe rifarsi nel 1991 permettendo a Christian Fittipaldi di vincere il titolo nella F3000 e nel 1993, quando Coulthard si piazz\u00f2 in seconda posizione nel campionato.\nFormula 1.\n1994.\nGi\u00e0 nel 1993 Wiggins aveva cominciato ad organizzare il passaggio alla Formula 1, accordandosi con la Reynard per la costruzione di un telaio basato su un precedente tentativo della casa inglese di entrare in F1, e con la Ilmor per la fornitura dei motori V10 utilizzati dalla March nel 1992. Problemi di budget costrinsero tuttavia a differire l'esordio di un anno.\nFurono ingaggiati come piloti Bertrand Gachot e il \"pay driver\" Paul Belmondo. Nei test invernali la vettura, siglata PR01, si dimostr\u00f2 lenta e inaffidabile, anche rispetto alla monoposto schierata dall'altra scuderia esordiente quell'anno, la Simtek. Questi difetti furono confermati nella prima gara della stagione, il Gran Premio del Brasile, nel quale il solo Gachot riusc\u00ec a qualificarsi, ritirandosi dopo un giro per incidente.\nNelle gare seguenti la Pacific riusc\u00ec raramente a portare le proprie vetture sulla griglia di partenza, spesso solo quando le altre scuderie non schieravano entrambe le vetture, come nei drammatici gran premi di San Marino (dove Rubens Barrichello, infortunatosi nelle prove del venerd\u00ec, aveva dovuto dare \"forfait\"), Monaco (dove Williams e Simtek non schierarono un secondo pilota, e la Sauber si ritir\u00f2 in seguito al grave incidente occorso in qualifica a Wendlinger) e Spagna (dove Montermini, alla guida della Simtek, si infortun\u00f2 durante le qualifiche). Anche in Canada Gachot pot\u00e9 prendere parte alla gara grazie all'assenza di una Simtek; tuttavia, n\u00e9 lui n\u00e9 Belmondo riuscirono mai a vedere la bandiera a scacchi, e dal Gran Premio di Francia in poi nessuno dei due fu in grado di qualificarsi, nonostante i tentativi della squadra di migliorare le prestazioni della vettura.\n1995.\nNel 1995 Wiggins incorpor\u00f2 nella Pacific le strutture del Team Lotus, fallito l'anno precedente: la squadra assunse la denominazione ufficiale di Pacific Team Lotus, e nella livrea delle vetture fu inserita una fascia oro-verde col marchio della storica casa inglese.\nLa nuova monoposto, siglata PR02, fu equipaggiata con dei V8 forniti dalla Ford Cosworth e affidata a Gachot e Montermini. Tale macchina si rivel\u00f2 leggermente pi\u00f9 competitiva di quella della stagione precedente; ci\u00f2, unito alla presenza di sole 26 vetture in griglia, garant\u00ec al team la qualifica in ogni Gran Premio. Tuttavia, la scuderia cominci\u00f2 ad avere problemi economici sempre pi\u00f9 pressanti, tanto che Gachot, che nel frattempo aveva anche acquistato delle quote del team, fu costretto a cedere il proprio posto a piloti paganti come Giovanni Lavaggi e Jean-Denis D\u00e9l\u00e9traz. I migliori risultati in gara furono due ottavi posti, conquistati da Montermini in Germania e da Gachot in Australia.\nA fine anno, Wiggins decise di ritirarsi dalla Formula 1, a causa delle pesanti perdite economiche e dell'introduzione, a partire dalla stagione seguente, della regola del 107% (che prevedeva che, per qualificarsi, i piloti dovessero far segnare un tempo al massimo pari al 107% di quello ottenuto dal pi\u00f9 veloce): se infatti questa regola fosse stata applicata gi\u00e0 nel 1995, le modeste PR02 sarebbero riuscite a prendere il via solo 4 volte su 34 partecipazioni (17+17).\nDopo la F1.\nAl termine della stagione 1995 il team decise l'abbandono della massima formula e decise di ritornare alla Formula 3000, schierando i piloti Olivier Tichy e Marc Gen\u00e9. Gen\u00e9 lasci\u00f2 il team dopo un incidente a Pau, cos\u00ec che Tichy continu\u00f2 da solo fino all'abbandono del team a met\u00e0 stagione. Nel 1997 Wiggins partecip\u00f2 alla 24 Ore di Le Mans con telaio BRM denominato P301 motorizzato dalla Nissan. A causa del susseguirsi di scarsi risultati, Wiggins chiuse l'attivit\u00e0 nel 1998.\nWiggins and\u00f2 quindi alla Lola e aiut\u00f2 il costruttore nell'avventura nella Champ Car. Grazie a un accordo con lo sponsor Herdez nel 2000 acquist\u00f2 la Bettenhausen Motorsports, ridenominata HVM Racing, che corre tuttora. Nel 2006, Paul Stoddart, il vecchio patron della Minardi, acquis\u00ec una quota del team per ribattezzarlo Minardi Team USA."}
{"id": "668934", "revid": "95448", "url": "https://it.wikipedia.org/wiki?curid=668934", "title": "Muscolo cardiaco", "text": ""}
{"id": "668938", "revid": "767487", "url": "https://it.wikipedia.org/wiki?curid=668938", "title": "Scott Columbus", "text": "Breve storia.\nPrima di entrare a far parte dei Manowar, Scott lavorava in una fonderia che produceva alluminio. Nel 1983 entr\u00f2 nel gruppo con cui produsse gli album Into Glory Ride, Hail to England, Sign of the Hammer, Fighting the World e Kings of Metal. Nel 1990 lasci\u00f2 i Manowar per poi tornare nel 1995, sempre nel ruolo di batterista. Acquisisce per breve tempo la presidenza del team di cricket CFC Genao. Nel mese di luglio 2008 a Bad Arolsen (Germania), in occasione del Magic Circle Festival, la band si esib\u00ec senza Scott, che venne provvisoriamente sostituito da Kenny Earl Edwards (\"Rhino\"), allora batterista degli Holyhell. Pi\u00f9 tardi Scott ha dichiarato di non fare pi\u00f9 parte del gruppo.\nIl 5 aprile 2011, sulla pagina ufficiale di Facebook dei Manowar, \u00e8 comparsa la notizia della morte del batterista.\nIl temporaneo allontanamento di Scott Columbus dai Manowar nel 1989-90.\nLa voce secondo cui Scott Columbus avrebbe dovuto lasciare i Manowar per poter accudire il figlio, sembrerebbe essere stata non pi\u00f9 di un pretesto, almeno stando a quanto lo stesso Scott Columbus dichiar\u00f2 in una intervista del 2010 alla rivista Classic Rock, negando che il figlio fosse mai stato malato, e lasciando intendere che le cause del suo allontanamento fossero state altre. Di fatto, tali ragioni non sono mai state chiarite. All'epoca, lo stesso Scott scelse come suo sostituto Kenny Earl Edwards (presto soprannominato \"Rhino\").\nStile.\nScott \u00e8 conosciuto per i suoi pezzi di batteria estremamente semplici e rocciosi decisamente differenti da quelli pi\u00f9 complessi e rapidi di Rhino che lo sostitu\u00ec temporaneamente nei Manowar per alcuni anni. Chiaro esempio del suo stile \u00e8 la canzone \"Warriors of the World United\" dove Scott esprime un costante portamento del tempo secco e monolitico.\nMorte.\nScott Columbus \u00e8 venuto a mancare il 4 aprile del 2011. La notizia \u00e8 stata diffusa in un primo momento dalla sua fidanzata, ed in seguito confermata sul sito ufficiale dei Manowar.\nI dettagli sulla sua morte non sono mai stati resi pubblici, e sia le dichiarazioni della band, sia le dichiarazioni della sua ragazza, sono sempre state vaghe in merito alla dinamica della scomparsa del loro batterista storico, che non \u00e8 mai stata menzionata. Un suo conoscente ha pubblicato una lettera su blabbermouth.net il 9 aprile 2011, affermando che Columbus si sarebbe suicidato in seguito alla decisione dei Manowar di estrometterlo dalla band e di andare in tour con il loro primo batterista cinquantaquattrenne e con un problema di alcool. Columbus avrebbe voluto diventare una leggenda come i suoi eroi, e si sarebbe impiccato dopo aver avuto una discussione con la sua ragazza.\nLa versione del suicidio \u00e8 stata confermata dalla figlia di Scott, Teresa, in un post su Facebook il 5 aprile 2020."}
{"id": "668952", "revid": "1543377", "url": "https://it.wikipedia.org/wiki?curid=668952", "title": "Cucina pakistana", "text": "La cucina pakistana: nel nord del Pakistan non si usano cibi speziati. Maggiore attenzione \u00e8 invece posta sul pane. Dopo ogni pasto si sorseggia il Qehwa o \"kehwa\", di solito servito in piccoli bicchieri, che ha il sapore di t\u00e8 al gelsomino. Il 'kehwa' \u00e8 popolare soprattutto a Peshawar, la capitale delle North West Frontier Province, per questa ragione \u00e8 anche noto come \"Peshawari Chai\" (Te di Peshawar).\nLa cucine del sud, soprattutto nelle province del Sindh e del Punjab, sono molto speziate. Molti piatti tra i pi\u00f9 apprezzati includono Biryani (riso speziato con carne o pesce), Korma e Pilaf (simile al Biryani ma meno speziato e preparato diversamente).\nNei centri urbani del paese, dove maggiore \u00e8 l'occasione di incontro tra le culture, si inventano nuovi piatti. Le cucine locali ed internazionali, inoltre, non solo stanno acquistando notoriet\u00e0 ma cominciano ad entrare a far parte degli usi della gente. Ad es., molti locali Pakwan (locali dove \u00e8 possibile acquistare piatti pronti) stanno inventando nuovi stili offrendo piatti presi da diverse cucine.\nSebbene la generazione che migr\u00f2 con la creazione del Pakistan abbia portato con s\u00e9 lo stile culinario delle diverse regioni dell'India, i giovani sono oggi molto attratti dal Fast Food o da quelle reinterpretazioni di piatti tipici che consentano di accorciare i tempi di preparazione. \nIn tal senso va menzionata Karachi che per prima cominci\u00f2 a produrre dei masala gi\u00e0 pronti da aggiungere alle preparazioni. Le citt\u00e0 diede origine a molte diverse marche di questi mix di spezie tipici e irrinunciabili per la cucina indiana. Oggi molte di queste sono conosciute e molto apprezzate in diverse parti del mondo.\nLa cucina probabilmente pi\u00f9 amata in tutte le aree del pakistan \u00e8 quella mughlai. Fondamentalmente composta da preparazioni al barbeque con variet\u00e0 di spezie, comprende piatti molto popolari come il pollo \"tikka\", i \"kebab\", i \"chops\", eccetera.\nVariet\u00e0 di pane.\nNella dieta quotidiana di molti pakistani c'\u00e8 un pane piatto e rotondo (roti) ed il Basmati \u00e8 il tipo di riso pi\u00f9 utilizzato. In generale si possono reperire diversi tipi di pane, spesso cotto in tradizionali forni in pietra detti tandoor.\nPiatti principali.\nTra i migliori piatti ci sono il Biryani, il Pullao ed il Nihari, il Haleem, il pollo Karahi, il pollo Tikka, il Kofta, il montone o il pollo Korma, Shab Degh, Chicken/Mutton Handi, chakna. Sajji \u00e8 un piatto Baluchi (Pakistan Occidentale) composto di carni di agnello farcite con riso divenuto popolare in tutto il Paese.\nKebab.\nIl pi\u00f9 evidente influsso del medio oriente nella cucina pakistana \u00e8 certamente il kebob o kebab. Il kabab del Balochistan e del NWFP rassomiglia molto al barbecue afgano ed usa solo sale e coriandolo. Lahore \u00e8 famosa per i suoi kebobs che sono speziati e spesso marinati in una miscuglio di spezie, succo di limone e yoghurt.\nDessert.\nDessert popolari includono il Kulfi, il Falooda, il Kheer ed il Rasmalai. La tradizione pakistana annovera anche una lunga lista di dolci. Alcuni tra i pi\u00f9 popolari sono il Gulab jamun, il Barfi, il Qalaqand e vari tipi di Halva.\nBevande.\nOltre al te, certamente la pi\u00f9 popolare bevanda pakistana, si annoverano anche molte altre bevande analcoliche:"}
{"id": "668953", "revid": "72551253", "url": "https://it.wikipedia.org/wiki?curid=668953", "title": "Beaumaris Bay", "text": "Beaumaris Bay \u00e8 una baia nella zona di Port Phillip, nello stato di Victoria, Australia.\nQuesta baia fa barte di un insieme di insenature presenti tutte nella baia di Port Phillip, che contiene al suo interno anche la baie di Corio Bay, St Kilda Beach, Brighton Beach, Hobson's Bay e altre."}
{"id": "668955", "revid": "206113", "url": "https://it.wikipedia.org/wiki?curid=668955", "title": "I Diavoli", "text": ""}
{"id": "668956", "revid": "46931", "url": "https://it.wikipedia.org/wiki?curid=668956", "title": "Baia di Beaumaris", "text": ""}
{"id": "668959", "revid": "123263247", "url": "https://it.wikipedia.org/wiki?curid=668959", "title": "Armando Plebe", "text": "Biografia.\nSi \u00e8 laureato all'Universit\u00e0 di Torino in Filosofia, poi in Filologia classica nello stesso ateneo e infine di nuovo in Filosofia all'Universit\u00e0 di Innsbruck. Testimone di nozze dell'editore Vito Laterza, grazie alla sua intercessione conobbe Benedetto Croce che lo convinse a pubblicare i suoi scritti e ne sponsorizz\u00f2 l'opera. Nel 1959 cominci\u00f2 la sua carriera universitaria: dopo aver iniziato a Perugia come professore incaricato di Storia della Filosofia, nel 1961 pass\u00f2 all'Universit\u00e0 di Palermo dove \u00e8 stato docente ordinario di storia della filosofia e direttore dell'Istituto alla Facolt\u00e0 di Lettere e Filosofia. Tra il 1970 e il 1973 insegn\u00f2 anche all'Istituto ticinese di alti studi a Lugano.\nAttivit\u00e0 politica.\nFilosofo inizialmente marxista, nei primi anni settanta ha una clamorosa rottura con il pensiero del filosofo tedesco (dovuta anche alla sua contestazione del Sessantotto) e viene annoverato fra i sostenitori dell'anticomunismo politico-culturale di quel periodo; dopo una militanza di due anni con i socialdemocratici di Giuseppe Saragat, aderisce al Movimento Sociale Italiano. Giorgio Almirante lo nomina prima presidente del Fronte Universitario d'Azione Nazionale e poi responsabile del settore cultura dell'MSI-DN. Successivamente Plebe fu eletto senatore della Repubblica nel 1972 nelle file del MSI-DN in Piemonte e rieletto nel 1976; in quell'anno il leader missino lo include nella Rappresentanza italiana al Parlamento europeo.\nNel gennaio 1977 rompe anche con il MSI, aderendo al gruppo parlamentare scissionista Democrazia Nazionale (ma rest\u00f2 indipendente dal partito DN). Non rieletto con DN nel 1979, lascia la competizione politica attiva. Nel 1977 aveva chiesto anche l'iscrizione al Partito Radicale, ma dopo un'accesa votazione il partito gli neg\u00f2 la tessera. \nGli ultimi anni.\nTerminata l'esperienza parlamentare torn\u00f2 a insegnare all'Universit\u00e0 di Palermo.\nStorico della filosofia, in particolare del pensiero greco e di Aristotele.\n, negli anni 2000 Plebe \u00e8 editorialista del quotidiano \"Libero\". \nPur sposato e padre di tre figli, in un'intervista concessa a Giampaolo Pansa ha dichiarato d'aver avuto esperienze omosessuali negli anni Settanta. Si definiva come un illuminista scettico sostenitore d'un anarchismo intellettuale. Fra gli studiosi con cui ha collaborato, egli riconosce come propri allievi Gianni Puglisi, Pietro Emanuele e Piero De Giovanni ."}
{"id": "668960", "revid": "367445", "url": "https://it.wikipedia.org/wiki?curid=668960", "title": "Generalitat de Catalunya", "text": "La Generalit\u00e0 della Catalogna (in catalano: Generalitat de Catalunya) \u00e8 il nome con cui viene indicato il sistema amministrativo-istituzionale per il governo catalano.\nGli organi che la compongono sono: il Parlamento della Catalogna, il Consiglio esecutivo della Catalogna (detto anche Governo), il presidente della Generalit\u00e0 e altri organi minori che sono contemplati dallo statuto d'autonomia della Catalogna e da altre leggi.\nIstituzioni.\nIl Parlamento.\nIl Parlamento della Catalogna (in catalano \"Parlament de Catalunya\") rappresenta l'organo legislativo e di controllo della Generalit\u00e0. Esso \u00e8 rappresentativo del popolo catalano. La funzione legislativa pu\u00f2 essere esercitata direttamente da esso, oppure tramite l'approvazione delle proposte presentate dalla Generalit\u00e0. La funzione di controllo \u00e8 fondamentalmente di contrappeso politico al potere del Governo della Generalit\u00e0. In pi\u00f9 il Parlamento ha anche un ruolo di stimolo dell'azione politica del Governo stesso.\nAltre competenze di minor rilievo sono affidate al Parlamento dalla legislazione e dallo statuto d'autonomia della Catalogna.\nHa sede nella citt\u00e0 di Barcellona, nel Parco della Cittadella.\nIl presidente della Generalit\u00e0.\nIl presidente della Generalit\u00e0 (in catalano \"President de la Generalitat\") \u00e8 la massima espressione della rappresentazione di questa e rappresenta a sua volta lo Stato spagnolo in Catalogna. Il suo compito \u00e8 quello di dare impulso e coordinamento all'attivit\u00e0 del Governo o Consiglio esecutivo.\nAl presidente spetta il titolo di \"Signore Molto Onorevole\" (in catalano \"Molt Honorable Senyor\").\nIl capo dell'opposizione in Catalogna.\nLa figura del capo dell'opposizione \u00e8 rappresentata dal membro del Parlamento della Catalogna che sia presidente del gruppo parlamentare dell'opposizione con pi\u00f9 seggi nel Parlamento. Le sue funzioni sono quelle di essere consultato, per iniziativa del presidente della Generalit\u00e0, sui temi pi\u00f9 rilevanti per la Catalogna. Il capo dell'opposizione ostenta anche il ruolo di proporre miglioramenti all'azione di governo.\nIl Consiglio esecutivo.\nIl Consiglio esecutivo della Catalogna (in catalano \"Consell executiu de Catalunya\" o \"Govern de Catalunya\") \u00e8 l'organo titolare dell'azione politica e dell'amministrazione della Generalit\u00e0, essendo in possesso della funzione esecutiva.\nIl Consiglio delle garanzie statutarie.\nIl Consiglio delle garanzie statuarie (in catalano \"Consell de Garanties Estatut\u00e0ries\"), definizione che ha sostituito la vecchia denominazione di \"Consell Consultiu\", \u00e8 un organismo di natura consultiva che prende in esame, nei casi stabiliti dalla legge, l'aderenza allo Statuto d'autonomia dei progetti e delle proposte di legge che sono sottoposte al dibattito e all'approvazione da parte del Parlamento."}
{"id": "668961", "revid": "21880", "url": "https://it.wikipedia.org/wiki?curid=668961", "title": "Leone delle caverne della Siberia orientale e della Beringia", "text": ""}
{"id": "668969", "revid": "834", "url": "https://it.wikipedia.org/wiki?curid=668969", "title": "Uccelli di rovo 2 - La storia mai raccontata", "text": ""}
{"id": "668977", "revid": "106908", "url": "https://it.wikipedia.org/wiki?curid=668977", "title": "Jayavarman VII", "text": "Figlio di Dharanindravarman II e di sua moglie Sri Jayarajacudamani, regn\u00f2 sull'Impero Khmer approssimativamente dal 1181 al 1215. Non ci sono testimonianze certe sui primi trent'anni di vita. Si un\u00ec in matrimonio con Jayarajadevi e dopo la sua morte si spos\u00f2 con sua cognata Indradevi. Sembra che sia il padre che entrambe le sue spose, tutti e tre di fede buddista, ebbero grossa influenza sulla sua condotta politica e spirituale. In precedenza soltanto un altro sovrano khmer, Suryavarman I, pare abbia professato il buddhismo.\nPrima parte della vita di Jayavarman VII.\nLa storiografia tradizionale riporta che, dopo la morte del padre, anzich\u00e9 impegnarsi attivamente per assurgere al trono, visse un paio di decenni dell'et\u00e0 adulta nel territorio dei Cham, nell'attuale Vietnam centrale, forse ferito in un combattimento con i Cham, forse in esilio volontario.\nGi\u00e0 famoso per le sue virt\u00f9 militari, rientr\u00f2 in patria alla notizia di una congiura interna ordita da militari contro Yasovarman II, suo cugino, che era succeduto a suo padre secondo una prassi consolidata nella dinastia Mahidharapura.\nGiunse a cose fatte e parve accettare la supremazia dell'usurpatore Tribhuvanadityavarman, rimanendo in attesa della sua occasione, che arriv\u00f2 una decina di anni pi\u00f9 tardi, in occasione dell'invasione dei Cham.\nGuerra contro i Cham e assunzione del titolo di sovrano dei Khmer.\nNel 1177 i Cham, nemici storici dei regni Khmer e vittime di numerose invasioni, con una mossa a sorpresa risalirono con un potente esercito il Mekong fino al Tonl\u00e9 Sap e saccheggiarono la capitale Yasodharapura, nell'odierno sito di Angkor. Tribhuvanadityavarman fu ucciso e l'invasione si ripet\u00e9 l'anno seguente.\nRiunite diverse fazioni in un esercito di liberazione, Jayavarman nel 1181 riconquist\u00f2 la capitale ed assunse la sovranit\u00e0. Secondo tale datazione a quell'epoca aveva superato i 60 anni. Durante l'opera di riconquista la citt\u00e0 venne bruciata, essendo le case comuni costruite in legno, cos\u00ec che Jayavarman VII dovette procedere in seguito alla rifondazione della capitale.\nJayavarman VII grande costruttore.\nUna volta sovrano, tra le prime costruzioni intraprese vi fu il tempio di Ta Prohm, dedicato alla madre, sul lato meridionale del Baray orientale, attualmente prosciugato. Secondo le iscrizioni, fu consacrato nel 1186 ed alla sua gestione ordinaria prendevano parte 80000 persone.\nUn secondo complesso, che sembra abbia avuto anche la funzione di centro amministrativo, \u00e8 quello di Preah Khan (\"Spada sacra\"), dedicato alla memoria del padre nel 1191. Venne edificato nei pressi del \"b\u00e0r\u00e0y\" Jayatataka, attualmente prosciugato, al centro del quale sorge il tempio di Neak Pean, anch'esso attribuito a questo sovrano. Seppure di modeste dimensioni, \u00e8 considerato uno dei templi pi\u00f9 belli di Angkor.\nTra le innumerevoli costruzioni attribuitegli, sia in Angkor Thom che altrove, si ricordano qui numerosi bacini artificiali (\"b\u00e0r\u00e0y\"), la Terrazza degli Elefanti, la Terrazza del Re lebbroso e il Banteay Kdei.\nDi religione buddhista della corrente Mahayana, per proteggere la nuova capitale Indrapattha da lui fondata, oggi conosciuta come Angkor Thom, la cinse di un muro di forma quadrata alto 8 metri e lungo 12\u00a0km (\"jayagiri\") ancora oggi visibile, in cui si aprivano 5 enormi porte alte 20 metri, e di un ampio fossato largo pi\u00f9 di 100 metri.\nEssa ingloba parte della citt\u00e0 precedente, come testimoniato dalla presenza entro le mura del preesistente Baphuon, che probabilmente si trovava nella zona centrale dell'antica capitale.\nAl centro di Angkor Thom si trova una delle costruzioni pi\u00f9 importanti di tutto il sito, il \"tempio-montagna\" ora noto come Bayon. Centro spirituale del regno e mausoleo del sovrano, edificato in fasi successive nella seconda met\u00e0 del regno, \u00e8 caratterizzato da numerose guglie (attualmente ne restano in piedi 37, ma originariamente si stima siano state 49 o 54), che riportano ai quattro lati il volto del Bodhisattva Avalokite\u015bvara, nell'effigie del volto del sovrano, che vi si identifica. Costruito su tre livelli, le mura dei primi due sono ornate da importanti bassorilievi che raffigurano non soltanto scene della guerra contro i Cham, compresa una battaglia navale, ma anche rappresentazioni figurative della vita quotidiana al tempo dell'impero Khmer.\nTra le molte costruzioni fuori Angkor attribuite a questo sovrano spicca per dimensioni e particolari costruttivi il complesso di Banteay Chhmar, una sessantina di km a nord di Sisophon, a una ventina di km dal confine thailandese. Dedicato da Jayavarman ad un figlio morto in guerra, il principe Indravarman, e a quattro suoi generali, si tratta di un complesso con un'estensione paragonabile a quella di Angkor Thom: il fossato esterno racchiudeva un'area di 2,2\u00a0km per 2,4\u00a0km recintata da un muro, con al centro il tempio vero e proprio, attorniato da 8 santuari periferici. Sul lato orientale presenta un baray di 1,7\u00a0km per 1\u00a0km. Data la vicinanza al confine thailandese, il tempio negli anni Novanta \u00e8 stato oggetto di numerosi furti e vandalismi. Attualmente \u00e8 attivo un progetto del Global Heritage Fund per la conservazione ed il restauro del sito.\nUn altro imponente complesso collegato a questo sovrano si trova in una zona remota e difficile da raggiungere nella provincia di Preah Vinear, circa 100\u00a0km a est di Angkor, in quello che sembra fosse a quell'epoca un centro amministrativo e religioso secondo per importanza solo alla capitale e ad essa unito da un'importante strada lastricata. \u00c8 chiamato Preah Khan (di) Kompong Svay o Prasat Bakan. Poich\u00e9 da questo complesso fu sottratto il busto attualmente custodito nel Museo Nazionale di Phnom Penh, alcuni studiosi suppongono che abbia vissuto qui prima di diventare Chakravartin (\"Re del Mondo\", secondo un rito di tradizione indiana), ovvero Imperatore Khmer.\nJayavarman VII non si limit\u00f2 a costruire edifici religiosi ed amministrativi, ma ampli\u00f2 la rete di strade lastricate che univa le diverse province alla capitale e, secondo l'elogio a lui tributato dal figlio, distribu\u00ec sul territorio 121 edifici per il ristoro dei viaggiatori, le \"Dharmasala\" (\"Case del Fuoco\") e 107 ospedali, nel chiaro intento di migliorare le condizioni di vita della popolazione.\nJayavarman VII grande condottiero.\nNei primi anni del regno, il sovrano pare si trov\u00f2 a dover affrontare una serie di contrattacchi dei Cham, che risolse a suo favore invadendo il regno Champa e conquistandone la capitale Vijaya nel 1191. Tradusse ad Angkor come prigioniero il re dei Cham Jaya Indravarman IV e divise il paese in due, mettendo a capo di una parte un suo cognato e dell'altra un principe Cham che aveva combattuto come suo generale.\nSotto la sua guida, l'Impero Khmer conobbe un periodo di grande espansione, assumendo il controllo dell'odierno Laos meridionale e di parte della penisola malese e della Birmania.\nProblemi con le datazioni e versioni alternative.\nI dati storici disponibili sono un misto di datazioni incredibilmente precise (le iscrizioni di alcuni templi riportano il giorno esatto della loro consacrazione) e di testi ed evidenze archeologiche molto pi\u00f9 ambigui e difficili da interpretare. Per questo motivo, molte datazioni di avvenimenti della vita di Jayavarman prima e dopo l'ascesa al trono sono oggetto di congetture e deduzioni, spesso basate su fonti di origine cinese e cham.\nCi\u00f2 che si d\u00e0 per verit\u00e0 storica accertata \u00e8 che re Suryavarman II (\"Scudo di Sole\"), costruttore di Angkor Wat, mor\u00ec entro i primi anni del decennio del 1150 e gli succedette re Yashovarman II, che venne spodestato da Tribhuvanadityavarman (\"Protetto dai Tre Soli\"), considerato un usurpatore. Tutti e tre questi sovrani sono menzionati in modo sufficientemente chiaro in iscrizioni Khmer.\nUna minoranza di studiosi negli ultimi decenni ha sottoposto a una critica profonda la versione tradizionale, attribuibile in buona parte all'opera di studiosi francesi, tra i quali Georges Masp\u00e9ro, Louis Finot, George Coed\u00e8s e Bernard Philippe Groslier (in ordine approssimativamente cronologico), ritenendo che la biografia di Jayavarman anteriore all'assunzione della sovranit\u00e0 nel 1181 e la sua genealogia possano essere state riscritte ad arte, per giustificare a posteriori i suoi diritti sul trono, e che la qualifica del padre di Jayavarman, Dharanindravarman II, come re Khmer non sia affatto certa.\nCome pure viene messo in dubbio l'andamento cronologico e il significato stesso delle guerre tra Impero Khmer e regno Champa, proponendo piuttosto che si sia trattato di una serie di guerre tra fazioni Khmer e Cham con alleanze intrecciate (come parrebbero suggerire anche alcuni bassorilievi del Bayon e la presenza di generali Cham alla guida di truppe Khmer gi\u00e0 ai tempi di Suryavarman II).\nIn sostanza il periodo tra la morte di Suryavarman II e l'ascesa al potere di Jayavarman sembra essere stato un periodo di lotte interne, caratterizzato comunque dalla continuazione di una politica di espansione verso la costa vietnamita, e quindi a un peggioramento delle relazioni preesistenti con i Cham, che si ricollega al riallacciarsi di rapporti politici e commerciali con la Cina operato da Suryavarman II. Ci sono comunque pochissime iscrizioni e testimonianze Khmer riferibili a quest'epoca di circa quarant'anni.\nLa storiografia ufficiale propone come data dell'occupazione Cham della capitale Yasodharapura il 1177. I Cham, che avevano subito numerose invasioni dai sovrani Khmer, risalirono con un esercito il Mekong fino al Tonl\u00e9 Sap, invasero e occuparono il territorio e la citt\u00e0 di Yashodharapura. Jayavarman VII divent\u00f2 re nel 1181, dopo averli ricacciati nelle loro terre. Tuttavia buona parte del sostegno a questa tesi giunge da fonti cinesi, la cui attendibilit\u00e0 \u00e8 contestata da Michael Vickery.\nSuccessori ed eredit\u00e0 spirituale di Jayavarman VII.\nJayavarman mor\u00ec all'incirca nel 1215, all'avanzata et\u00e0 di 85-90 anni, secondo la datazione ufficiale.\nGli succedette Indravarman II, del quale non si hanno praticamente notizie. Gli vengono attribuiti gli allargamenti di alcuni templi di Jayavarman e un'iscrizione cita come data della sua morte il 1143. La mancanza di citazioni autocelebrative ha spinto David P. Chandler a ipotizzare che Indravarman potesse essere il Re Lebbroso presente nelle leggende cambogiane e in riferimenti storici successivi.\nA Indravarman II succedette Jayavarman VIII, che mise fine all'epoca di tolleranza religiosa instaurata da Jayavarman e attu\u00f2 un deciso ritorno all'induismo, che si esplic\u00f2 anche nella distruzione di molte migliaia di statue del Buddha e dei riferimenti ai suoi predecessori buddisti.\nAllorch\u00e9 la Cambogia divenne uno stato buddista, ader\u00ec al Buddhismo Theravada anzich\u00e9 alla corrente Buddhismo Mahayana seguita da Jayavarman VII.\nAncora oggi Jayavarman VII \u00e8 un potente e rispettato simbolo dell'orgoglio nazionale cambogiano, sia per le conquiste militari e civili che per l'interesse dimostrato nella prosperit\u00e0 del suo popolo. La leggenda che lo dipinge come \"Buddharaja\", ovvero sovrano-Buddha, che privilegia la compassione all'esercizio spietato del potere, \u00e8 incarnata nelle diverse statue che lo raffigurano nella classica posizione meditativa buddhista."}
{"id": "668982", "revid": "339392", "url": "https://it.wikipedia.org/wiki?curid=668982", "title": "Kathleen Jones", "text": ""}
{"id": "668983", "revid": "1543377", "url": "https://it.wikipedia.org/wiki?curid=668983", "title": "Orizzonte pedologico", "text": "Un orizzonte pedologico \u00e8 uno strato ben identificabile di suolo, distinguibile dagli altri sopra e sottostanti. Quando la pedogenesi prevale sulla morfogenesi, formando un suolo detto maturo, i movimenti verticali di acqua, minerali e sostanza organica, possono creare locali accumuli o impoverimenti per lisciviazione di alcuni di questi componenti, che caratterizzano gli orizzonti. In questo senso essi si distinguono dagli strati tipici della sedimentologia, costituiti semplicemente da depositi in sequenza.\nTipi di orizzonti.\nGli orizzonti pedologici vengono distinti comunemente utilizzando alcune lettere (maiuscole), riguardo ai differenti \"tipi principali\", e minuscole per definire dei \"sottorizzonti\" pi\u00f9 specifici:\nEsistono anche orizzonti che manifestano simultaneamente caratteristiche di due, chiamati orizzonti di transizione e indicati con le due lettere (es. si indica con AB un orizzonte dominato da propriet\u00e0 tipiche degli A, ma con presenza anche di propriet\u00e0 B, separati da linee diagonali o curve).\nSuffissi/sottorizzonti.\nI suffissi sono indicati per meglio definire le caratteristiche di un singolo orizzonte; si scrivono con lettere minuscole, a fianco della lettera maiuscola che segnala il tipo principale di orizzonte.\nSegue un elenco di suffissi:\nSecondo alcuni autori si possono usare alcuni suffissi aggiuntivi, in caso di situazioni molto specifiche, come ma (orizzonte con accumulo di marna), co (presenza di materiali fecali di animali marini), di (orizzonte con presenza di materiali silicei di origine marina).\nOrizzonte diagnostico.\nSi definisce orizzonte diagnostico un orizzonte pedologico utilizzato per distinguere e classificare i differenti tipi di suolo. Il concetto di orizzonte diagnostico \u00e8 basilare, quindi, in tutte le tassonomie pedologiche sviluppate nel mondo."}
{"id": "668985", "revid": "1381093", "url": "https://it.wikipedia.org/wiki?curid=668985", "title": "Megasalvi", "text": "Megasalvi \u00e8 il primo album in studio del cantante italiano Francesco Salvi, pubblicato nel 1989 dalla Five Record.\nLa canzone \"C'\u00e8 da spostare una macchina\" era la sigla di apertura del \"MegaSalviShow\" ed \u00e8 stata premiata con il disco d'oro nel 1989. Il videoclip diretto da Paolo Zenatello ha vinto il Telegatto per la migliore sigla televisiva dell'anno nel 1989. Dal 2006 \u00e8 la sigla della rubrica \"I furbetti del quartierino\", in onda ogni mattina su Radio 24 all'interno della trasmissione \"Viva voce\". La canzone \u00e8 stata omaggiata anche di una cover da parte di Benito Urgu, dal titolo \"C'\u00e8 da spostare una pecora\".\n\"Esatto!\" \u00e8 la canzone che ha presentato al Festival di Sanremo 1989, classificandosi in 7\u00aa posizione.\nL'album \u00e8 stato premiato con il disco di platino."}
{"id": "668987", "revid": "648716", "url": "https://it.wikipedia.org/wiki?curid=668987", "title": "Locomotiva FS 270", "text": "Le locomotive FS 270 erano un gruppo di locomotive a vapore della Rete Adriatica (RA) reimmatricolate poi nelle Ferrovie dello Stato (FS).\nProgettate dall'ufficio studi di Firenze della RA per il servizio di linea al traino dei treni merci, esse costituirono una interpretazione italiana del tipo francese delle \"Bourbonnais\" sviluppato dalla societ\u00e0 \"Paris-Lyon par le Bourbonnais\" (poi confluita nella Compagnie Paris-Lyon-M\u00e9diterran\u00e9e), che fu caratterizzato dal rodiggio C e dal tender separato, molte delle quali fin dal 1864 erano state importate per far servizio in Italia&lt;ref name=\"DamenNaglieriPirani1971/91\"&gt;.&lt;/ref&gt;&lt;ref name=\"Briano1977B/44-47\"&gt;.&lt;/ref&gt;&lt;ref name=\"Turchi1980A/26\"&gt;.&lt;/ref&gt;.\nVennero utilizzate per la trazione di treni viaggiatori e merci di media composizione su linee pianeggianti o mediamente acclivi&lt;ref name=\"Bonazzelli1959/19\"&gt;.&lt;/ref&gt;.\nDa esse deriv\u00f2 il progetto del gruppo 350 bis RA, poi 290 FS, l'ultimo esemplare del quale \u00e8 conservato nel Museo nazionale ferroviario di Pietrarsa.\nPremesse.\nLe locomotive a vapore poi conosciute come Bourbonnais vennero progettate e costruite nel 1854-1855&lt;ref name=\"Greggio1977/60\"&gt;.&lt;/ref&gt; (secondo un'altra fonte nel 1856&lt;ref name=\"Briano1977B/44\"&gt;.&lt;/ref&gt;) dalla K\u00f6chlin di Mulhouse per conto della societ\u00e0 ferroviaria francese \"De Paris \u00e0 Lyon par le Bourbonnais\". Erano locomotive di rodiggio C con tender per servizi di linea, sviluppavano una potenza di 350\u00a0CV e potevano raggiungere una velocit\u00e0 massima di 50\u00a0km/h.\nPoich\u00e9 nell'esercizio delle linee dei Giovi e della Porrettana le locomotive allora in uso stavano dimostrando i loro limiti, la Societ\u00e0 per le Ferrovie dell'Alta Italia (SFAI) decise di integrare il proprio parco con locomotive pi\u00f9 potenti. Dato che le fabbriche italiane non erano ancora in grado di far fronte a tali commesse l'azienda risolse di rivolgersi all'industria estera. Sicch\u00e9, tra il 1864 e il 1873, vennero importate 166 locomotive del tipo Bourbonnais costruite da K\u00f6chlin, Cockerill, Schneider e Parent &amp; Schaken.\nSuccessivamente, su progetto dell'Ufficio d'Arte della SFAI, tali macchine vennero potenziate allungando la caldaia (che cos\u00ec fu messa in grado di sviluppare dapprima 400 e poi 450 CV), dotandole di un tender pi\u00f9 capiente e sostituendo il tettuccio di riparo del posto del macchinista e del fuochista con una cabina chiusa su tre lati.\nSulla base delle macchine cos\u00ec potenziate tra il 1877 e il 1884 la SFAI introdusse nel proprio parco altre 104 locomotive costruite da Sigl, Pietrarsa, Henschel, Ansaldo, Vulcan e Hannoversche Maschinenfabrik. Numerate SFAI 800-1180, nel 1885 vennero divise tra la Rete Mediterranea (diventando RM 3201-3900) e la Rete Adriatica (dove costituirono il gruppo RM 3900). Nel 1905 79 unit\u00e0 ex RA e 315 unit\u00e0 ex RM costituirono il gruppo 215 FS, di cui nel 1922 esistevano ancora 129 unit\u00e0&lt;ref name=\"Briano1977B/45\"&gt;.&lt;/ref&gt;.\nIl tipo costruttivo delle Bourbonnais, avente le caratteristiche di massima dei vari gruppi SFAI, fu diffuso oltre che presso le RA e le RM anche presso altre aziende ferroviarie italiane (Strade Ferrate Meridionali, Strade Ferrate Romane e Rete Sicula) e costruito anche da industrie italiane. Le unit\u00e0 pervenute alle FS vi costituirono i gruppi 185, 190, 200, 206, 215, 216, 255, 260, 265, 268, 270 e 290.\nProgetto.\nA differenza dei precedenti gruppi di Bourbonnais entrati in servizio in Italia, il gruppo RA 350 fu progettato interamente dall'Ufficio Studi Locomotive di Firenze della Rete Adriatica&lt;ref name=\"FS1983/83\"&gt;.&lt;/ref&gt;&lt;ref name=\"Cornol\u00f21998/161\"&gt;.&lt;/ref&gt;.\nL'esperienza progettuale degli ingegneri dell'Ufficio permise di sviluppare un progetto la cui impostazione generale fu debitrice solo nelle linee generali del tipo originale francese. Trattandosi, quindi, di un ripensamento con elementi originali di uno schema ormai maturo, esso trov\u00f2 le ditte costruttrici gi\u00e0 pronte ad avviare le linee di costruzione e ci\u00f2 consent\u00ec di completare le consegne di tutte e 130 le macchine ordinate in soli quattro anni.\nSecondo il Kalla-Bishop diversi elementi del progetto sono ascrivibili all'inizio del programma di unificazione dei tipi avviato dall'ufficio di Firenze. Inquadrabile nella scelta di progettare macchine che privilegiassero l'economicit\u00e0 complessiva dell'esercizio, esso, nel Novecento, avrebbe avuto il suo massimo sostenitore in Giuseppe Bianchi&lt;ref name=\"KallaBishop1986/23\"&gt;.&lt;/ref&gt;.\nIl limitato carico per sala (14,4, 14,5 e 14,7\u00a0t per ognuna delle sale motrici) fu determinato dalla modesta resistenza delle travate metalliche della maggioranza dei ponti della rete&lt;ref name=\"FSAlbum1915v2/41-43\"&gt;.&lt;/ref&gt;&lt;ref name=\"Diegoli1961/674\"&gt;.&lt;/ref&gt;.\nCaratteristiche.\nLe locomotive RA 350 erano macchine che, per le caratteristiche della caldaia, del motore e del rodiggio, che aveva tre sale di medio diametro, potevano sviluppare la potenza di regime alla velocit\u00e0 di 30\u00a0km/h. Perci\u00f2 vennero destinate al servizio di linea per la trazione dei treni viaggiatori (accelerati), dei treni merci e per il servizio di spinta sulle linee di valico.\nLa caldaia, che generava vapore saturo, fu progettata a nuovo dalla RA e fu dotata di un nuovo tipo di forno, impiegato come ricambio anche per le locomotive RS 251-256, poi FS 269. Essa aveva le stesse caratteristiche di quella del futuro gruppo 290 FS.\nMacchine a semplice espansione, avevano un motore con due cilindri gemelli esterni al telaio mentre i cassetti e il meccanismo della distribuzione, del tipo Stephenson a eccentrici, erano interni al telaio.\nErano dotate del freno a vuoto non automatico.\nLe unit\u00e0 numerate FS 2701-2790 furono dotate di un tender a tre sale, lungo 6\u00a0880\u00a0mm, avente una massa di 28,3\u00a0t e contenente una scorta di 10\u00a0500\u00a0l d'acqua e 4,7\u00a0t di carbone, interscambiabile con quello dei gruppi 451 e 545 FS&lt;ref name=\"FSAlbum1915v2/41\"&gt;.&lt;/ref&gt;. Quelle numerate FS 2791-2820 avevano un tender a tre sale, lungo 6\u00a0880\u00a0mm, avente una massa di 29,7\u00a0t e contenente una scorta di 10\u00a0500\u00a0l d'acqua e 4,7\u00a0t di carbone, interscambiabile con quello dei gruppi FS 451, 545 e 550 FS&lt;ref name=\"FSAlbum1915v2/42\"&gt;.&lt;/ref&gt;. Infine, quelle numerate FS 2821-2830 ebbero in tender a due sale, lungo 6\u00a0360\u00a0mm, con massa di 22\u00a0t e scorte di 8\u00a0000\u00a0l d'acqua e 3,2\u00a0t di carbone&lt;ref name=\"FSAlbum1915v2/43\"&gt;.&lt;/ref&gt;.\nCostruzione.\nIl gruppo fu costituito da 130 macchine numerate RA 3501-3630 suddivise in tre serie: 3501-3590, costruite tra il 1888 e il 1889, con tender a tre sale; 3591-3620, costruite tra il 1889 e il 1890, con tender a tre sale; e 3621-3630, costruite nel 1891, con tender a due sale.\nLe unit\u00e0 3621-3630 furono dotate del tender a due sale, che consentiva una minore autonomia ma riduceva il peso morto a vantaggio dello sforzo di trazione e consentiva la loro giratura su piattaforme di piccolo diametro, al fine della loro assegnazione al servizio di spinta sulle linee con forti acclivit\u00e0.\nLa costruzione fu eseguita da Ansaldo (34 unit\u00e0), Breda (44 unit\u00e0), Sigl (11 unit\u00e0), Alsaziana (11 unit\u00e0), Neilson (20 unit\u00e0) e Hannoversche Mfbk (10 unit\u00e0). Le commesse assegnate all'Ansaldo e alla Breda testimoniano che le fabbriche italiane erano ormai in grado di sostenere la concorrenza straniera.\nEsercizio.\nServizi.\nLe 350 RA prestarono servizio inizialmente sulle linee irradiantisi da Fabriano e sulla linea Roma-Ancona.\nNel 1905 tutte le 130 locomotive passarono alle FS e costituirono il gruppo 270, con numerazione da 2701 a 2830, nel 1919 sostituita da quella definitiva 270.001-270.130.\nDurante la Prima guerra mondiale fu frequente l'impiego del gruppo al traino dei treni militari (tradotte e treni di rifornimenti).\nLe 270 FS iniziarono ad essere radiate a partire dal 1925. Poco dopo il 1930 le ultime venti (ventidue secondo il Kalla-Bishop) erano ancora in servizio sulle linee irradiantisi da Mantova.\nDepositi.\n1888-1898: Fabriano e Ancona.\n1930: Mantova.\nConservazione museale.\nNessuna unit\u00e0 \u00e8 stata conservata.\nIl gruppo RA 350 nella cultura mediatica.\nL'unit\u00e0 3541 \u00e8 entrata nell'immaginario collettivo grazie a un incidente, cantato da Francesco Guccini nella canzone La locomotiva.\nIl fuochista Pietro Rigosi, ventottenne, sposato con figli, senza particolari problemi personali, nel pomeriggio del 20 luglio 1893 durante una sosta nella stazione di Poggio Renatico (presso la quale Rigosi lavorava), approfittando di un allontanamento del macchinista titolare Carlo Rimondini, sganci\u00f2 la locomotiva RA 3541 dal treno merci 1343, la avvi\u00f2 e la lanci\u00f2 in corsa sulla linea tra Poggio Renatico e Bologna.\nUn dispaccio alle ore 16.45 ordin\u00f2 alle stazioni sulla linea di dare il passo alla macchina, e di instradarla su un binario morto appena se ne fosse presentata d'occasione. Inizialmente si pens\u00f2 ad una macchina non condotta e mossa dal vapore residuo, ma poich\u00e9 la velocit\u00e0 aumentava fu chiaro che a bordo c'era qualcuno che stava alimentando la caldaia. Rigosi, inoltre, aveva bloccato il fischio in posizione di funzionamento.\nRigosi, dopo aver lanciato la macchina a 50\u00a0km/h, usc\u00ec dalla cabina e, percorrendo la passerella esterna della caldaia, raggiunse il fronte della macchina. Nella stazione di Bologna la locomotiva fu instradata su un binario morto e si schiant\u00f2 contro un treno fermo, composto da sei carri merce e da una vettura di prima classe.\nLa macchina, danneggiata nell'urto, venne poi riparata e rimessa in servizio. Con le altre pass\u00f2 alle FS come 2741, e poi come 270.041.\nIl Rigosi, rimasto schiacciato fra i due veicoli, si salv\u00f2 e fu ricoverato in ospedale. Fu sottoposto a un intervento di amputazione di una gamba e rimase sfigurato in viso. Dopo due mesi venne dimesso dall'ospedale ed esonerato dal servizio in ferrovia per motivi di salute. Non svel\u00f2 mai i motivi del suo gesto. I giornali lo interpretarono come atto di pazzia. , basandosi sulla frase \"Che importa morire? Meglio morire che essere legato!\" da lui pronunziata durante un colloquio con un cronista della \"Gazzetta piemontese\" alcuni pensano che lo abbia fatto per protesta contro le divisioni sociali."}
{"id": "668991", "revid": "22356", "url": "https://it.wikipedia.org/wiki?curid=668991", "title": "Panthera youngi", "text": "Panthera youngi \u00e8 un felide estinto, appartenente al genere \"Panthera\".\nStoria.\n\u00c8 nota per i suoi resti ritrovati a Choukoutien, nella Cina nordorientale, e visse circa 350.000 anni fa.\nI dati recensiti nel 1969 suggeriscono che il leone americano, il leone delle caverne eurasiatico e la grossa \"Panthera youngi\" cinese siano conspecifici. Comunque, alcuni scienziati non sono sicuri che \"P. youngi\" sia un leone e la identificano come una tigre primitiva o perfino come un leopardo."}
{"id": "668997", "revid": "2175", "url": "https://it.wikipedia.org/wiki?curid=668997", "title": "Stereoregolarit\u00e0", "text": ""}
{"id": "669001", "revid": "174925", "url": "https://it.wikipedia.org/wiki?curid=669001", "title": "Teorema di Stolz-Cesaro", "text": "In matematica, il teorema di Stolz-Cesaro, il cui nome \u00e8 dovuto a Otto Stolz e Ernesto Cesaro, \u00e8 un criterio per dimostrare la convergenza di una successione.\nSiano formula_1 e formula_2 due successioni di numeri reali. Se formula_3 \u00e8 una successione positiva, strettamente crescente, illimitata, ed esiste il seguente limite:\nallora esiste anche il limite:\nLa forma generale del teorema \u00e8 la seguente. Se formula_6 e formula_7 sono due successioni tali che formula_3 \u00e8 monotona e non limitata, allora:\nIl teorema di Stolz\u2013Cesaro pu\u00f2 essere considerato come una generalizzazione della somma di Cesaro, ma anche come una sorta di regola di de l'H\u00f4pital per successioni, vedendo le differenze come approssimazioni delle derivate al primo ordine.\nPonendo formula_10 si ottiene la somma di Cesaro "}
{"id": "669010", "revid": "104218870", "url": "https://it.wikipedia.org/wiki?curid=669010", "title": "PalaRossini", "text": "Il PalaRossini (o PalaPrometeo) \u00e8 il principale palazzo dello sport della citt\u00e0 di Ancona, con una capienza di posti a sedere (parterre escluso).\n\u00c8 situato nel quartiere di Passo Varano, nella periferia sud di Ancona, nei pressi dello Stadio del Conero con i quali crea il \"complesso sportivo Anconetano\" che, per via della sua localizzazione tra le campagne del Conero (che domina dall'alto il complesso) fu soprannominato da Bruno Pizzul \"la bomboniera dello sport italiano\".\nIl palazzetto \u00e8 intitolato a Galliano Rossini (detto Liano), tiratore olimpionico anconetano, che ha vinto la medaglia d'oro a Melbourne 1956 e l'argento a Roma 1960 ed ospita, oltre che eventi sportivi, concerti, spettacoli ed altri eventi culturali.\nDal 30 settembre al 2 ottobre 2010 si sono svolte alcune partite del campionato mondiale di pallavolo maschile 2010.\nNelle stagioni di Serie A 2011-2012 e 2012-2013, il PalaRossini ha ospitato la Sutor Montegranaro in tutti i suoi match casalinghi.\nNella stagione 2016-2017 ospita le partite interne del Basket Recanati in Serie A2.\nAttualmente \u00e8 sede degli allenamenti e delle partite casalinghe della Stamura Ancona in Serie B e dell\u2019Ancona Basket in Serie B femminile.\nDal 2015, per motivi di sponsorizzazione, il Palasport \u00e8 stato ribattezzato \u201cPala Prometeo Estra Liano Rossini\u201d."}
{"id": "669012", "revid": "767487", "url": "https://it.wikipedia.org/wiki?curid=669012", "title": "Limitiamo i danni", "text": "Limitiamo i danni \u00e8 il secondo album di Francesco Salvi, pubblicato nel 1990.\n\"A\" \u00e8 la canzone che l'artista ha presentato al Festival di Sanremo 1990, in abbinamento con Papa Winnie.\n\"Ti ricordi di me?\" \u00e8 la canzone che ha fatto da colonna sonora del film \"Vogliamoci troppo bene\", diretto dallo stesso Salvi.\n\"Bachelite\" \u00e8 la canzone composta l'anno precedente per Mina e pubblicata dalla cantante nel disco \"Uiallalla\".\n\"B\" (Lato B del 45 giri \"A\") \u00e8 la canzone che ha fatto da sigla di apertura per la trasmissione \"8 millimetri\"."}
{"id": "669015", "revid": "1342115", "url": "https://it.wikipedia.org/wiki?curid=669015", "title": "Erminia Emprin", "text": "Biografia.\nHa vissuto a Milano, successivamente risiede a Corciano nella Provincia di Perugia.\nFunzionaria della Regione Lombardia e poi in Regione Umbria, si \u00e8 occupata di trasporto pubblico locale, edilizia residenziale pubblica e aree naturali protette.\nCofondatrice di un'associazione di volontariato dei diritti del malato, \u00e8 stata presidente nazionale contribuendo a costituirne la federazione europea.\nIscritta al Partito della Rifondazione Comunista nel 1994, ha condiviso il percorso del \"Forum delle donne\" per segnare l'iniziativa politica del partito della soggettivit\u00e0 critica delle donne. Successivamente coordina il Dipartimento nazionale Welfare del Prc.\nNel 2006 viene eletta senatrice nel collegio delle Marche ed \u00e8 Membro della 12\u00aa Commissione permanente (Igiene e sanit\u00e0) e della Commissione parlamentare di inchiesta sull'efficacia e l'efficienza del Servizio sanitario nazionale.\nDopo le elezioni politiche del 2008 non viene riconfermata in Parlamento."}
{"id": "669020", "revid": "29727", "url": "https://it.wikipedia.org/wiki?curid=669020", "title": "Argan (pianta)", "text": ""}
{"id": "669023", "revid": "1610933", "url": "https://it.wikipedia.org/wiki?curid=669023", "title": "Civetta malgascia", "text": ""}
{"id": "669024", "revid": "1610933", "url": "https://it.wikipedia.org/wiki?curid=669024", "title": "Fanaloka", "text": ""}
{"id": "669028", "revid": "767487", "url": "https://it.wikipedia.org/wiki?curid=669028", "title": "Se lo sapevo", "text": "Se lo sapevo \u00e8 il terzo album pubblicato da Francesco Salvi nel 1991."}
{"id": "669030", "revid": "1610933", "url": "https://it.wikipedia.org/wiki?curid=669030", "title": "Mangusta di Giava", "text": ""}
{"id": "669032", "revid": "121691029", "url": "https://it.wikipedia.org/wiki?curid=669032", "title": "Power footwork", "text": "Il Power Footwork \u00e8 uno stile del \"b-boying\" promosso dalla fine degli anni ottanta dal \"b-boy\" italiano The Next One (Maurizio Cannav\u00f2). Questo approccio al \"b-boying\" prevede l'esecuzione di passi di \"footwork\" altamente veloci ma al contempo fluidi. Molto utilizzo quindi di spazzate con le gambe (\"Legwork\") in modo da far divenire un \"footwork\" come una \"powermove\". Il \"power footwork\" esprime potenza e dinamicit\u00e0 ma anche leggerezza ed equilibrio, doti essenziali nell'arte del \"b-boying\"."}
{"id": "669033", "revid": "110157", "url": "https://it.wikipedia.org/wiki?curid=669033", "title": "In gita col Salvi", "text": "In gita col Salvi \u00e8 il quarto album pubblicato da Francesco Salvi, nel 1992.\nLa copertina dell'album \u00e8 disegnata da Silver.\nTracce.\nIn due brani i testi e le musiche sono di Francesco Salvi. Alcune canzoni sono scritte da autori molto noti e le altre sono tutte tradizionali."}
{"id": "669034", "revid": "124220637", "url": "https://it.wikipedia.org/wiki?curid=669034", "title": "Epinephelinae", "text": "La sottofamiglia Epinephelinae (famiglia Serranidae) comprende numerose specie di pesci d'acqua salata, comunemente indicati come cernie; sono pesci di grosse dimensioni, generalmente di profondit\u00e0, dalle carni pregiate.\nEtimologia.\nIl nome deriva dal tardo latino acernia, acerna. In inglese questi pesci sono noti come \"groupers\", derivato dal portoghese \"garoupa\", mentre nel Medio Oriente sono conosciuti come \"hammour\". Il nome cernia \u00e8 usato di solito per indicare gli appartenenti a due generi di pesci: \"Epinephelus\" e \"Mycteroperca\". Oltre a questi per\u00f2, vi sono anche specie pi\u00f9 piccole (appartenenti ai generi \"Anyperidon\", \"Cromileptes\", \"Dermatolepis\", \"Plectropomus\", \"Gracila\", \"Saloptia\" e \"Triso\"). Questi generi vengono tutti classificati nella sottofamiglia Epinephelinae (da \"epinaphelus\", cio\u00e8 \"coperto di nubi\").\nDenominazioni in varie aree italiane.\nLa cernia \u00e8 conosciuta, nelle varie regioni italiane, con nomi locali diversi:\nDescrizione.\nLe cernie sono pesci teleostei, e possiedono un tipico corpo compatto e una grande bocca. Non sono costituiti per il nuoto veloce sulle lunghe distanze, e le loro dimensioni possono facilmente superare il metro di lunghezza e i cento chilogrammi di peso, anche se all'interno di un cos\u00ec gran numero di specie queste misure possono variare considerevolmente. Le cernie preferiscono inghiottire la preda piuttosto che morderla e farla a pezzi; non possiedono molti denti al limitare delle mascelle, ma hanno invece, all'interno della faringe, pesanti placche dentarie adatte a rompere e triturare. Di solito le cernie si nutrono di pesci, polpi, granchi e gamberi. Si appostano in attesa di colpire, piuttosto che cacciare in acque aperte. Questi animali, se di dimensioni notevoli, possono essere molto pericolosi: secondo il documentarista Graham Ferreira vi \u00e8 almeno un caso documentato, in Mozambico, di un uomo ucciso da una cernia. Non si contano, poi, i racconti dei pescatori di perle aggrediti da voraci cernie giganti del Pacifico. La bocca e le branchie di questo animale formano un potentissimo sistema di aspirazione che \"risucchia\" una preda anche dalla distanza. Le cernie, inoltre, usano le loro fauci per scavare nella sabbia al fine di ripararsi sotto grandi rocce, espellendo la sabbia attraverso le loro branchie. I muscoli di queste ultime sono cos\u00ec potenti che \u00e8 praticamente impossibile spingere una cernia fuori dal suo nascondiglio se questa si ancora e amplia i muscoli per bloccarsi.\nAlcune specie possono crescere enormemente: la specie \"Epinephelus lanceolatus\", ad esempio, pu\u00f2 raggiungere dimensioni enormi, fino a 270 centimetri. Vi sono notizie riguardanti cernie grandi abbastanza da inghiottire un bagnante o un sommozzatore, anche se questo dovrebbe presupporre un'apertura della gola del diametro di circa 60 centimetri, troppo grande per una cernia anche di dimensioni eccezionali. Cernie di dimensioni straordinarie vennero comunque descritte, ad esempio, dallo scrittore Arthur C. Clarke, che ne avvist\u00f2 una lunga venti piedi (6 metri circa) e larga quattro piedi (1 metro e trenta centimetri circa), che viveva in una piattaforma abbandonata lungo la costa dello Sri Lanka.\nRiproduzione.\nLa maggior parte delle cernie genera uova tra maggio e agosto. Questi pesci sono ermafroditi proteroginici, ovvero i giovani sono in predominanza femmine, e si trasformano in maschi quando crescono. La crescita \u00e8 di circa un chilogrammo all'anno, e generalmente le cernie rimangono adolescenti fino a quando raggiungono tre chilogrammi; a questo punto diventano femmine sviluppate. Verso i 10 - 12 chili avviene il cambiamento verso i maschi. Di solito, i maschi hanno un harem composto da un numero di femmine variabile da tre a quindici. Nel caso, molto raro, che nelle vicinanze non esista nessun maschio, la femmina di dimensioni maggiori si trasforma in tempi molto brevi. La maggior parte dei maschi appare molto pi\u00f9 grande e aggressiva delle femmine.\nSistematica.\nLa sottofamiglia comprende i seguenti generi:\nLe cernie e l'uomo.\nMolte cernie sono importanti sotto il profilo gastronomico, e alcune sono diventate pesci d'allevamento. \nLa maggior parte delle specie \u00e8 molto popolare nella pesca, e alcune delle specie pi\u00f9 piccole vengono tenute negli acquari, anche se il loro rapido aumento di dimensioni le rende pesci difficili da gestire.\nMolto apprezzate per la qualit\u00e0 delle loro carni, unitamente alla scarsa presenza di lische, possono essere cucinate con cottura al forno o alla griglia. Sono particolarmente considerate da questo punto di vista le specie cernia bianca e cernia nera."}
{"id": "669036", "revid": "1305772", "url": "https://it.wikipedia.org/wiki?curid=669036", "title": "Parco nazionale di Meru Betiri", "text": "Il Parco nazionale di Meru Betiri \u00e8 un parco naturale posto nel nord est di Giava, in Indonesia.\nInsieme ai parchi nazionali di Alas Purwo, di Baluran e alla Riserva naturale Kawah Ijen, formano la Riserva della Biosfera di Balambangan, riconosciuta dall'UNESCO dal 2016.\nComprende una area di circa 580\u00a0km\u00b2 di incontaminata foresta pluviale. Si tratta di uno degli ultimi luoghi in Giava dove \u00e8 possibile trovare una foresta di pianura sopravvissuta alla deforestazione.\nTerritorio.\nIl parco nazionale del Meru Betiri ha una topografia varia che va dalla costa ad una zona montuosa con un'altitudine di quasi 1.200 metri.\nLe montagne pi\u00f9 alte del parco sono il monte Gamping (538 m), il monte Butak (609 m), il monte Sukamade Atas (801 m), il monte Gendong (840 m slm), il monte Mandilis (844 m) e il monte Betiri (1.192 m) da cui il parco prende nome.\nCi sono solo poche coste sabbiose e pianeggianti, la maggior parte delle quali situate a ovest, come la spiaggia di Rajegwesi, la spiaggia di Sukamade, la spiaggia di Permisan, la spiaggia di Meru e la spiaggia di Bandealit.\nL'area di Meru Betiri \u00e8 influenzata dai monsoni. Da novembre a marzo, il vento da ovest porta precipitazioni nella zona, mentre la stagione secca si verifica tra aprile e ottobre. La media annuale delle precipitazioni \u00e8 compresa tra 2300 e 4.000 millimetri, con 4 mesi secchi e 7 mesi umidi in media.\nFlora.\nIl Parco, data la sua topografia, ospita cinque tipi differenti di vegetazione:\nSono state censite oltre 500 specie differenti tra cui la \"Rauwolfia serpentina\", la \"Balanophora fungosa\" e l'endemica \"Rafflesia zollingeriana\", una pianta con giganteschi fiori rossi che parassita varie specie del genere \"Tetrastigma\".\nSono presenti anche diverse specie di bamb\u00f9 (\"Bambusa\" spp., \"Schizostachyum blumei \" e \"Schizostachyum brachycladum\") e anche alcune palme rattan (\"Daemonorops melanochaetes\", \"Plectomocomia longistigma\" e \"Plectomocomia elongata\").\nFauna.\nLa fauna, dopo l'estinzione della \"Panthera tigris sondaica\", \u00e8 rappresentata dal leopardo di Giava (\"Panthera pardus melas\") e da cinghiali, cervi, scimmie, serpenti, tartarughe e diverse specie di uccelli.\nLe spiagge del parco offrono terreni di nidificazione per specie di tartarughe in via di estinzione come le tartarughe liuto (\"Dermochelys coriacea\"), le tartarughe embricate (\"Eretmochelys imbricata\"), le tartarughe verdi (\"Chelonia mydas\") e le tartarughe olivacee (\"Lepidochelys olivacea\")."}
{"id": "669049", "revid": "1226", "url": "https://it.wikipedia.org/wiki?curid=669049", "title": "Uomo Lupo", "text": ""}
{"id": "669052", "revid": "1305772", "url": "https://it.wikipedia.org/wiki?curid=669052", "title": "Faroese", "text": ""}
{"id": "669057", "revid": "1610933", "url": "https://it.wikipedia.org/wiki?curid=669057", "title": "Orso kodiak", "text": ""}
{"id": "669058", "revid": "1610933", "url": "https://it.wikipedia.org/wiki?curid=669058", "title": "Orso dell'Alaska", "text": ""}
{"id": "669060", "revid": "124223168", "url": "https://it.wikipedia.org/wiki?curid=669060", "title": "Julien Temple", "text": "Biografia.\nDiventato famoso nel 1980 grazie alla regia del film sui Sex Pistols \"La grande truffa del rock'n'roll\", Temple ha diretto numerosi videoclip per Rolling Stones, Judas Priest, David Bowie, Duran Duran, Tom Petty, Bryan Adams, Depeche Mode e molti altri.\n\u00c8 il padre dell'attrice Juno Temple."}
{"id": "669061", "revid": "767487", "url": "https://it.wikipedia.org/wiki?curid=669061", "title": "To My Surprise", "text": "I To My Surprise sono stati un gruppo alternative rock nato nel 2002 dall'idea di Shawn Crahan, componente del gruppo alternative metal Slipknot. Pubblicarono il loro primo album nel 2003, annunciando un futuro album che sarebbe dovuto uscire nel 2006. A causa della perdita del loro frontman Brandon Darner nel 2004, i To My Surprise si sciolsero senza avere il tempo di pubblicare il loro secondo album.\nBiografia.\nIl gruppo \u00e8 stato influenzato da cantanti e gruppi come The Monkees, John Lennon, Pink Floyd e Jim Morrison. I componenti originali erano: Brandon Darner (un percussionista che apparse a volte nei tour degli Slipknot) che cantava e suonava la chitarra elettrica; Stevan Robinson Jr, bassista, e Shawn Crahan, percussionista, che ha scritto la maggior parte delle canzoni e curato l'aspetto della band. Tutti i componenti provengono da Des Moines, Iowa. Pubblicarono il loro album di debutto \"omonimo\" nel 2003, prodotto da Shawn Crahan e con Rick Rubin come produttore esecutivo. L'album dest\u00f2 poco interesse presso il pubblico. Successivamente il gruppo si affid\u00f2 all'etichetta Roadrunner Records.\nIl nuovo album, del quale \u00e8 iniziata la produzione nel febbraio 2006, prevede una formazione leggermente diversa: Dorothy Hecht (cantante principale), Jarrod Brom (tastiere e chitarra), Paul Thompson (chitarra e voce), Wade Thompson (basso e voce) e Shawn Crahan (batteria e voce).\nIl gruppo ha pubblicato tre canzoni nel 2006: \"Sad Fingers\", \"Jump the Gun\" e \"Battleship\"."}
{"id": "669062", "revid": "1610933", "url": "https://it.wikipedia.org/wiki?curid=669062", "title": "Orso dell'Atlante", "text": ""}
{"id": "669066", "revid": "15756", "url": "https://it.wikipedia.org/wiki?curid=669066", "title": "Panthera pardus orientalis", "text": "Il leopardo dell'Amur (\"Panthera pardus orientalis\"), noto anche come leopardo della Manciuria e leopardo dell'Estremo Oriente, \u00e8 una sottospecie di leopardo originaria delle zone montane, della taiga, e delle foreste temperate del Territorio del Litorale della Russia sud-orientale e della Cina settentrionale. Questo animale \u00e8 classificato come in pericolo critico nella Lista Rossa IUCN, nel senso che si ritiene una specie a rischio estremamente elevato di estinzione in natura. Nel 2007, si stimava che fossero rimasti solamente 19-26 leopardi selvatici nella Russia sud-orientale e nella Cina nord-orientale, rendendolo uno dei felini pi\u00f9 rari al mondo. Il suo nome comune deriva dal fiume Amur; altri nomi comuni per indicare questa sottospecie sono \"leopardo dell'estremo oriente\" e \"leopardo siberiano\".\nA partire dal 2015, si stima che meno di 60 individui sopravvivano allo stato selvatico in Russia e in Cina. I sondaggi eseguiti con trappole fotografiche condotti tra il 2014 e il 2015, hanno rivelato 92 individui in un'area transfrontaliera di 8.398 km2 (3.242 miglia quadrate) lungo il confine russo-cinese. Nel 2019, \u00e8 stato riferito che la popolazione \u00e8 salita a circa 90 individui. Resta una specie in pericolo critico di estinzione anche se il suo numero sembra sia stia lentamente riprendendo.\nI risultati della ricerca genetica indicano che il leopardo dell'Amur \u00e8 geneticamente vicino ai leopardi nel nord della Cina e della Corea, suggerendo che la popolazione di leopardi originale in questa regione si sia frammentata all'inizio del XX secolo. Il leopardo della Cina settentrionale era precedentemente riconosciuto come una sottospecie distinta \"P. p. japonensis\", ma \u00e8 stato riconosciuto come sinonimo del leopardo dell'Amur, nel 2017.\nEtimologia.\nI nomi \"leopardo dell'Amurland\" o \"leopardo dell'Amur\" furono coniati da Pocock, nel 1930, quando confront\u00f2 gli esemplari di leopardo presenti nella collezione del Natural History Museum di Londra. In particolare, il nome fa riferimento ad una pelle di leopardo proveniente dalla baia dell'Amur nominata provvisoriamente come \"leopardo dell'Amur\". Almeno dal 1985, questo nome \u00e8 stato utilizzato per la popolazione di leopardi nella Siberia orientale e per la popolazione in cattivit\u00e0 negli zoo di tutto il mondo.\nIl leopardo dell'Amur \u00e8 anche conosciuto come \"leopardo siberiano\", \"leopardo dell'Estremo Oriente\", e \"leopardo coreano\".\nDescrizione.\nIl leopardo dell'Amur si differenzia dalle altre sottospecie di leopardo per la sua folta pelliccia color crema chiaro, particolarmente folta durante i mesi invernali, un adattamento al clima rigido e gelido della taiga. Le macchie a rosetta sui fianchi sono di 5 centimetri \u00d7 5 centimetri (2,0 pollici \u00d7 2,0 pollici) e ampiamente distanziate, fino a 2,5 centimetri (0,98 pollici), con anelli spessi e ininterrotti e centri scuri. La lunghezza dei peli sul dorso \u00e8 di 20\u201325 millimetri (0,79\u20130,98 pollici) in estate, e fino a 70 millimetri (2,8 pollici) in inverno. Il mantello invernale varia dal giallo chiaro a rosso giallastro denso con sfumature dorate o giallo ruggine-rossastro. In estate, la pelliccia \u00e8 pi\u00f9 luminosa con un motivo pi\u00f9 vivido. Rispetto alle altre sottospecie, il leopardo dell'Amur \u00e8 di dimensioni piuttosto piccole, ed i maschi sono pi\u00f9 grandi delle femmine. I maschi misurano 107-136 centimetri (42-54 pollici), con una coda lunga 82-90 centimetri (32-35 pollici), un'altezza al garrese di 64-78 centimetri (25-31 pollici) ed un peso di 32,2-48 kg (71-106 libbre). Le femmine pesano dai 25 ai 42,5 kg (55-94 libbre).\nIl leopardo della Cina settentrionale \u00e8 stato descritto per la prima volta sulla base di un'unica pelliccia fulva sul dorso e pallida sul ventre, con grandi macchie nere tondeggianti e oblunghe sul dorso e sugli arti e piccole macchie nere sulla testa. Le macchie sul dorso, sulle spalle e sui fianchi formavano un anello attorno a un punto fulvo centrale. Le macchie nere sulla nuca erano allungate e quelle grandi sul petto formavano una sorta di collana. La coda era macchiata e aveva quattro anelli neri sulla punta.\nDistribuzione e habitat.\nOggi, nell'Estremo Oriente russo, l'habitat del leopardo dell'Amur copre un'area di circa 7.000 km2 (2.700 miglia quadrate). L'animale \u00e8 ben adattato al clima freddo e nevoso della regione, e diversi esemplari attraversano spesso i confini tra Russia, Cina e Corea del Nord attraverso il fiume Tumen nonostante la presenza di un alto e lungo recinto di filo spinato che segna il confine tra questi stati.\nLe prime immagini, ottenute tramite una fototrappola, di un leopardo dell'Amur selvatico nella Cina nord-orientale sono state scattate nel 2010 nella Riserva naturale azionale di Hunchun, situata nelle montagne Changbai, nelle province di Jilin e Heilongjiang. L'habitat presenta in questa regione \u00e8 costituito da foreste di conifere a foglia larga e di pini coreani, ad altitudini di 600\u20131.200 metri (2.000\u20133.900 piedi), dove la temperatura media annuale \u00e8 di circa 1.5 \u00b0C (34.7 \u00b0F). In quest'area, i leopardi sono stati ripetutamente fotografati da trappole fotografiche installate da gennaio 2013 a luglio 2014, coprendo fino a 4.858 km2 (1.876 miglia quadrate).\nAltrove in Cina, l'areale dei leopardi \u00e8 pi\u00f9 frammentato con piccole popolazioni che si trovano soprattutto in sei riserve isolate, tra cui la riserva naturale nazionale di Fobing. Nella provincia dello Shanxi, i leopardi sono stati avvistati in 16 aree protette, durante un'indagine di conta condotta con delle fototrappole, tra il 2007 e il 2014.\nDistribuzione storica.\nFossili di leopardo risalenti al Pleistocene sono stati ritrovati in Giappone, ma la specie a cui appartengono non \u00e8 stata ancora identificata con certezza.\nDocumenti storici antecedenti al 1930 indicano che l'areale del leopardo dell'Amur si estendeva anche alla Siberia orientale, nel nord della Cina, vicino a Pechino e nelle montagne a nord-ovest, e in Corea.. Il suo areale si estendeva un tempo in tutta la Manciuria, nella Cina nord-orientale, comprese le province di Jilin e Heilongjiang, e in tutta la penisola coreana. In Russia, il suo areale \u00e8 stato drasticamente ridotta durante gli anni '70 a circa il 20% del suo areale originale. Il confine settentrionale del suo areale \u00e8 delimitato alla costa del Mar del Giappone a 44 \u00b0N e espandendosi a sud a una distanza di 15-30 km (9,3-18,6 mi) dalla costa fino a 43\u00b0 10'N. Qui il suo areale si estende verso ovest, a nord del bacino del fiume Suchan, quindi a nord per comprendere la sorgente del fiume Ussuri e due affluenti della riva destra nella parte superiore dell'Ussuri, e verso ovest verso la riva del lago Khanka. Negli anni '50, alcuni esemplari vennero avvistati a 50 km (31 miglia) a nord di distanza di Vladivostok e nella Riserva naturale di Kedrovaja Pad'. Questi leopardi prediligono le montagne, e in inverno occupano i pendii rocciosi esposti a sud liberi dalla neve. La sottospecie si concentra maggiormente nei luoghi in cui vivono i cervi sika selvatici, o dove si pratica l'allevamento dei cervi.\nI leopardi dell'Amur furono estirpati nella penisola coreana durante il dominio giapponese su quest'ultima. Almeno 624 leopardi furono uccisi durante l'occupazione giapponese tra il 1910 e il 1945. In Corea del Sud, l'ultimo leopardo conosciuto fu catturato nel 1970. In questa regione il leopardo dell'Amur \u00e8 considerato estinto localmente.\nIn Cina, i leopardi dell'Amur erano presenti nel Lesser Khingan, nei Monti Changbai e nei Monti Wanda, fino agli anni '70. Nei decenni successivi, il loro areale \u00e8 stato ridotto fino alcune aree nelle province di Jilin e Heilongjiang. Oggi in Cina rimangono solo piccole popolazioni isolate.\nBiologia.\nI leopardi dell'Amur sono animali solitari, ad eccezione delle femmine e dei loro cuccioli. L'osservazione di questi animali in natura, tramite fototrappole, indica che i leopardi dell'Amur sono pi\u00f9 attivi durante il giorno ed il crepuscolo, sia nella stagione estiva che in quella invernale. Questo modello diurno coincide con il comportamento delle sue prede, come il capriolo siberiano, il cervo sika e il cinghiale.\nQuesti leopardi sono estremamente conservatori nella scelta del proprio territorio. Il territorio di un individuo \u00e8 solitamente situato in un bacino fluviale che generalmente si estende fino ai confini topografici naturali dell'area. Talvolta, il territorio di un esemplare pu\u00f2 sovrapporsi a quello di un altro, ma solo leggermente. A seconda del sesso, dell'et\u00e0 e delle dimensioni della cucciolata, le dimensioni del territorio di un individuo varia da 5.000 a 30.000 ettari (19-116 miglia quadrate). All'interno del loro territorio, questi animali usano gli stessi sentieri di caccia, rotte migratorie e persino luoghi di riposo nel corso degli anni.\nDieta.\nI leopardi dell'Amur scelgono il proprio territorio anche in base all'abbondanza di altri animali selvatici, e seguendo i branchi di ungulati di cui si nutrono. Nella regione di Ussuri le principali prede dei leopardi sono il capriolo siberiano (\"Capreolus pygargus\"), il sika della Manciuria (\"Cervus nippon mantchuricus\"), il wapiti della Manciuria (\"Cervus canadensis xanthopygus\"), il mosco siberiano (\"Moschus moschiferus\"), l'alce siberiano (\"Alces alces cameloides\") e il cinghiale siberiano (\"Sus scrofa ussuricus\"). In assenza di grandi ungulati, i leopardi cacciano anche piccole prede come lepri, tassi, uccelli e topi. Nella Riserva Naturale di Kedrovaja Pad' i caprioli sono la loro preda principale tutto l'anno, e talvolta possono anche predare giovani orsi neri asiatici. Quando la prede scarseggiano, il leopardo dell'Amur pu\u00f2 espandere il loro territorio fino a 100 km2.\nDurante uno studio sui leopardi dell'Amur muniti di radiocollare, all'inizio degli anni '90, \u00e8 stata documentata una disputa territoriale tra due maschi in un allevamento di cervi, suggerendo che i leopardi dell'Amur favoriscono tali allevamenti per la caccia. Le femmine con cuccioli si trovano spesso in prossimit\u00e0 di allevamenti di cervi, in quanto il gran numero di cervi domestici \u00e8 una fonte di cibo affidabile quando le prede selvatiche scarseggiano. Nel 2011, una femmina adulta di leopardo dell'Amur \u00e8 stata munita di collare radio nelle vicinanze del Parco nazionale della Terra del Leopardo, nella regione di Khasansky del Primorskii Krai. Durante i primi tre anni di monitoraggio, la femmina mostr\u00f2 un'espansione territoriale di 161,7 km2 (62,4 miglia quadrate) con un'area centrale di 23,3 km2 (9,0 km quadrati). Durante l'estro, la femmina si trasfer\u00ec in un'area centrale di 52,9 km2 (20,4 miglia quadrate). Dopo il parto alla fine di giugno, la femmina ridusse i suoi spostamenti ad un'area di circa 3 km2 (1,2 miglia quadrate) per un mese, durante il quale ha spostato i suoi cuccioli tre volte. Dall'autunno in poi, ha gradualmente aumentato il suo territorio. Quando i cuccioli avevano pi\u00f9 di un anno, l'intera famiglia si trasfer\u00ec insieme nell'area iniziale di 161,7 km2 (62,4 miglia quadrate ).\nI leopardi dell'Amur condividono il proprio habitat con le tigri dell'Amur, ma nelle montagne Changbai sono stati avvistati pi\u00f9 spesso ad altitudini pi\u00f9 elevate e lontano da insediamenti e strade, rispetto alle tigri. Sebbene l'areale di questi due felini si sovrapponga, la popolazione della tigre siberiana non influisce pesantemente sulle abitudini dei leopardi, come avviene in altre regioni dove i leopardi vivono in vicinanza delle tigri. I leopardi dell'Amur tendono ad evitare di vivere o cacciare troppo vicino ai territori delle tigri, evitando cos\u00ec una competizione diretta per le prede.\nRiproduzione.\nI leopardi dell'Amur raggiungono la maturit\u00e0 sessuale all'et\u00e0 di 2-3 anni, e sono in grado di riprodursi fino ai 10-15 anni di et\u00e0. L'estro delle femmine dura 12-18 giorni e in casi eccezionali fino a 25 giorni. La gestazione dura in genere 90-105 giorni. I cuccioli appena nati pesano circa 500\u2013700 grammi (1,1\u20131,5 libbre), ed apriranno gli occhi solo dopo il loro settimo o decimo giorno di vita, iniziando a gattonare dopo il dodicesimo o quindicesimo giorno. Entro il secondo mese sono abbastanza grandi da avventurarsi fuori dalla tana e inizieranno anche a mangiare carne verso i tre mesi di vita quando vengono svezzati dalla madre, da cui poi impareranno a cacciare. I giovani raggiungono l'indipendenza all'et\u00e0 di due o tre anni, rimanendo con la madre fino ai 18 mesi o due anni. I giovani a volte rimangono con la madre fino a quando questa non torna in estro. Fino agli anni '70, le cucciolate avvistate nella Riserva naturale di Kedrovaja Pad' e nella Cina nord-orientale erano pi\u00f9 comuni tra la fine di marzo e maggio. Le cucciolate comprendevano da due a tre cuccioli. Non si conosce con precisione quanto possano vivere in natura i leopardi dell'Amur, ma in cattivit\u00e0 alcuni individui hanno raggiunto anche i 21 anni.\nDurante un censimento della popolazione nel 1997, quattro femmine trovate con una cucciolata, avevano un solo cucciolo ciascuna. I risultati degli studi tramite radiocollare hanno confermato che i giovani rimangono con la madre per due anni. Nella riserva naturale di Kedrovaja Pad', i piccoli di due diverse cucciolate sono stati osservati contemporaneamente con le loro madri.\nTassonomia.\nNel 1857, Hermann Schlegel descrisse una pelle di leopardo dalla Corea con il nome scientifico \"Felis orientalis\". Dalla descrizione di Schlegel, diversi naturalisti e curatori di musei di storia naturale hanno descritto diversi esemplari zoologici di leopardi dall'Estremo Oriente russo e dalla Cina:\nNel 2017, la Cat Classification Task Force del Cat Specialist Group ha inser\u00ec \"P. p. japonensis\" all'interno della sottospecie \"P. p. orientalis\". Le restanti non sono considerate sottospecie valide.\nGenetica.\nL'analisi filogenetica degli esemplari di leopardo di Primorsky Krai e dalla Corea del Nord ha rivelato che non \u00e8 possibile distinguerli. Si ritiene probabile che la popolazione si sia frammentata meno di un secolo fa. L'analisi filogenetica di una vecchia pelle di leopardo dalla Corea del Sud indica che appartiene alla sottospecie del leopardo dell'Amur.\nIl genoma mitocondriale completo di un esemplare di leopardo maschio selvatico dalla Provincia di Shaanxi, nella Cina centrale, \u00e8 stato amplificato ed \u00e8 lungo 16.966 coppie di basi.\nMinacce.\nIl leopardo dell'Amur \u00e8 minacciato dal bracconaggio, che colpisce sia i leopardi che le sue prede, dalla distruzione dell'habitat, dalla deforestazione o dallo sfruttamento delle foreste in cui vive. Il suo habitat naturale \u00e8 minacciato dagli incendi boschivi e dalla costruzione di nuove strade. A causa dell'esiguo numero di leopardi dell'Amur che si riproducono in natura, il pool genetico di questa sottospecie \u00e8 cos\u00ec ridotto che la popolazione \u00e8 a rischio di depressione da consanguineit\u00e0. Nel 2015, un leopardo selvatico dell'Amur \u00e8 stato trovato positivo al virus del cimurro canino, nel Primorskii Krai. La piccola popolazione selvatica \u00e8 probabilmente esposta a portatori e trasmettitori di malattie domestiche o selvatiche.\nLe tigri possono facilmente uccidere i leopardi se le prede di grandi dimensioni scarseggiano. La concorrenza tra questi due grandi predatori diminuisce nei periodi estivi quando, oltre ai grandi ungulati, possono nutrirsi anche di piccole prede. In inverno le condizioni sono meno favorevoli per le tigri e l'estensione della nicchia trofica si sovrappone a quella dei leopardi probabilmente raggiungendone l'apice.\nBracconaggio.\nIl bracconaggio \u00e8 una delle principali minacce alla sopravvivenza dei leopardi dell'Amur. Ci sono voci, ma nessuna prova, che i commercianti cinesi comprino le pelli di questi animali; tuttavia, nessuna pelle \u00e8 mai stata confiscata ai confini con la Cina. In 14 mesi, dal febbraio 2002 all'aprile 2003, sette pelli o parti di pelli sono state confiscate, sei in Russia e una in Cina. I leopardi vengono spesso uccisi dai russi locali provenienti da piccoli villaggi che vivono nelle vicinanze del territorio di questi animali. La maggior degli abitanti di questi abitanti pratica la caccia illegalmente; non possiedono licenze per la caccia n\u00e9 per le armi e non sono membri di uno dei contratti di caccia locali.\nNel 1999, pelli di leopardi in camicia sono state offerte per $ 500-1.000, nei pressi di un'area protetta in Russia.\nDistruzione dell'habitat.\nGli incendi provocati dall'uomo rappresentano una delle principali minacce alla sopravvivenza del leopardo. Dare fuoco ai campi \u00e8 un'abitudine degli agricoltori rurali per migliorare la fertilit\u00e0 dei pascoli per il bestiame, uccidere le zecche e altri insetti, rendere visibili i rottami metallici in modo che possano essere facilmente raccolti, abbattere la vegetazione lungo i binari del treno e stimolare la crescita delle felci. Le giovani felci vengono vendute nei negozi, servite nei ristoranti e anche esportate in Cina come piatto popolare. Dei rilievi ottenuti utilizzando immagini satellitarie e le tecniche GIS hanno rivelato che in media il 19% del sud-ovest Primorye brucia ogni anno, mentre il 46% brucia almeno una volta in sei anni. A causa dei continui incendi, gran parte della terra nel sud-ovest di Primorye \u00e8 stata convertita in praterie permanenti. Questi frequenti incendi causano il degrado dell'habitat adatto del leopardo, creando paesaggi aperti di \"savana\" con erba, querce e alberi isolati che i leopardi sembrano evitare, probabilmente a causa della bassa densit\u00e0 di ungulati.\nI grandi allevamenti di cervi si estendevano per migliaia di ettari nell'habitat del leopardo. L'allevamento dei cervi era un'attivit\u00e0 su larga scala; il velluto delle corna di cervo veniva venduto alle farmacie asiatiche. Il numero di allevamenti di cervi \u00e8 diminuito notevolmente dalla fine degli anni '90.\nProgetti di sviluppo.\nSono stati sviluppati numerosi piani per le attivit\u00e0 economiche nel sud-ovest di Primorye che rappresentano una seria minaccia alla sopravvivenza del leopardo dell'Amur. Fortunatamente alcuni di questi progetti sono stati abbandonati, come la costruire di un oleodotto dalla Siberia centrale attraverso Primorye fino alla costa del Mar del Giappone, o la costruzione di una miniera di carbone a cielo aperto nel cuore dell'areale dei leopardi, fermato a seguito delle pressioni degli ambientalisti e del Ministero delle risorse naturali. Tuttavia, la posizione strategica del sud-ovest di Primorye, vicino ai principali centri abitati del Primorsky Krai, al Mar del Giappone e ai confini di Corea e Cina, lo rende un territorio molto conveniente per attivit\u00e0 economiche come trasporti, industrie, turismo e sviluppo delle infrastrutture. La deforestazione oltre ad essere una delle minacce principali alla sopravvivenza di questi animali, aumenta le pressioni antropiche negli habitat non protetti di questi animali, come la costruzione e l'uso delle reti stradali istituite per il trasporto dei tronchi dalle foreste.\nInincrocio.\nUn serio problema alla sopravvivenza selvatica del leopardo dell'Amur sono i potenziali accoppiamenti tra consanguinei. L'ormai esile e frammentata popolazione selvatica rimanente potrebbe scomparire a causa della degenerazione genetica, anche senza l'influenza diretta dell'uomo. I livelli di diversit\u00e0 genetica negli esemplari selvatici sono notevolmente bassi, indicativi di una storia di consanguineit\u00e0 nella popolazione da diverse generazioni. Tali livelli di riduzione genetica sono stati associati a gravi anomalie riproduttive e congenite che impediscono la salute, la sopravvivenza e la riproduzione di alcune piccole popolazioni. La sopravvivenza dei cuccioli \u00e8 diminuita da 1,9 cuccioli a femmina nel 1973, a 1,7 nel 1984, e 1,0 nel 1991. Oltre a un calo nella sostituzione naturale, c'\u00e8 un'alta probabilit\u00e0 di mortalit\u00e0 per tutte le fasce d'et\u00e0 a causa di determinate malattie o dal diretto impatto umano.\nI risultati delle analisi genetiche implicano che la popolazione di leopardo dell'Amur ha perso buona parte della sua diversit\u00e0 genetica in un breve periodo di tempo.\nConservazione.\nIl leopardo dell'Amur \u00e8 elencato nell'Appendice I della CITES, dove si afferma che necessita di una migliore protezione dal commercio illegale di pelli e ossa. Nonostante il leopardo dell'Amur viva nella stessa area della tigre siberiana, ha ricevuto una minore attenzione dai media e dagli enti ambientalisti.\nNel 2001, si \u00e8 tenuto un incontro a Vladivostok con l'obiettivo di ideare e pianificare le raccomandazioni e le attivit\u00e0 di gestione necessarie per garantire il recupero e la sopravvivenza continua della popolazione di leopardo dell'Amur selvatico nei paesi dell'area. I partecipanti cinesi hanno annunciato la creazione di una nuova area protetta nella provincia di Jilin, la Riserva naturale di Hunchun. Dal 2014, i biologi russi e cinesi collaborano al monitoraggio transfrontaliero della popolazione selvatica dell'area.\nL'Amur Leopard and Tiger Alliance (ALTA) \u00e8 un'iniziativa delle organizzazioni di conservazione russe e occidentali per conservare il leopardo e la tigre dell'Amur e garantire un futuro per entrambe le specie nell'Estremo Oriente russo e nella Cina nord-orientale. ALTA opera in tutto il nord-est asiatico secondo il principio guida che solo azioni di conservazione cooperative e coordinate da tutte le parti interessate possono salvare queste sottospecie in via di estinzione. ALTA lavora in stretta collaborazione con il governo locale, regionale e federale e le organizzazioni non governative per proteggere la ricchezza biologica della regione attraverso la conservazione, lo sviluppo sostenibile e il coinvolgimento della comunit\u00e0 locale. Il Phoenix Fund e la Wildlife Conservation Society forniscono un quadro locale per l'implementazione dei progetti ALTA, lavorando a stretto contatto con molte agenzie russe e cinesi. Per quanto riguarda la conservazione dei leopardi, ALTA mira a mantenere una popolazione di leopardi di 35 femmine adulte (100 in totale) nel sud-ovest di Primorye e nella regione di confine tra Jilin e Heilongjiang; e la creazione di una seconda popolazione di 20 femmine adulte (60 in totale) nell'ex areale del leopardo. I progetti di conservazione per il leopardo dell'Amur includono:\nIl progetto per la costruzione di un oleodotto che doveva essere costruito attraverso l'habitat dei leopardi \u00e8 stato accantonato, a seguito di una campagna di protesta degli ambientalisti.\nReintroduzione in natura.\nDal 1996, i membri dell'ALTA hanno discusso dell'idea di reintrodurre i leopardi dell'Amur nel sud di Sikhote-Alin. Durante un seminario nel 2001, sono stati preparati gli schemi e i principi di un piano per lo sviluppo di una seconda popolazione di leopardi nell'Estremo Oriente russo. Affinch\u00e9 la reintroduzione abbia successo, \u00e8 necessario rispondere a una domanda fondamentale: \"perch\u00e9 i leopardi sono scomparsi dal Sikhote-Alin meridionale a met\u00e0 del XX secolo?\". Affinch\u00e9 questo progetto abbia successo \u00e8 necessario valutare le ragioni della loro estinzione nella regione, ottenere il sostegno della popolazione locale, aumentare le prede nelle aree proposte per la reintroduzione, garantire le condizioni favorevoli alla reintroduzione nelle aree selezionate e garantire la sopravvivenza della popolazione esistente. I leopardi che andrebbero a ripopolare il Sikhote-Alin proverrebbero da due fonti: i leopardi nati e cresciuti negli zoo e i leopardi cresciuti in uno speciale centro di reintroduzione passati attraverso un programma di riabilitazione per la vita allo stato brado.\nAffinch\u00e9 questa reintroduzione abbia successo, \u00e8 chiaro che la progettazione del centro di allevamento e rilascio, e la gestione dei leopardi al suo interno, debba essere fortemente incentrata sul superamento delle difficolt\u00e0 imposte dall'origine in cattivit\u00e0 di questi felini. Prima di essere rilasciati allo stato brado, gli animali dovranno prima acquisire tre comportamenti necessari alla loro sopravvivenza in natura: caccia e uccisione di prede vive; evitare gli esseri umani ed evitare le tigri.\nNel marzo 2009, il ministro delle risorse naturali della Russia, durante il suo incontro con Vladimir Putin, ha rassicurato che il ministero sta progettando di introdurre nuovi leopardi \"importati\" nell'area e di creare habitat adatti e sicuri per loro. Il governo ha gi\u00e0 stanziato tutti i fondi necessari per il progetto.\nPotenziali zone contigue che fornirebbero l'habitat perfetto per questi felini sono state identificate nel Sikhote-Alin meridionale. Tre potenziali zone di habitat costieri potrebbero ospitare circa 72 leopardi adulti.\nIn cattivit\u00e0.\nNel 1961, venne istituito un programma di riproduzione in cattivit\u00e0 per il leopardo dell'Amur, a partire da nove esemplari \"fondatori\", nati allo stato brado. Un'indagine genetica molecolare ha rivelato che almeno due di questi esemplari che avrebbero dovuto fornire un variegato pedigree in cattivit\u00e0 presentavano informazioni genetiche non coerenti con nessun altro leopardo dell'Amur nato allo stato selvatico. Pertanto, sia la popolazione degli zoo americani che quella degli zoo europei includono il contributo dei geni di un maschio \"fondatore\" che non era nemmeno un leopardo dell'Amur. La strategia del Programma Europeo per le Specie Minacciate \u00e8 stata quella di ridurre al minimo il suo contributo e mantenere la diversit\u00e0 genetica delle popolazioni in cattivit\u00e0.\nA dicembre del 2011, ci sono 173 leopardi dell'Amur in cattivit\u00e0 ospitati negli zoo di tutto il mondo, contro gli esemplari allo stato brado che contano meno di 100 individui. All'interno dell'EESP vengono tenuti 54 maschi, 40 femmine e 7 esemplari il cui sesso non \u00e8 specificato. Negli zoo americani e canadesi, vi sono invece altri 31 maschi e 41 femmine, ospitati all'interno del programma di gestione della popolazione.\nIl leopardo dell'Amur \u00e8 una delle 4 sottospecie di leopardo inserite all'interno dei breeding programm europei (EEP). \u00c8 un felino molto apprezzato negli zoo europei prestandosi a percorsi didattici legati alla conservazione della specie. L'animale \u00e8 inserito anche all'interno dei breeding programm statunitensi (SSP) ed \u00e8 cos\u00ec uno dei felini pi\u00f9 popolari negli zoo di tutto il mondo. Il coordinatore del breeding programm europeo \u00e8 attualmente lo zoo di Londra (EAZA-2017). In realt\u00e0 con le nuove linee che gli zoo prevedono per i grandi felini il leopardo \u00e8 tendenzialmente sfavorito rispetto ad altre specie. Negli zoo moderni si cerca di eliminare, il vecchio concetto di gabbie chiuse e sbarre di metallo, lasciando il posto ad ampie aree aperte circondate da fossati e ricostruzioni degli habitat naturali, per il benessere degli animali e per l'immersione del visitatore. A dividere i visitatori dagli animali e a consentire la sicurezza per entrambi sono prevalentemente fossati. Tuttavia, le doti di arrampicatore e l'agilit\u00e0 del leopardo lo rendono una specie non adatta per questa concezione. Il leopardo ha infatti bisogno che la sua area venga chiusa dall'alto per evitare che balzi fuori o si arrampichi. I felini che rispondono meglio a questa nuova linea sono la tigre ed il leone asiatico ormai ambasciatori del settore \"big cats\" nei maggiori zoo europei.\nNella cultura popolare.\nNella cultura.\nIl leopardo dell'Amur \u00e8 raffigurato in molti dipinti popolari coreani risalenti alla dinastia Joseon.\nNei media.\nIl documentario di Animal Planet \"The Last Leopard\" (2008) parla della difficile situazione dei leopardi dell'Amur in Russia. La serie televisiva \"Wild Russia\" presenta un segmento sulla vita dei leopardi della Russia. Una femmina di leopardo dell'Amur ed il suo piccolo sono stati mostrati negli episodi \"\"Da Polo a Polo\" e \"Foreste Temperate\"\" del documentario della BBC \"Planet Earth\". Il nome della femmina filmata \u00e8 \"Skrytnaya\", che significa \"la riservata\". Purtroppo, il piccolo ripreso insieme a lei \u00e8 morto ad un anno e mezzo di et\u00e0. Il giovane maschio era il frutto di un inincrocio, difatti suo padre era anche il padre di \"Skrytnaya\"."}
{"id": "669067", "revid": "339392", "url": "https://it.wikipedia.org/wiki?curid=669067", "title": "Ghajnsielem", "text": ""}
{"id": "669068", "revid": "767487", "url": "https://it.wikipedia.org/wiki?curid=669068", "title": "La bella e il best", "text": "La bella e il best \u00e8 il greatest hits di Francesco Salvi, pubblicato nel 1993.&lt;br&gt;\nLa copertina dell'album \u00e8 disegnata da Silver.&lt;br&gt;\n\"Dammi 1 bacio\" \u00e8 la canzone che ha presentato al Festival di Sanremo nel 1993, senza riuscire as accedere alla finale.&lt;br&gt;\n\"Senorita\" \u00e8 il remix della sigla di chiusura della trasmissione \"Bellezze sulla neve\", cantata insieme a Marco Columbro e a Lorella Cuccarini, incisa nella sua versione originale per il 45 giri \"Oh Signorina/Tarzan\" (facciata B tratto dall'album \"Se lo sapevo\"), e il cui ricavato \u00e8 stato devoluto in beneficenza.\nTracce.\nTesti di Francesco Salvi e musiche di Silvio Melloni, Mario Natale e Franco Fasano."}
{"id": "669071", "revid": "1921867", "url": "https://it.wikipedia.org/wiki?curid=669071", "title": "Brian Welch", "text": "Welch lasci\u00f2 i Korn nel 2005 in seguito alle contrastanti convinzioni personali, e per dedicarsi completamente alla sua vita come padre e alla rinascita nel segno della fede cristiana. Si \u00e8 in seguito impegnato nella produzione del suo primo disco solista, intitolato \"Save Me from Myself\" e pubblicato nel 2008. Nel maggio 2013 viene reso ufficiale il suo ritorno nei Korn, con i quali ha pubblicato \"The Paradigm Shift\", uscito l'8 ottobre dello stesso anno, \"The Serenity of Suffering\", uscito il 21 ottobre 2016 e \"The Nothing\", uscito il 13 settembre 2019.\nBiografia.\nPrimi anni.\nWelch \u00e8 cresciuto nella citt\u00e0 provinciale di Bakersfield, in California. La sua pi\u00f9 grande passione \u00e8 sempre stata la musica. Inizi\u00f2 a suonare la chitarra all'et\u00e0 di dieci anni. Originariamente Welch mostr\u00f2 interesse per la batteria, fu poi suo padre a spingerlo verso la chitarra. Il suo primo strumento fu una Peavey Mystic. Alle superiori incontra Fieldy, anche lui chitarrista, ma Welch dir\u00e0 a Fieldy di vederlo pi\u00f9 portato per il basso. La sua prima band si chiamava Pierct e durante l'adolescenza fu un grande fan di Ozzy Osbourne\nEsperienza nei Korn.\nIn seguito allo scioglimento dei L.A.P.D., gruppo che comprendeva in formazione James Shaffer, Reginald Arvizu e David Silveria, nel 1992 Shaffer decise di reclutare Welch nel gruppo, insieme al cantante Jonathan Davis. Con la formazione al completo, i L.A.P.D. modificarono il nome inizialmente in Creep e successivamente adottarono quello definitivo di Korn.\nCon i Korn, Brian Welch, assunto il soprannome di Head a causa della dimensione del suo cranio (a tal proposito una sua frase celebre \u00e8: \"Ho un'enorme testa, datemi un cappello qualsiasi, tanto non mi entrer\u00e0\"), pubblicher\u00e0 i primi sei album del gruppo, vincendo numerosi Grammy e dischi di platino e contribuendo alla nascita di un nuovo genere musicale, il nu metal. Tra il 2002 e 2003 ha partecipato insieme ai Limp Bizkit all'incisione del disco \"Results May Vary\".\nIl 22 febbraio 2005 Head annunci\u00f2 a sorpresa la sua decisione di lasciare i Korn, dichiarando: Nello stesso giorno ufficializz\u00f2, proprio per questi suoi intenti, la sua uscita dai Korn. Un altro motivo che lo ha spinto a tale decisione \u00e8 stata dovuta dalla sua lotta contro la propria dipendenza da crystal meth. Nel mese marzo dello stesso anno Welch venne battezzato nel fiume Giordano con un gruppo di credenti provenienti da Bakersfield. Ha dichiarato che ha definitivamente chiuso con tutte le droghe nel \"suo personale centro di disintossicazione\" con Dio, chiudendosi in una stanza di hotel e restando sul suo letto per ore. Si \u00e8 in seguito recato in India dove ha fondato un orfanotrofio chiamato \"Head Homes\".\nCarriera solista.\nDopo poche settimane dalla sua dipartenza dai Korn, cominciarono a circolare nelle reti di P2P-filesharing, delle registrazioni di brani prodotti da Head, tra questi \"A Cheap Name\", dedicata al rapper 50 Cent, \"Dream\" e \"A Letter to Dimebag\", quest'ultima dedicata al chitarrista dei Pantera Dimebag Darrell. Nella sua autobiografia, Welch ha menzionato le canzoni \"Washed by Blood\", \"Save Me from Myself\" e \"Rebel\", specificando che sarebbero state incluse nella lista tracce del suo album di debutto.\nNel marzo 2008, Head ha fondato con Mark Nawara e Greg Shanabeger l'etichetta discografica indipendente Driven Music Group, siglando un contratto di distribuzione con la Warner e la Rykodisc. Nello stesso mese ha rivelato il titolo dell'album d'esordio, intitolato \"Save Me from Myself\" e pubblicato il 9 settembre 2008. All'interno dell'album, Head ha eseguito le parti vocali e suonato chitarra e sintetizzatore ed \u00e8 stato assistito da alcuni musicisti, come il chitarrista Archie J. Muise Jr., il bassista Tony Levin e il batterista Josh Freese.\nIl 18 novembre 2009 firma un accordo con la William Morris Endeavor Entertainment (agenzia di spettacolo che annovera gi\u00e0 nel proprio roster nomi come Foo Fighters, Nine Inch Nails, Ozzy Osbourne, Tool, Shinedown, Puddle of Mudd, Goo Goo Dolls) e conferma di essere al lavoro sul suo secondo album assieme al produttore Rob Graves.\nNel 2012 ha rinominato il suo gruppo solista in Love and Death, con il quale ha pubblicato l'EP \"Chemicals\" (2012) e l'album \"Between Here &amp; Lost\" (2013).\nRitorno nei Korn.\nNel mese di gennaio 2013 i Korn hanno annunciato che Head si sarebbe esibito con il gruppo in alcuni festival, tra cui Rock on the Range, Rock am Ring e il Download Festival; il batterista Ray Luzier ha annunciato pi\u00f9 tardi che Head si sarebbe esibito con i Korn per l'intero tour. Il 18 febbraio 2013 i Korn hanno pubblicato una foto della formazione, la quale comprende anche Head, rivelando quindi che il chitarrista \u00e8 ritornato in via definitiva nel gruppo. Lo stesso Head ha confermato il suo rientro nel gruppo.\nCon i Korn, Head ha realizzato l'undicesimo album in studio del gruppo, intitolato \"The Paradigm Shift\" e pubblicato l'8 ottobre 2013. Secondo quanto affermato dal chitarrista, l'album \u00e8 il suo preferito del gruppo: \nSuccessivamente ha realizzato altri due album con il gruppo, \"The Serenity of Suffering\" nel 2016 e \"The Nothing\" nel 2019.\nCuriosit\u00e0.\nChitarre.\nLa chitarra di Brian Welch \u00e8 una Ibanez a sette corde. Per lui \u00e8 stata realizzata anche una K-14, una chitarra a 14 corde, simile ad una 12 corde, con l'aggiunta di un LA basso e una corda di ottava. La maggior parte di questi strumenti sono stati realizzati e assemblati al LA Custom Shop. Durante l'ultimo periodo prima della dipartita dai Korn, lui e James \"Munky\" Shaffer hanno realizzato una serie personalizzata di chitarre a sette corde chiamate Ibanez K7.\nTatuaggi.\nIl tatuaggio che ha dietro la schiena gli \u00e8 stato fatto da Fred Durst dei Limp Bizkit; la particolarit\u00e0 di questo tatuaggio \u00e8 che sembra pi\u00f9 somigliante alla parola \"Horn\", ma lo stesso Head ha smentito confermando che c'\u00e8 scritto effettivamente \"Korn\".\nIn seguito alla conversione Head si \u00e8 fatto tatuare le parole \"Matthew 11:28\" (\"Venite a me, voi tutti, che siete affaticati e oppressi, e io vi ristorer\u00f2\"), \"Matthew 6:19\" (\"Non accumulatevi tesori sulla terra, dove tignola e ruggine consumano e dove ladri scassinano e rubano\") e \"Matthew 5:8\" (\"Beati i puri di cuore perch\u00e9 vedranno Dio\"). Ha inoltre un tatuaggio di Ges\u00f9 sulla mano, nella sua autobiografia Head ha detto che inizia sempre ogni cosa con la mano destra e, quando inizia qualcosa di nuovo, vuole che Ges\u00f9 sia l\u00ec con lui come guida. Ha confermato questa cosa anche in diverse interviste."}
{"id": "669072", "revid": "287204", "url": "https://it.wikipedia.org/wiki?curid=669072", "title": "Andresy", "text": ""}
{"id": "669074", "revid": "1354930", "url": "https://it.wikipedia.org/wiki?curid=669074", "title": "Euskal Bizikleta 2001", "text": "La Euskal Bizikleta 2001, trentaduesima edizione della corsa, si svolse in cinque tappe dal 30 maggio al 3 giugno 2001, per un percorso totale di 749,1\u00a0km. Fu vinto dallo spagnolo Juan Carlos Dom\u00ednguez che termin\u00f2 in 18h33'10\". La gara era classificata di categoria 2.1.\nSquadre e corridori partecipanti.\nLe 17 squadre partecipanti alla gara furono:"}
{"id": "669075", "revid": "1610933", "url": "https://it.wikipedia.org/wiki?curid=669075", "title": "Otaridi", "text": ""}
{"id": "669077", "revid": "1610933", "url": "https://it.wikipedia.org/wiki?curid=669077", "title": "Otaria dell'isola di Guadalupe", "text": ""}
{"id": "669079", "revid": "1757693", "url": "https://it.wikipedia.org/wiki?curid=669079", "title": "Shopping", "text": "Shopping \u00e8 un termine inglese entrato nel vocabolario italiano per definire il \"girare da un negozio all'altro per effettuare (o solo cercare) acquisti\".\nSignificato.\nLa parola inglese \"shopping\" \u00e8 il gerundio del verbo \"to shop\", che significa comprare. \"Fare \"shopping\"\" consiste nella scelta e l'acquisto di un bene non compreso nei generi alimentari, per i quali si preferisce usare la locuzione \"fare la spesa\". . \u00c8 utile a molte persone per distrarsi dal lavoro quotidiano o per rallegrarsi in qualche modo. \"Window shopping\" \u00e8 un modo di dire inglese che indica il guardare le vetrine dei negozi per immaginare o valutare l'acquisto di un bene senza necessariamente doverlo comperare. Si utilizza anche l'espressione \"shopping online\" per definire l'acquisto tramite il commercio elettronico con l'utilizzo di Internet.\nPrezzi al dettaglio.\nIl prezzo di vendita fissato dai dettaglianti \u00e8 determinato dal prezzo di acquisto aumentato di una determinata percentuale che deve almeno coprire le spese generali ed il proprio guadagno. I commercianti spesso adottano il prezzo suggerito dal produttore del bene, che rende cos\u00ec standard il costo del prodotto in tutti i negozi che lo vendono. Molto frequentemente i beni sono venduti secondo il prezzo di mercato, determinato dall'incontro tra domanda e offerta.\nNei paesi occidentali \u00e8 invalsa l'abitudine di usare il prezzo limite. Ovvero si espone un prezzo di \u20ac 59,95 o \u20ac 59,99 per un prodotto che in definitiva ne costa \u20ac 60,00. Questa \u00e8 una tecnica che tutti conoscono ma che, al di l\u00e0 della differenza insignificante, riesce ad attrarre l'interesse dell'acquirente per un'azione sul suo subconscio.\nMentre nei paesi occidentali vige il sistema del prezzo fisso uguale per tutti, nei paesi orientali e particolarmente del medio oriente, si usa la tecnica di fare il prezzo in funzione di quella che \u00e8 la valutazione del cliente da parte del venditore. Se questo ritiene che il cliente possa spendere con facilit\u00e0, sia molto interessato all'acquisto o non conosca il valore reale dell'oggetto, richiede spesso un prezzo maggiore del valore della merce. In questo caso pu\u00f2 avvenire una contrattazione fra le parti e chi tra le due \u00e8 pi\u00f9 abile nel trattare pu\u00f2 realizzare un buon affare.\nPer gli economisti questa operazione pu\u00f2 portare ad una mediazione del vantaggio fra le due parti interessate al commercio."}
{"id": "669080", "revid": "110157", "url": "https://it.wikipedia.org/wiki?curid=669080", "title": "G\u0127asri", "text": "G\u0127asri (in maltese L-G\u0127asri; pronuncia \"'Asri\") \u00e8 un comune di Malta situato sulla costa pi\u00f9 occidentale di Gozo (Malta). Con una popolazione di 424 abitanti (2019) \u00e8 il villaggio pi\u00f9 piccolo di Gozo ed il penultimo consiglio locale per popolazione dell'intera nazione. G\u0127asri ha, tuttavia, un'area relativamente vasta. G\u0127asri \u00e8 rinomato per la produzione di miele.\nIl villaggio si trova tra le colline di \u017bebbu\u0121 e G\u0127ammar. Il nome ha origini arabe, probabilmente con riferimento ad una zona dove le olive sono state schiacciate per l'olio. G\u0127asri \u00e8 raggiungibile da unu bivio lungo la strada Victoria-G\u0127arb appena dopo l'acquedotto.\nLa chiesa del villaggio, progettata da un sacerdote locale, Dun \u0120u\u017cepp Diacono, fu costruita all'inizio del XX secolo. La sua pietra d'angolo fu posata il 6 settembre 1903 e fu dedicata al Corpus Christi, altrimenti noto come Cristo Salvatore nell'Eucaristia il 9 gennaio 1916. Il villaggio \u00e8 stato elevato a parrocchia dal vescovo Giovanni Maria Camilleri il 16 dicembre 1921.\nWied il-G\u0127asri.\nDalla piazza del villaggio, una strada conduce alla valle di Wied il-G\u0127asri. Sulla strada, ci sono un certo numero di agriturismi tipici, la maggior parte di loro disponibili per brevi o lunghi soggiorni, nonch\u00e9 una vecchia cappella dedicata alla Beata Vergine Maria. La zona di Wied il-G\u0127asri \u00e8 meravigliosa per una passeggiata in campagna a piedi o in bicicletta soprattutto in inverno e in primavera. La valle termina nel mare, incastrata tra altissime scogliere dove una piccola entrata appartata lo rende ideale per nuotare, fare snorkeling e immersioni. Infatti, il mare intorno a Wied il-G\u0127asri \u00e8 molto popolare tra i subacquei. Nella valle di G\u0127asri si possono trovare alcune saline.\nGiordan Lighthouse.\nUn faro sulla collina di \u0120urdan, meglio conosciuto come \"Giordan Lighthouse\", domina G\u0127asri. Il faro sorge a 180 metri sopra il livello del mare ed \u00e8 stato inaugurato dai britannici nel 1853. Il suo fascio di luce pu\u00f2 essere visto fino a 50 chilometri di distanza. Sulla collina che circonda il faro ci sono alcune meravigliose viste a 360 gradi di Gozo e ci\u00f2 attrae molti escursionisti, che affrontano il ripido sentiero fino alla collina (ma il faro pu\u00f2 essere raggiunto anche in auto.\nUn faro antico esisteva in loco dal 1650; una stazione di comunicazione semaforica vi venne installata nel 1840. \nDurante la seconda guerra mondiale, il faro \u00e8 stato utilizzato come luogo per una stazione radar di avvertimento anticipato. Il radar forniva informazioni sui bombardieri che arrivano a sud dall'Italia, permettendo di attivare le sirene dei raid aerei prima delle incursioni.\nGli strumenti di qualit\u00e0 dell'aria basati sul faro misurano un certo numero di parametri tra cui l'anidride solforosa, il monossido di carbonio e l'ossido di azoto come parte del sistema Global Atmosphere Watch del monitoraggio atmosferico. Il sito \u00e8 la stazione principale per il Mediterraneo centrale ed \u00e8 stato aggiornato tra il 2008 e il 2011. L'informazione \u00e8 trasmessa al campus dell'Universit\u00e0 di Malta a Xewkija per l'analisi."}
{"id": "669082", "revid": "439724", "url": "https://it.wikipedia.org/wiki?curid=669082", "title": "Statento", "text": "Statento \u00e8 il quinto album in studio - ed il sesto in ordine cronologico - pubblicato da Francesco Salvi, nel 1994.\n\"Statento\" \u00e8 il brano musicale, composto a quattro mani insieme a Vittorio Cosma, che Salvi ha presentato al Festival di Sanremo 1994, classificandosi in 15\u00aa posizione."}
{"id": "669085", "revid": "991694", "url": "https://it.wikipedia.org/wiki?curid=669085", "title": "L-G\u0127asri", "text": ""}
{"id": "669086", "revid": "991694", "url": "https://it.wikipedia.org/wiki?curid=669086", "title": "L-Ghasri", "text": ""}
{"id": "669088", "revid": "827882", "url": "https://it.wikipedia.org/wiki?curid=669088", "title": "Maria Cosway", "text": "Ebbe una relazione sentimentale con il futuro presidente degli Stati Uniti Thomas Jefferson nel 1786.\nBiografia.\nNacque a Firenze da padre inglese e madre italiana. Gli Hadfields gestivano tre note locande in Toscana, frequentate dagli aristocratici britannici durante il Grand Tour Maria aveva numerosi fratelli e sorelle. Quattro di essi furono vittime di una bambinaia malata di mente, che agiva nella convinzione di spalancare loro le porte del Paradiso. L'assassina, catturata dopo che per caso la si sent\u00ec dire che avrebbe ucciso anche Maria, fu condannata all'ergastolo. Maria, i fratelli Richard e George e le sorelle Elisabetta (Bettina) e Charlotte furono i sopravvissuti. Il fratello George Hadfield divenne poi architetto e incisore ed \u00e8 noto per aver progettato numerosi edifici di stampo neoclassico come Arlington House in Virginia. \nPur di famiglia protestante, la giovane Maria venne indirizzata a studi cattolici presso il monastero della Visitazione dove spicc\u00f2 nello studio della musica e della pittura. Impar\u00f2 presto a suonare l\u2019arpa, l\u2019organo e l\u2019arpicordo. Mentre era ancora a Firenze, Maria Hadfield fu copista agli Uffizi e studi\u00f2 arte con Violante Cerroti e Johann Zoffany, invitato dalla regina Carlotta nella citt\u00e0. Per assecondare la vocazione per la pittura della giovane, il padre decise di mandarla a Roma a studiare arte dove si ferm\u00f2 per due anni. Qui si form\u00f2 con Pompeo Batoni e conobbe tra gli altri Anton Raphael Mengs, Henry Fuseli e Joseph Wright of Derby. Tornata a Firenze dalla famiglia, nel 1778 fu nominata appena diciottenne socia dell'Accademia Fiorentina di Belle Arti.\nAlla morte del padre avvenuta nel 1779, la giovane, pur avendo espresso il forte desiderio di ritirarsi in convento, si trasfer\u00ec con la madre a Londra. Qui sua madre, desiderosa di sistemarla convenientemente, riusc\u00ec a combinare il matrimonio della figlia con il facoltoso pittore Richard Cosway (1742-1821) famoso miniaturista e \"primarius pictor\" del principe di Galles, pi\u00f9 anziano di lei di quasi vent'anni. La cerimonia fu celebrata il 18 gennaio 1781 nella chiesa di St. George Hanever Square di Londra.\nQuello stesso anno Maria Cosway espose per la prima volta sue opere in una mostra: \"Rinaldo\", \"Creusa che appare a Enea\", e \"Come la pazienza su un monumento sorride al dolore\". La giovane aveva iniziato a dipingere in miniatura dopo il suo arrivo in Inghilterra, avendo conosciuto Angelika Kauffmann, impiegando il suo talento principalmente nella rappresentazione di soggetti mitologici. \nSubito dopo le nozze sembra che i suoi modi di fare italiani risultassero cos\u00ec estranei alla societ\u00e0 inglese che il marito tenne Maria appartata fino a quando non ebbe padroneggiato appieno la lingua inglese. Richard proib\u00ec alla moglie di dipingere, forse per paura dei pettegolezzi che circondavano all'epoca le pittrici. Il suo \"Autoritratto con le braccia conserte\" \u00e8 visto come una risposta alla limitazione del suo lavoro, le sue braccia incrociate come un segno dell'impossibilit\u00e0 di esercitarsi. Allo stesso modo fu ritenuto inappropriato al suo nuovo rango sociale il continuare la carriera come musicista professionista. Col tempo il talento di Maria fu riconosciuto da Richard che l'aiut\u00f2 a svilupparlo. Maria Cosway espose le sue opere, comprendenti ritratti e dipinti storici, alla Royal Academy of Arts di Londra dal 1781 fino al 1801. La sua fama artistica si diffuse soprattutto in occasione dell'esposizione del suo ritratto della Duchessa del Devonshire nel personaggio di Cynthia. Tra le sue conoscenti personali c'erano Lady Lyttelton, la scultrice Anne Seymour Damer, la contessa di Aylesbury, Lady Cecilia Johnston e la marchesa di Townshend. \nNel 1784 i Cosway si trasferirono nella splendida residenza di Schomberg House in Pall Mall, dove inaugurarono un salotto alla moda per la mondanit\u00e0 londinese. Richard era Primo Pittore del Principe di Galles, e Maria fece da ospite per artisti, membri della famiglia reale, incluso il Principe, e politici, tra cui Horace Walpole, Gouverneur Morris e James Boswell. La padrona di casa organizzava concerti e rappresentazioni teatrali per i suoi ospiti e divenne famosa come \"la dea di Pall-Mall\".\nMaria sapeva parlare diverse lingue e grazie ai suoi viaggi in Italia e in Francia costitu\u00ec una cerchia internazionale di amici, tra i quali Angelica Schuyler Church e l'artista John Trumbull. \nNell'agosto del 1786, durante una visita alla \"Halle aux Bleds\" di Parigi, John Trumbull present\u00f2 la ventisettenne Maria Cosways all'allora vedovo Thomas Jefferson, di 43 anni, che era ministro del commercio americano in Francia. La giovane donna affascin\u00f2 talmente Jefferson da fargli disdire l'impegno preso in precedenza con la Duchessa de La Rochefoucauld e trascorrere con lei il resto della serata al Palais-Royal.\nNel 1789 Maria e il marito ebbero una figlia, Louisa Paolina Angelica, ma la coppia fin\u00ec col separarsi. Maria viaggiava spesso in Europa; in un'occasione fu accompagnata da Luigi Marchesi, un famoso cantante castrato italiano - di cui Richard Cosway fece un ritratto poi inciso da Luigi Schiavonetti. Contemporaneamente, Richard aveva una relazione con Mary Moser, con la quale viaggi\u00f2 per sei mesi.\nNel 1796 muore, a sei anni, la figlia e la Cosway si trasferisce temporaneamente a Maleo dalla sorella Bettina. Dal 1803 al 1812 opera a Lione nel campo educativo e fonda il primo collegio. Il 18 febbraio 1812 apre a Lodi il suo Collegio (prima allieva Giuseppina Menrisi) ristrutturando il convento dei frati Minimi (Paolotti) e con l'aiuto di Francesco Melzi d'Eril, duca di Lodi.\nLe sue convinzioni pedagogiche escludono imposizioni e metodi troppo autoritari e si rifanno alle teorie di Jean-Jacques Rousseau e Johann Heinrich Pestalozzi. Nelle fanciulle si studiavano i caratteri e le disposizioni naturali e si cercava di sfruttare al massimo il talento che possedevano; si incoraggiano le alunne con premi o sconti sulla retta scolastica; l'obiettivo era formare \"buone madri di famiglia, in grado di educare i figli e di fare buona figura in societ\u00e0\".\nMaria Cosway chiama Elena Solera, (raccomandata dal Vescovo di Pavia Luigi Tosi; nata a Edolo nel 1812) e affida cos\u00ec il destino del proprio Collegio alle \"Dame Inglesi\", nato nella prima met\u00e0 del XVII secolo ad opera di Mary Ward originaria dello Yorkshire (Inghilterra settentrionale). Mary e le sue compagne indossavano un vestito uniforme ed austero (non propriamente religioso) e la gente cominci\u00f2 a chiamarle Dame Inglesi. Elena Solera comp\u00ec i voti solenni di povert\u00e0, castit\u00e0, obbedienza il 10 aprile 1836, lo stesso giorno dell'insediamento delle Dame Inglesi nel Collegio di Lodi. Nel 1948 il collegio \u00e8 passato alle suore di carit\u00e0 di Maria Bambina fino al 1978.\nMorta a Lodi all'et\u00e0 di 79 anni, la baronessa riposa nella locale chiesa di Santa Maria delle Grazie.\nSue incisioni sono conservate nel gabinetto delle stampe del British Museum. La sua figura \u00e8 stata ripresa nel film \"Jefferson in Paris\" (1995)."}
{"id": "669091", "revid": "1610933", "url": "https://it.wikipedia.org/wiki?curid=669091", "title": "Lontra europea", "text": ""}
{"id": "669093", "revid": "113915062", "url": "https://it.wikipedia.org/wiki?curid=669093", "title": "Majungasaurus crenatissimus", "text": "Il majungasauro (Majungasaurus crenatissimus), noto anche come majungatolo (Majungatholus), era un dinosauro carnivoro vissuto nel Cretaceo superiore (Campaniano, circa 75 milioni di anni fa) in Madagascar.\nIl top della catena alimentare.\nMolti fossili di questo dinosauro sono stati rinvenuti nella parte settentrionale del Madagascar tra il 1993 e il 1996, e hanno permesso di ricostruire un carnivoro eccezionalmente robusto, della lunghezza di circa nove metri. Il majungasauro era probabilmente l'apice della catena alimentare del proprio ambiente. Negli ambienti del Gondwana spesso convivevano pi\u00f9 super predatori di grossa taglia, ognuno specializzato presumibilmente per un tipo particolare di preda. Non sappiamo se nell'habitat isolato del Madagascar Majungasaurus fosse l'unico predatore di grossa taglia o esistessero altri teropodi (o coccodrilli) di taglia sufficientemente grossa per impensierirlo; i loro resti comunque non sono ancora stati trovati.\nNella stessa Formazione Maevarano, sono stati ritrovati resti di grandi sauropodi titanosauri (\"Rapetosaurus\"), coccodrilli (ad esempio \"Mahajangasuchus\" e \"Simosuchus\"), strani dinosauri - uccelli (\"Rahonavis\"), uccelli primitivi (\"Vorona\") e piccoli parenti alla lontana di \"Majungatholus\" (\"Masiakasaurus\"). Siccome le sue zampe posteriori erano piuttosto corte rispetto ad altri teropodi, \u00e8 stato ipotizzato che il Majungasaurus potesse avvalersi del mimetismo per cacciare: se la sua pelle fosse stata mimetica, infatti, l'animale avrebbe potuto tendere agguati alle sue prede rimanendo fermo e disteso sul suolo della foresta, spacciandosi ad esempio per un tronco.\nUn \"corno\" arrotondato sopra il muso.\nIl significato del nome \"Majungatholus\" deriva da Majunga (altro nome di Mahajanga, dove sono stati ritrovati i fossili) e dal greco latinizzato \"tholus\", ovvero cupola. Il majungasauro era un dinosauro carnivoro (teropode) appartenente al gruppo degli abelisauri, strani predatori primitivi sviluppatisi in isolamento nei continenti meridionali, il cui rappresentante pi\u00f9 noto \u00e8 \"Carnotaurus sastrei\", dotato di due corna. \"Majungasaurus\", invece, possedeva un cranio decisamente inusuale, sormontato da una sorta di \"corno\" molto arrotondato posto sopra la regione delle orbite. Questo vistoso ispessimento delle ossa probabilmente veniva utilizzato a scopo rituale, o forse in combattimenti intraspecifici per il controllo del territorio o la scelta di un partner.\nIl cranio, corto e profondo come in molti abelisauri, era anche dotato di una struttura a forma di diamante proprio dietro le orbite, sicuramente una regione per l'ancoraggio di potenti muscoli del collo. Il corpo, massiccio e robusto, era sorretto da due potenti arti posteriori dotati di artigli; gli arti anteriori erano minuscoli come in \"Carnotaurus\" con una mano che presentava falangi nel primo e nel quarto dito. La coda lunga e poderosa doveva servire a controbilanciare il peso del corpo quando l'animale, proiettato in avanti durante la corsa, si lanciava all'inseguimento delle potenziali prede.\nImplicazioni paleogeografiche.\nIl ritrovamento delle ossa di \"Majungasaurus\" nel Madagascar, cos\u00ec lontano dai resti di altri animali simili in Sudamerica e India, ha implicazioni riguardanti la tettonica a zolle. In particolare, le varie componenti dell'antico continente di Gondwana potrebbero essere state unite tramite ponti di terra, dal Sudamerica al Madagascar e all'India attraverso l'Antartide, per molto pi\u00f9 tempo di quanto inizialmente sospettato, almeno fino al Cretaceo inoltrato.\nDinosauri cannibali?\nAlcuni paleontologi sono convinti che \"Majungasaurus\" praticasse il cannibalismo, a causa della scoperta di grandi quantit\u00e0 di ossa dell'animale che recano vistosi segni di denti; queste \"impronte\" combaciano alla perfezione con i denti dello stesso \"Majungasaurus\". Gli altri carnivori della zona (\"Masiakasaurus\" e i coccodrilli) hanno tipi di dentatura differenti. Esistono per\u00f2 molti modi alternativi per spiegare questo tipo di fori, alcuni in particolare, che a prima vista sembrano prodotti da \"Majungasaurus\", possono invece essere provocati da insetti saprofagi.\nOvviamente rimane molto probabile che i dinosauri, come tutti i predatori noti, fossero sempre cannibali in condizioni di stress, mentre \u00e8 intuibile, dal confronto con rettili e uccelli viventi, che talvolta fossero cannibali (e saprofagi), ma che raramente attaccassero un membro della loro specie (almeno un membro adulto). Una lotta tra due predatori, infatti, non \u00e8 molto vantaggiosa, in quanto il rischio di essere preda \u00e8 paragonabile a quello di diventare predatore, e quindi i carnivori tendono ad evitare scontri con conspecifici, o a ritualizzare le forme di lotta.\nUn piccolo erbivoro o un grande carnivoro?\nFino agli anni novanta, si pensava che durante il Cretaceo superiore in Madagascar fosse presente un piccolo dinosauro erbivoro, un pachicefalosauro simile a \"Stegoceras\". Questa convinzione si basava sul fatto che, nel 1979, era stato scoperto un frammento di cranio apparentemente simile a quello dei \"dinosauri dal cranio a cupola\", descritto come Majungatholus atopus. Dal momento che nessun altro resto era stato rinvenuto per chiarire l'enigma, si pens\u00f2 che \"Majungatholus\" fosse l'unico pachicefalosauro mai ritrovato nei continenti meridionali. Fu solo con la scoperta degli scheletri pi\u00f9 o meno completi che i paleontologi compresero di trovarsi di fronte a un teropode carnivoro di grandi dimensioni e dal cranio decisamente insolito.\nUn secolo prima, nel 1896, erano stati rinvenuti diversi denti e alcune vertebre di un dinosauro carnivoro ritenuto appartenere al genere \"Megalosaurus\", denominato \"Megalosaurus crenatissimus\" da Dep\u00e9ret. In seguito, nel 1955, sulla base di altri resti fossili comprendenti una mandibola, Lavocat riconobbe che la specie apparteneva a un genere distinto, che venne chiamato Majungasaurus. Nel corso degli anni ottanta vennero riconosciute affinit\u00e0 tra la mandibola e alcuni resti di dinosauri carnivori scoperti in quel periodo, gli abelisauridi, mentre il frammento di cranio scoperto nel '79 venne descritto come appartenente a un pachicefalosauro noto come \"Majungatholus\". Dopo la scoperta del teschio completo, si prefer\u00ec adottare la denominazione \"Majungatholus atopus\" a causa dei caratteri diagnostici ben definiti (la \"cupola - corno\"), mentre \"Majungasaurus crenatissimus\", conosciuto solo per resti molto incompleti, cadde nel calderone dei \"nomina dubia\". Solo di recente una ridescrizione del materiale ha permesso di stabilire che \"Majungasaurus\" e \"Majungatholus\" erano effettivamente animali appartenenti alla stessa specie. Per le leggi della priorit\u00e0, quindi, il nome corretto \u00e8 \"Majungasaurus\"."}
{"id": "669095", "revid": "1610933", "url": "https://it.wikipedia.org/wiki?curid=669095", "title": "Puzzola europea", "text": ""}
{"id": "669096", "revid": "22356", "url": "https://it.wikipedia.org/wiki?curid=669096", "title": "Majungatholus", "text": ""}
{"id": "669097", "revid": "125643082", "url": "https://it.wikipedia.org/wiki?curid=669097", "title": "Strada statale 17 dell'Appennino Abruzzese ed Appulo-Sannitico", "text": "La strada statale 17 dell'Appennino Abruzzese e Appulo-Sannitico (SS 17) \u00e8 un'importante strada statale italiana che unisce le citt\u00e0 di Foggia (Puglia) e L'Aquila (Abruzzo), proseguendo poi per qualche decina di chilometri fino a raggiungere Antrodoco (Rieti) ed innestarsi sulla Strada statale 4 Via Salaria.\nStoria.\nTra Antrodoco e Foruli (Civitatomassa) nacque come diramazione della via Salaria (probabilmente con il nome di via Cecilia); tra Foruli e Popoli fu costruita come via Claudia Nova, mentre tra Corfinio ed Isernia ricalca la romana via Numicia (o Minucia) che portava a Brindisi; in tempi pi\u00f9 recenti tra Antrodoco ed Isernia era nota come strada nazionale Marsicana.\nNel secondo dopoguerra era la principale dorsale viaria dell'Appennino centrale, mettendo in collegamento un territorio storicamente unitario fino alle invasioni longobarde: Rieti e Isernia erano inclusi in et\u00e0 augustea nella stessa Regio IV e L'Aquila-Amiternum era in territorio sabino. Presso Sulmona passa vicinissima a Corfinio, il borgo sorto sui ruderi della Corfinium capitale degli Italici durante la guerra sociale romana. Curiosamente la strada ripercorre a tratti le vie di alcuni antichi e importanti tratturi che dall'Abruzzo raggiungevano il Tavoliere delle Puglie (es. Tratturo Magno).\nLa sua realizzazione non ha inciso molto sull'urbanizzazione del territorio abruzzese e molisano prevalentemente montano e pastorizio; non avendo velocizzato i collegamenti interregionali divenne una dorsale per unificare quelle citt\u00e0 interne che, al tempo della sua realizzazione, erano grossi paesi isolati come Sulmona, Castel di Sangro o Isernia (quest'ultima sar\u00e0 capoluogo di provincia solo nel 1970). La denominazione ricalca il suo scopo fondamentale, dell'Appennino abruzzese perch\u00e9 in grado di collegare l'intero Abruzzo interno con Terni e poi con il nord o con Venafro e Napoli, e appulo sannitica perch\u00e9 dopo Isernia sarebbe stata la strada fondamentale per il collegamento del Molise con la Puglia (in Abruzzo si preferiva il lungomare e la strada statale 16 Adriatica).\nLa Strada Statale 17 dell'Appennino Abruzzese e Appulo-Sannitico \u00e8 quindi un importante asse di comunicazione tra la Puglia, Molise, Abruzzo e Lazio. Con i suoi 340\u00a0km la SS17 \u00e8 una delle strade statali pi\u00f9 lunghe d'Italia.\nIl suo percorso segue gli antichi tratturi che in passato venivano utilizzati per la transumanza delle greggi lungo l'Appennino. \nAd oggi la SS 17 \u00e8 una risorsa infrastrutturale di rilevante interesse regionale anche dal punto di vista del turismo: infatti lungo la strada \u00e8 localizzato lo svincolo per gli impianti sciistici di Roccaraso, Campitello Matese e lo svincolo per il Santuario dell'Addolorata di Castelpetroso meta di pellegrinaggi. \nNel tratto laziale la strada si presenta piuttosto ripida e con molte curve. I punti pi\u00f9 alti raggiunti sono il passo Sella di Corno a 1.005 slm e l'Altopiano delle Cinquemiglia a 1250 m circa.\nPercorso.\nLe principali citt\u00e0 attraversate sono: L'Aquila, Popoli, Sulmona, Castel di Sangro, Isernia, Boiano, Lucera e Foggia. Il manto stradale \u00e8 in ottimo stato per grandissima parte della sua lunghezza. Il tratto tra Sulmona e Castel di Sangro \u00e8 stato notevolmente migliorato alcuni decenni fa con l'abbandono del vecchio tracciato di fine ottocento e con la costruzione di viadotti e gallerie.\nNel comune di Rocca Pia l'antico tratto della statale, sostituito da diversi viadotti e trafori, \u00e8 abbastanza trascurato e chiuso al traffico per dissesto dell'asfalto e rischio frane. L'andamento del traffico \u00e8 sempre scorrevole, tanto nei periodi di maggiore afflusso turistico quanto nei giorni lavorativi; lambisce solo centri di medie dimensioni molto distanti fra loro, scongiurando gli intasamenti dei sistemi viari delle zone metropolitane o a urbanizzazione fortemente decentrata. Il percorso montano la rende soggetta a intense precipitazioni nevose per l'intero tracciato: vige l'obbligo di transito con catene a bordo fino a Lucera e alle Puglie.\nDa Antrodoco a Sulmona.\nLa strada statale ha inizio ad Antrodoco (RI), diramandosi dalla Strada statale 4 (l'antica Via Salaria, che prima di Antrodoco tocca Roma e Rieti mentre dopo di essa raggiunge Ascoli Piceno e il mare Adriatico). Dai 500\u00a0m s.l.m. di Antrodoco la statale si arrampica sul Monte Giano e sin dai primi chilometri sale ripida con vari tornanti. Subito dopo entra nelle strettissime Gole di Antrodoco (note per essere state il centro della Battaglia di Antrodoco, considerata la prima del risorgimento), in un habitat di flora e fauna appenninica suggestivo e tuttora integro.\nFino all'Aquila la statale costeggia l'ardimentosa e paesaggistica ferrovia Terni-Sulmona e accoglie numerose antiche stazioni ferroviarie lungo il percorso. La salita continua fino a toccare i mille metri circa presso il pittoresco valico Sella di Corno (dove si trova il confine tra Lazio e Abruzzo); poi la strada scende verso la conca aquilana lambendo Civitatomassa, borgo rurale costruito sui ruderi del pago d'et\u00e0 augustea Foruli (oggi nel comune di Scoppito), nel municipio di Amiternum. Questo primo tratto ha ancora oggi una grande importanza perch\u00e9 costituisce tuttora la strada pi\u00f9 breve e veloce tra Rieti/Terni e L'Aquila; ha un traffico medio di veicoli al giorno, di cui il 18% di mezzi pesanti (anno 2005).\nOltrepassato il capoluogo abruzzese segue approssimativamente il tracciato del Tratturo L'Aquila-Foggia fino a Caporciano e del Tratturo Centurelle-Montesecco fino a Collepietro lungo l'antica via Claudia Nova che collegava il territorio degli Equicoli con quello dei Vestini, e incontra l'ultimo foro del municipio sabino di Amiternum: Forcona. Entra poi in territorio vestino nel comune di Prata d'Ansidonia, l'antica Peltuinum romana e si avvicina ai paesi del Parco Nazionale del Gran Sasso e Monti della Laga attraversando rettilinea gli altopiani di Barisciano e Navelli, celebri per le residue preziose coltivazioni di zafferano e mandorli. Per un breve tratto si innesta nella Valeria a Popoli, per poi diramarsi di nuovo dopo 6\u00a0km a raggiungere Sulmona, dove presenta un'insolita arborazione a bagolaro.\nPrima che fosse deviata in periferia attraversava il centro della citt\u00e0 peligna. Il tracciato originale corrisponde all'attuale Corso Ovidio. Non a caso alla fine del Corso in direzione Sud \u00e8 presente una porta monumentale denominata \"Porta Napoli\" a testimonianza dell'antica Via Napoleonica. Seguendo poi Viale Mazzini si ricongiungeva al tracciato attuale della Statale. In seguito con il miglioramento della viabilit\u00e0 fuori le mura il tracciato della statale fu spostato alle attuali Circonvallazioni Orientale e Occidentale, strade che costeggiano la cinta muraria. Un'altra modifica significativa fu apportata nei decenni successivi: venne realizzata una variante ex-novo che aggirava totalmente il centro abitato. \nTale variante si sviluppa dalla zona industriale fino alla zona dove termina Viale Mazzini. Il tracciato attuale differisce leggermente da questo perch\u00e9 fu aperta verso la fine degli anni '80 una strada extraurbana principale che dalla Chiesa di Santa Brigida si sviluppa su un tracciato ex-novo fino a ricongiungersi alla variante all'incrocio con Via dei Cappuccini. La parte di variante aggirata con la strada extraurbana principale fu declassata a strada comunale ed \u00e8 tuttora aperta.\nDa Sulmona a Isernia.\nDa Sulmona prosegue per la valle del Gizio, seguendo per buona parte il percorso del fiume e quello del Tratturo Celano-Foggia sotto Pettorano sul Gizio, dopodich\u00e9 inizia a salire verso l'altopiano delle Cinquemiglia, sovrastando con moderni viadotti l'antico tracciato che transitava per Rocca Pia. Incontra presso Rivisondoli e Roccaraso la strada statale 84 Frentana e a Castel di Sangro la Strada statale 83 Marsicana, la Strada statale 652 di fondo valle Sangro e la Strada statale 650 di fondo valle Trigno. Inoltre, a Roccaraso la statale cessa di seguire il percorso del tratturo Celano-Foggia, per iniziare a seguire quello del Tratturo Pescasseroli-Candela nei pressi di Castel di Sangro.\nNel tratto da Castel di Sangro a Isernia \u00e8 sostituita dalla strada statale 17 var/A Isernia-Castel di Sangro, a scorrimento veloce. Nel vecchio tracciato si entra in Molise dopo aver attraversato l'Alto Sangro, godendo di ampi panorami sulla sottostante valle del Volturno; \u00e8 pochissimo urbanizzata, con poche cantoniere e case rurali, in una zona celebre per il fenomeno del brigantaggio pre e postunitario. \nLe stazioni ferroviarie di Sulmona e di Isernia sono collegate tra loro dalla linea Sulmona-Isernia, che segue un itinerario differente da quello stradale pur non discostandosi da esso che per pochi chilometri.\nDa Isernia a Foggia.\nA Isernia la strada tocca appena il piccolo centro della citt\u00e0, presso la stazione ferroviaria, e prosegue in direzione sud-est. Lungo il grosso altopiano alle pendici dei monti del Matese, dove sono ancora visibili i grandi pascoli e le tracce della transumanza ovina tra Abruzzo e Puglia, \u00e8 stata ampliata e modernizzata con la messa in sicurezza della maggior parte degli incroci e collegata con la superstrada per Benevento.\nTra Bojano e Sepino lascia il percorso del tratturo Pescasseroli-Candela e prende la direzione di Foggia, lasciandosi Campobasso a nord, attraversa con un percorso tortuoso i monti del Sannio in un territorio prevalentemente rurale (talvolta soggetto a dense precipitazioni nevose).\nOltrepassa il bacino di Occhito, dove si raccorda con il percorso del tratturo Lucera-Castel di Sangro, ed entra nella Puglia attraverso i monti della Daunia, passa poi lungo il tavoliere fino a Foggia. La strada a scorrimento veloce sostituisce con una serie di ponti e trafori il vecchio tortuoso percorso che saliva fino a Volturara Appula sfiorando la cima di Coppa San Pietro, 869 m s.l.m., e discendeva poi passando per Motta Montecorvino. Nell'ultimo tratto la strada attraversa Lucera per poi giungere a Foggia. Anche in Puglia il territorio \u00e8 notoriamente poco urbanizzato, in una regione caratterizzata da popolosi accentramenti rurali e costieri, e scarsa presenza residenziale nelle campagne.\nTurismo.\n\u00c8 la strada per eccellenza del turismo invernale centro-meridionale, essendo l'unica strada in grado di collegare le localit\u00e0 sciistiche dell'altopiano delle Cinquemiglia con Roma attraverso Sulmona e, prima della realizzazione delle varie superstrade nella valle del Volturno, con Napoli attraverso la strada statale 85 Venafrana. Oggi il suo percorso \u00e8 ancora pi\u00f9 strategico. Si percorre per raggiungere anche localit\u00e0 turistiche di pi\u00f9 recente sviluppo come Capracotta e Campitello Matese; si avvicina a tutti i principali parchi nazionali abruzzesi (Gran Sasso, Parco nazionale della Maiella presso Pescocostanzo, Parco nazionale d'Abruzzo, Parco regionale dei Monti del Matese in Molise), ed \u00e8 anche la via d'accesso principale a molte delle riserve minori regionali e punti d'accoglienza turistici. Nel vecchio tracciato tra Castel di Sangro e Isernia, di circa 20 chilometri, \u00e8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa.\nCitazioni.\nAlla strada statale 17 \u00e8 stata dedicata l'omonima canzone di Francesco Guccini contenuta nell'album Folk beat n. 1, "}
{"id": "669098", "revid": "1610933", "url": "https://it.wikipedia.org/wiki?curid=669098", "title": "Furetto dai piedi neri", "text": ""}
{"id": "669100", "revid": "77358", "url": "https://it.wikipedia.org/wiki?curid=669100", "title": "Majungasaurus", "text": ""}
{"id": "669103", "revid": "124339521", "url": "https://it.wikipedia.org/wiki?curid=669103", "title": "Analizzatore di reti", "text": "Un analizzatore di reti (network analyzer in inglese) \u00e8 uno strumento usato per analizzare le propriet\u00e0 delle reti elettriche, in particolare il comportamento associato alla riflessione e alla trasmissione di segnali elettrici. Gli analizzatori di reti sono usati principalmente per le alte frequenze, tipicamente da alcune centinaia di kilohertz fino a molti gigahertz.\nGli analizzatori di reti sono principalmente di due tipi:\nI VNA sono i tipi pi\u00f9 usati, tanto che quando ci si riferisce ad un \"Analizzatore di reti\" il pi\u00f9 della volte si sottintende un VNA, poich\u00e9 un SNA \u00e8 funzionalmente identico ad un analizzatore di spettro combinato con un tracking generator.\nUn analizzatore di reti VNA per microonde funziona misurando i parametri \"s\" di un quadripolo, in modulo e fase.\nDopo una adeguata procedura di calibrazione della strumentazione, attraverso calcoli ('deembedding') \u00e8 possibile depurare i parametri \"s\" rilevati dallo strumento dai parametri\u00a0s del banco di misura, ottenendo valori di elevata precisione.\nPer caratterizzare un dispositivo, l'analizzatore di reti manda un segnale con una certa ampiezza e fase al dispositivo stesso e misura l'ampiezza e la fase del segnale riflesso e del segnale uscente dal dispositivo in prova. Con il rapporto tra il segnale riflesso dal dispositivo diviso e il segnale incidente, l'analizzatore di reti fornisce: RETURN LOSS, IMPEDENZA, COEFFICIENTE DI RIFLESSIONE, S-PARAMETRI (S11,S22), SWR. Attraverso il rapporto del segnale trasmesso uscente dal dispositivo con il segnale incidente, l'analizzatore di reti fornisce: GROUP DELAY, INSERTION PHASE, COEFFICIENTE DI TRASMISSIONE, S-PARAMETRI (S21, S12), GAIN/LOSS.\nUna nuova categoria di analizzatori di reti \u00e8 stata sviluppata per misurare segnali non lineari a microonde:"}
{"id": "669104", "revid": "1501558", "url": "https://it.wikipedia.org/wiki?curid=669104", "title": "Nazionale di calcio della Guadalupa", "text": "La nazionale di calcio della Guadalupa \u00e8 la rappresentativa calcistica dell'omonimo Dipartimento francese d'Oltremare che si trova nel Mar dei Caraibi. \u00c8 controllata dalla \"Ligue Guadeloup\u00e9enne de Football\", distaccamento della FFF, che controlla anche il campionato guadalupano.\nFacendo parte della Francia, la Guadalupa non \u00e8 un membro FIFA e perci\u00f2 non pu\u00f2 partecipare a nessuna manifestazione organizzata dalla stessa, inclusi la Coppa del Mondo FIFA e la Confederations Cup. Alla squadra \u00e8 per\u00f2 concesso di partecipare alle competizioni continentali CONCACAF.\nStoria.\nLa Guadalupa ha esordito nel 1934 perdendo 6-0 contro la Martinica, tuttora tra le sconfitte peggiori della nazionale, insieme all'8-2 inferto sempre dalla selezione martinicana e ad un altro 6-0 recente, nel 2018 in trasferta contro . Invece nel 2012 \u00e8 arrivata la vittoria per 13-0 ai danni di , la pi\u00f9 larga dei guadalupensi.Tredici anni prima dell'istituzione della CFU, si svolse nel 1948 la \"Coupe des Cara\u00efbes\", antesignana del torneo nato trent'anni pi\u00f9 tardi: la Guadalupa risult\u00f2 vincitrice di tutti e tre gli incontri, prima ed unica detentrice di tale trofeo.Alcuni risultati di prestigio sono arrivati con le partecipazioni alla Coppa dei Caraibi (fino al 1988 \"Campionato caraibico di calcio\"): nelle dieci edizioni giocate, i guadalupani hanno raggiunto un secondo e quattro terzi posti.Inoltre, a livello continentale, la nazionale di Guadalupa ha partecipato a tre fasi finali della Gold Cup: in quella del 2007 arriv\u00f2 a sorpresa fino in semifinale, battuta di misura dal ; i \"Gwada Boys\" non sono stati per\u00f2 in grado di ripetere l'impresa nelle edizioni successive del 2009 (quarti di finale) e del 2011 (girone iniziale).Alla Coupe de l'Outre-Mer, competizione riservata ai Dipartimenti e regioni francesi d'oltremare, la Guadalupa si \u00e8 classificata terza in tutte e tre le edizioni del torneo.\nUna vera e propria bandiera del calcio guadalupano \u00e8 stata la figura di Roger Salnot, il selezionatore della nazionale dal 2001 al 2011.Alcuni giocatori francesi sono di origine guadalupense, nonostante i migliori scelgano di rappresentare la (tra tutti spiccano Sylvain Wiltord, Lilian Thuram e Thierry Henry).\nRosa attuale.\nLista dei convocati da Jocelyn Angloma per la CONCACAF Gold Cup 2021.\nStatistiche aggiornate al 20 luglio 2021, al termine della sfida contro il .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 20 luglio 2021.\nI giocatori in grassetto sono ancora in attivit\u00e0 con la maglia della nazionale.\nPartecipazioni ai tornei internazionali.\nCampionato CONCACAF.\nLa nazionale guadalupana non ha mai partecipato al Campionato CONCACAF, l'antenato della Gold Cup, n\u00e9 alle relative qualificazioni.\nCoppa dei Caraibi.\nI \"Gwada Boys\" hanno disputato dieci edizioni della Coppa dei Caraibi, ottenendo un secondo e quattro terzi posti.\nCoppa dell'oltremare.\nLa Guadalupa ha partecipato a tutte e tre le edizioni della Coupe de l'Outre-Mer, terminando sempre al terzo posto.\nCoupe des Cara\u00efbes.\nI guadalupensi hanno disputato e vinto l'unica Coupe des Cara\u00efbes che ha avuto luogo nel 1948."}
{"id": "669115", "revid": "124573563", "url": "https://it.wikipedia.org/wiki?curid=669115", "title": "Sperone Speroni", "text": "Biografia.\nNacque nell'antica famiglia padovana Speroni degli Alvarotti nell'antico palazzo di famiglia in contr\u00e0 Sant'Anna. Il padre Bernardino fu archiatra di papa Leone X, la madre Lucia era esponente dei Contarini. Bambino prodigio negli studi, divenne professore di logica dell'Universit\u00e0 di Padova a soli diciotto anni. Dopo pochi anni di insegnamento per\u00f2 decise di approfondire gli studi a Bologna, dal famoso filosofo aristotelico Pietro Pomponazzi. Alla morte di costui, nel 1525, torn\u00f2 a Padova dove insegn\u00f2 per altri tre anni, fino al decesso del padre; dopo di ci\u00f2 dovette occuparsi attivamente della sua famiglia.\nA questo periodo risale la composizione dei dialoghi che verranno pubblicati dall'amico Daniele Barbaro nel 1542, con il titolo di \"Dialogi\": sono il \"Dialogo d'amore\", quello \"Della dignit\u00e0 delle donne\", quello \"Del tempo di partorire delle donne\" e quello \"Della cura famigliare\", i due dialoghi lucianei \"Della usura\" e \"Della discordia\", seguiti da quello \"Delle lingue\" e da quello \"Della retorica\", e infine quello \"Delle laudi del Catajo, villa della S. Beatrice Pia degli Obici\" e quello \"Intitolato Panico e Bichi\". Questi dialoghi sono le opere pi\u00f9 note di Speroni, nonostante siano stati pubblicati a sua insaputa e non siano mai stati riconosciuti, e hanno avuto decine di ristampe nel corso del Cinquecento.\nA questo periodo risale anche la composizione del \"Dialogo della vita attiva e contemplativa\", che non venne per\u00f2 inserito nei \"Dialogi\" del '42, per motivi tuttora sconosciuti.\nMembro dell\"'Accademia degli Infiammati\" e amico di Torquato Tasso si occup\u00f2 della revisione della \"Gerusalemme liberata\". Fu autore della \"Canace\", pubblicata a Venezia nel 1546, tragedia che dar\u00e0 seguito a un'accesa polemica tra l'autore e Giambattista Giraldi Cinzio.\nIn seguito intervenne anche nella polemica tra lo stesso Giraldi Cinzio e Giovan Battista Pigna a proposito dell\"'Orlando furioso\" e del romanzo come genere letterario. Nel 1560 si trasfer\u00ec a Roma dove divenne amico di Annibal Caro. Tornato a Padova compose i \"Discorsi Su Dante, Sull'Eneide, Sull'Orlando furioso\" e il \"Dialogo della istoria\".\nFu fautore di un classicismo ancor pi\u00f9 estremo di quello del vicentino Giangiorgio Trissino, cui rimproverava di aver tratto dalla storia e non dalla mitologia il soggetto della sua \"Sofonisba\". Conformemente all'uso greco e, naturalmente, nel pieno rispetto delle unit\u00e0 aristoteliche, si ispir\u00f2 alle \"Heroides\" ovidiane per la \"Canace\".\nMor\u00ec all'et\u00e0 di 88 anni. Fu sepolto nella Cattedrale di Padova negli avelli degli Alvarotti. Nell'andito della porta settentrionale gli venne in seguito eretto un monumento ad opera di Girolamo Campagna.\nOpere.\nI dialoghi scritti da Sperone Speroni toccano i pi\u00f9 svariati argomenti: morali, comportamentali, retorico-letterari e linguistici. Nel \"Dialogo delle lingue\", ad esempio, vengono esposte le pi\u00f9 diverse teorie sull\u2019argomento, senza che l\u2019autore intervenga a far capire il suo pensiero. Sperone Speroni, esponente pi\u00f9 estremo del classicismo padovano cinquecentesco, scrisse la tragedia \"Canace\" secondo i dettami della \"Poetica\" di Aristotele. L\u2019opera fu letta presso la patavina Accademia degli Infiammati nel 1542."}
{"id": "669117", "revid": "1610933", "url": "https://it.wikipedia.org/wiki?curid=669117", "title": "Foca comune", "text": ""}
{"id": "669118", "revid": "112881091", "url": "https://it.wikipedia.org/wiki?curid=669118", "title": "Purdah", "text": "La purdah o pardaa (persiano/urdu: \u067e\u0631\u062f\u06c1, hindi: \u092a\u0930\u094d\u0926\u093e, letteralmente \"velo\" o \"tenda\") \u00e8 la pratica che vieta agli uomini di vedere le donne. Essa si attua in due modi: segregazione fisica dei sessi o imposizione alle donne di coprire i loro corpi al punto di nascondere la pelle e le loro forme. La purdah esiste in varie forme nel mondo islamico e in India. La purdah si \u00e8 probabilmente sviluppata nella Persia pre-islamica (l'attuale Iran).\nLa segregazione fisica in un edificio pu\u00f2 essere attuata con l'ausilio di mura, tende, pannelli. La pratica del Purdah sulle donne pu\u00f2 limitare le attivit\u00e0 personali, economiche e sociali delle donne al di fuori della loro casa. L'abito imposto da questa tradizione \u00e8 in genere il burqa che pu\u00f2 includere o no un yashmak, un velo che copre il viso. Gli occhi possono essere o non essere nascosti.\nLa purdah era, ed \u00e8 di nuovo, rigorosamente osservata sotto il governo dei Talebani in Afghanistan, dove le donne dovevano rispettare strettamente queste regole ogni volta che si presentavano in pubblico e potevano mostrarsi diversamente abbigliate solamente ai pi\u00f9 stretti parenti maschi ed altre donne. In altre societ\u00e0 la purdah \u00e8 praticato solamente in occasione di periodi di rilievo religioso.\nNei paesi Islamici, come ad esempio l'Arabia Saudita, la purdah ha un valore pi\u00f9 culturale che religioso. Anche negli Emirati Arabi Uniti, dove le donne possono indossare abiti pi\u00f9 simili a quelli occidentali, le donne arabe spesso osservano la pratica della purdah. La differenza tra la purdah e l'hijab \u00e8 che quest'ultima \u00e8 basata sulla moralit\u00e0 fisica e psicologia, mentre la purdah non si conforma necessariamente agli insegnamenti islamici.\nForme di purdah si trovano anche in altre religioni come quella cristiana o ebraica. In alcuni gruppi di queste religioni, nei luoghi sacri, le donne devono essere infatti \"coperte\", magari anche solo con oggetti simbolici come un cappello.\nCritiche.\nLa purdah \u00e8 stata criticata dall'interno della comunit\u00e0 che la attua, ad esempio nell'opera del 1905 \"Sultana's Dream\", della femminista bengalese Rokeya Sakhawat Hussain.\nLe critiche verso la purdah vengono complicate dal contesto dello status delle donne nella societ\u00e0. Ad esempio il Dr. Bhimrao Ramji Ambedkar, un riformista sociale e capo architetto della Costituzione dell'India che nacque induista fuori casta e che si convert\u00ec poi al Buddhismo, ha imputato molte colpe ai musulmani indiani, per il sistema della purdah. Nel suo libro del 1946, \"Pakistan, or The Partition of India\"; Ambedkar afferma che la purdah ha influenzato la moralit\u00e0 della societ\u00e0 musulmana. Anche se questa pratica si \u00e8 notevolmente ridotta negli stati dell'ex Raj Britannico (gli attuali Bangladesh, India e Pakistan), la violenza sulle donne rimane uno dei maggiori problemi sociali tra tutte le comunit\u00e0 religiose."}
{"id": "669121", "revid": "466539", "url": "https://it.wikipedia.org/wiki?curid=669121", "title": "Johann Gottfried Herder", "text": "Biografia.\nNato a Mohrungen nella Prussia orientale dal maestro di scuola Gottfried (1706 - 1763) e dalla sua seconda moglie, Anna Elisabeth Peltz (1717 - 1772), dal pietismo della famiglia egli assorb\u00ec un forte interesse religioso. Le condizioni economiche della sua famiglia erano modeste ma furono in grado di assicurare ai figli una buona istruzione; Herder frequent\u00f2 le scuole pubbliche di Mohrungen, una cittadina che allora contava 2000 abitanti. Importante fu la sua conoscenza con il diacono Trescho, un pietista che impieg\u00f2 il giovanissimo Herder come factotum, consentendogli in cambio di utilizzare la sua biblioteca.\nConclusi gli studi secondari, su consiglio del chirurgo militare russo J. C. Schwarz-Erla, Herder decise di recarsi a K\u00f6nigsberg per studiare come chirurgo: nel dicembre del 1762 lasci\u00f2 Mohrungen dove non sarebbe pi\u00f9 tornato e non avrebbe pi\u00f9 rivisto i propri genitori. Iscritto nel 1762 all'Universit\u00e0 di K\u00f6nigsberg per studiare teologia, fu allievo di Immanuel Kant; qui si leg\u00f2 di amicizia con Johann Georg Hamann, patriota anti-illuminista, sostenitore della prevalenza delle ragioni del sentimento su quelle dell'intelletto, il cui influsso fu determinante per lo sviluppo delle sue teorie.\nNel 1764, divenuto pastore luterano, and\u00f2 a insegnare a Riga, citt\u00e0 baltica a sovranit\u00e0 russa ma che godeva di un'ampia autonomia; scrisse un'ode per l'incoronazione della zarina Caterina e celebr\u00f2 la memoria di Pietro il Grande. Qui pubblic\u00f2 anche i suoi primi scritti di estetica e di critica letteraria: \"Sulla diligenza dello studio delle lingue\", del 1764, i \"Frammenti sulla recente letteratura tedesca\", del 1767, \"Sugli scritti di Thomas Abbt\", del 1768, e le \"Selve critiche\", del 1769. Nel maggio 1766 fu iniziato in Massoneria nella loggia di Riga \"Zum Schwerdt\" (Alla Spada), fondata l'anno prima e appartenente al Regime della Stretta Osservanza\nNel 1769 viaggia per mare fino a Nantes, per visitare la Francia e Parigi in particolare; tiene un diario di viaggio, il \"Journal meiner Reise im Jahre 1769\", con il quale si proponeva di conoscere \u00abil mondo e gli uomini dal punto di vista della politica, dello Stato e delle finanze\u00bb. A Parigi conobbe Diderot e d'Alembert e acconsent\u00ec all'invito del principe vescovo di Lubecca di accompagnare il figlio da Amburgo per un viaggio di istruzione in Francia. Raggiunta Amburgo, riparte con il figlio del vescovo per Strasburgo: durante il viaggio, a Darmstadt, conosce Caroline Flachsland, che sposer\u00e0 tre anni dopo.\nPer una malattia agli occhi, \u00e8 costretto a fermarsi due mesi, nel 1770, a Strasburgo, rinunciando all'istruzione del giovane principe; conosce Goethe, studente nell'Universit\u00e0 di quella citt\u00e0; frutto dei loro numerosi colloqui fu \"Intorno al carattere e all'arte dei tedeschi\", saggi pubblicati nel 1773, che costituiscono una sorta di manifesto del movimento dello \"Sturm und Drang\". \nNel 1771 Herder fu predicatore alla corte del conte Wilhelm von Schaumburg-Lippe a B\u00fcckeburg, dove pubblic\u00f2 nel 1772 il \"Saggio sull'origine del linguaggio\", nel 1774 \"Ancora una filosofia della storia per l'educazione dell'umanit\u00e0\" e nel 1776, sul significato del Genesi, il saggio \"Il pi\u00f9 antico documento del genere umano\". Lasciata B\u00fcckeburg nel 1776, dopo la morte della moglie del conte Wilhelm, Marie Eleonore, la sua maggiore protettrice, Herder ottenne, grazie alle raccomandazioni di Goethe, l'incarico di Sovrintendente generale del clero alla corte di Weimar. Qui si affili\u00f2 alla loggia massonica \"Anna Amalia zu den Drei Rosen\" (Anna Amalia alle Tre Rose), fondata nel 1764 e frequentata da Bode, Wieland e Goethe, e il primo luglio del 1783 ader\u00ec all'ordine degli Illuminati col nome di \"Damasus Pontifex\", in una loggia presieduta da Bode..\nNel 1788 intraprese un viaggio in Italia, visitando Roma, Napoli, Firenze e Venezia, ritornando a Weimar nel giugno 1789 e rimanendovi fino alla morte. \nNumerose le opere composte in questi ultimi 25 anni: \"Plastica\" e \"Il conoscere e il sentire dell'anima\", del 1778; i \"Canti popolari\", del 1779; le \"Lettere sullo studio della teologia\", del 1781; \"Lo spirito della poesia ebraica\", del 1783; il dialogo \"Dio\" del 1787; le \"Idee per la filosofia della storia dell'umanit\u00e0\", del 1791; i \"Fogli sparsi\" e le \"Lettere per la promozione dell'umanit\u00e0\", del 1797; gli \"Scritti cristiani\", del 1798; due scritti contro la filosofia kantiana, la \"Metacritica\" del 1799 e la \"Kalligone\", del 1800; i saggi \"Adrastea\", del 1803.\nIl pensiero di Herder.\nAlle origini del problema della lingua.\nNel suo primo scritto del 1764, \"\u00dcber den Fleiss in mehreren gelehrten Sprachen\" (Sulla diligenza nello studio delle lingue), dopo aver ricordato, da teologo quale fu, l'et\u00e0 dei patriarchi biblici che vissero al tempo in cui non vi era ancora la confusione babilonese delle lingue, sostiene che la lingua \u00e8 come una pianta che cresce e si sviluppa secondo la terra e il clima nel quale \u00e8 piantata e pertanto, poich\u00e9 \u00abogni lingua ha il suo proprio carattere nazionale\u00bb, la nostra lingua materna corrisponde al nostro carattere e al nostro peculiare modo di pensare.\nIl problema che deriva da questa premessa \u00e8 quello di come sar\u00e0 mai possibile comprendere realmente le lingue straniere e ancor pi\u00f9 le lingue morte, il greco e il latino, che pure stanno a fondamento della cultura europea. Respingendo la possibilit\u00e0 di studiare e comprendere una lingua straniera sulla base di traduzioni in quanto, scrive, si perderebbe \u00abil nocciolo della loro forza, il colorito, lo splendore della schiettezza, il loro sonante ritmo\u00bb, trova la risposta nella necessit\u00e0 di leggere nella lingua originale ogni spirito che in quella lingua si sia espresso: \u00abCos\u00ec mi sollevo a lui e do alla mia anima la vastit\u00e0 di ogni clima\u00bb o, altrimenti detto, \u00abraccolgo nella mia anima lo spirito di ogni popolo\u00bb.\nIn questa soluzione sembra essere contenuta una contraddizione: se ogni lingua possiede un proprio differenziato carattere, potremo mai giungere a una reale comprensione di ogni altra lingua a noi straniera? In ogni caso, per Herder \u00abnel labirinto delle lingue il filo conduttore deve essere la lingua materna; a essa ci lega un accordo dei nostri organi pi\u00f9 fini e delle nostre pi\u00f9 delicate attitudini e a queste noi dobbiamo rimanere fedeli\u00bb.\nOgni lingua nazionale, in quanto sorge dall\"'humus\" della terra che la nutre, ha dunque un elemento non controllabile dalla ragione e un elemento irrazionale \u00e8 presente in quel trovare le voci profonde di ogni altra lingua nella \u00abpropria anima\u00bb.\nLingua e nazione.\nProprio perch\u00e9 patriota e cultore delle caratteristiche nazionali di ogni lingua, Herder \u00e8 ostile al regime prussiano di Federico II, denunciando nei suoi \"Fragmente \u00fcber die neuere deutsche Literatur,\" 1767, la politica culturale prussiana, allora improntata all'imitazione dei modelli francesi, ostacolo allo sviluppo della cultura e della lingua tedesca \u00ablingua nazionale originale e peculiare, creazione di genere proprio, con affinit\u00e0 con le altre lingue ma che ha in s\u00e9 il proprio archetipo\u00bb.\nAllora, al concetto di \"patriota\" era associato quello di difensore della libert\u00e0 municipale o repubblicana. Herder non crede nella democrazia - quali potevano essere esempio, a quel tempo, le istituzioni svizzere - ma considera che uomo libero sia \u00abpoter essere un uomo onesto e cristiano, possedere in pace, all'ombra del trono, la propria capanna e la propria vigna e godere il frutto del proprio sudore\u00bb: un patriottismo monarchico, alla Thomas Abbt, ammiratore della monarchia prussiana; per Herder, anche lo zar Pietro il Grande e il dispotismo russo era patriottico, in quanto difensore dello spirito della nazione: \u00abogni nazione ha le sue ricchezze e propriet\u00e0 dello spirito, del carattere come del paese\u00bb e il compito dello Stato \u00e8 \u00abfavorire ci\u00f2 che giace in una nazione e destare ci\u00f2 che vi dorme\u00bb.\nSe ogni nazione e ogni lingua hanno un proprio distinto carattere, anche ogni individuo, che quella lingua parla e appartiene a una singola nazione, deve possedere una particolare caratterizzazione; per Herder (\"Sugli scritti di Thomas Abbt\") l'anima umana \u00e8 \u00abun individuo nel regno degli spiriti, che sente secondo la sua costituzione singolare\u00bb, \u00e8 una \u00abparticolarit\u00e0 viva\u00bb che si manifesta \u00abdall'intero fondo oscuro della nostra anima, nella cui imperscrutabile profondit\u00e0 dormono forze ignote\u00bb cosicch\u00e9 si pu\u00f2 dire che \u00abnoi non conosciamo nemmeno noi stessi e solo a istanti, come in sogno, cogliamo qualche tratto della nostra vita profonda\u00bb.\nChi studiasse una personalit\u00e0 dovr\u00e0 allora \u00abspiare gli istanti in cui l'anima si spoglia e si offre\u00bb. La conoscenza avviene stringendoci \u00aballa maniera di pensare dell'altro e [apprendendo] la saggezza come attraverso un bacio\u00bb; non \u00e8 importante ci\u00f2 che si pensa ma come si pensa: \u00abAscoltiamo volentieri pensatori e inventori e teste originali parlare del metodo con cui pensano, anche quando ci danno solo embrioni di concetti e di pensieri non elaborati, appena sbozzati: non importa \"quello\" che Bacone ha pensato, \u00e8 importante \"come\" pensava\u00bb.\nAnche le nazioni hanno caratteristiche proprie, derivanti dalla loro generazione: \u00abla generazione nazionale resta la stessa per millenni se non ha mescolanze estranee e opera con pi\u00f9 forza se rimane avvinta alla sua terra come una pianta\u00bb e se avviene che influssi stranieri vi vengono introdotti, lo spirito nazionale non pu\u00f2 che risentirne in negativo, come avvenne al tempo di Carlo Magno: \u00abOrde di monaci e di preti franchi, la spada in una mano e la croce nell'altra, introdussero in Germania l'idolatria papale, i peggiori residui delle scienze romane e il gergo pi\u00f9 volgare [...] la lingua dei monaci rec\u00f2 eterna barbarie alla lingua del paese e, penetrando nelle fibre della letteratura, avvelen\u00f2 lo spirito nazionale [...] ora i popoli tedeschi sono spogliati della loro nobilt\u00e0 per la loro mescolanza, hanno perduto la loro natura durante una lunga servit\u00f9 di pensiero [...] se la Germania fosse stata guidata soltanto dalla mano del tempo al filo della sua stessa cultura, certamente la nostra cultura sarebbe ora pi\u00f9 povera e angusta ma almeno sarebbe fedele alla sua terra, archetipo di se stessa, e non sarebbe cos\u00ec sfigurata e divisa\u00bb.\nLa poesia popolare.\nNegli scritti \"Vom Geist der Ebr\u00e4ischen Poesie\" (Lo spirito della poesia ebraica) e \"Von deutscher Art und Kunst\" (Il genere e l'arte tedesca) Herder individua nella poesia e in generale nell'arte l'immediata espressione della vita di un popolo, la forma della sua coscienza, la manifestazione della sua spiritualit\u00e0, della sua anima profonda, rifiutando l'idea della poesia come imitazione della natura. Tale concetto \u00e8 una conseguenza dell'interesse, diffuso nell'Europa del tempo, per gli antichi canti dei bardi e delle popolazioni indigene dell'America, intesi come fondamentale, perch\u00e9 spontanea, forma di poesia.\nConseguenza di questa posizione \u00e8 l'ostilit\u00e0 verso i modelli letterari classici, considerati artificiosi e pedanti e l'inconsistenza del secolare dibattito sull'imitazione degli antichi poeti - l'imitazione \u00e8 artificio, porta alla \"poesia d'arte\", alla creazione di modelli che non possono che essere espressione di mancanza di sincerit\u00e0, la quale \u00e8 la prima condizione per l'esistenza della poesia.\nPer Herder \u00abquanto pi\u00f9 \u00e8 selvaggio, cio\u00e8 vivo e liberamente operante un popolo, tanto pi\u00f9 selvaggi, cio\u00e8 vivi, liberi, sensibili e liricamente operanti devono essere i suoi canti\u00bb, opponendo i canti popolari \u00aball'artificiosa, sovraccarica, gotica maniera delle moderne odi filosofiche e pindariche inglesi [...] all'artificiosa maniera oraziana dei tedeschi [...] Ossian, i canti dei selvaggi, dei bardi, le romanze, le poesie provinciali, ci porterebbero su una via migliore\u00bb.\nL'origine del linguaggio.\nGi\u00e0 nei \"Frammenti sulla moderna letteratura tedesca\" Herder aveva abbozzato una storia del linguaggio, indicando come \u00abnella sua infanzia una lingua manda fuori, come un bambino, suoni monosillabici, rozzi e alti. Una nazione, nel suo primo stato selvaggio, come un bambino fissa ogni oggetto: il terrore, la paura e poi la meraviglia sono le uniche sensazioni di cui, il bambino come la nazione, \u00e8 capace, e la lingua che esprime queste sensazioni \u00e8 fatta di suoni e di gesti\u00bb; proseguendo nel suo sviluppo, il bambino, come la nazione, razionalizza le sensazioni elaborandole con l'intelletto.\nNel \"Saggio sull'origine del linguaggio\", del 1772, che fu presentato in un concorso all'Accademia di Berlino, si pone il problema se il linguaggio umano abbia un'origine naturale o divina. Un linguaggio di natura, fatto di suoni, caratteristico degli animali, esiste: \u00e8, dice Herder, il \u00abgrido della sensazione\u00bb; ma l'uomo \u00e8 in grado di andare oltre: \u00abl'uomo non \u00e8 legato a una sola opera, per cui debba agire senza migliorarsi; pu\u00f2 cercare nuovi campi d'azione, non \u00e8 una macchina infallibile nelle mani della natura e ogni sua idea non \u00e8 opera immediata della natura, ma \u00e8 la sua propria opera\u00bb. L'uomo si distacca dalla natura, producendo da s\u00e9 le sue opere e dunque la sua storia.\nIl distacco dalla natura avviene grazie alla riflessione che l'uomo \u00abdeve possedere fin dal primo istante in cui egli \u00e8 uomo. Essa deve mostrarsi nel primo pensiero del bambino [...] l'uomo rivela la riflessione quando la forza della sua anima opera cos\u00ec liberamente da separare un'onda dall'oceano delle sensazioni, le quali penetrano attraverso i sensi, cos\u00ec da trattenerla e volgere la propria attenzione su di essa. Egli mostra riflessione quando pu\u00f2, nell'ondeggiante sogno delle immagini che passano innanzi ai suoi sensi, raccogliersi in un momento di veglia, liberamente soffermarsi sopra un'immagine, prenderla in chiara e calma considerazione, separarne alcuni contrassegni. Egli, infine, mostra riflessione quando pu\u00f2 non solo conoscerne vivamente e chiaramente tutte le propriet\u00e0, ma anche riconoscerne una o pi\u00f9 propriet\u00e0 distintive\u00bb. Proprio in questo modo la lingua viene inventata: la qualit\u00e0 di una cosa, che l'uomo ha isolato da tutte le altre, diviene il segno di quella cosa e quel segno \u00e8 la parola, la \u00abparola dell'anima\u00bb.\nPoich\u00e9 \u00abnon posso pensare il primo pensiero umano senza dialogare o tendere a dialogare\u00bb, poich\u00e9 \u00abil primo segno verbale \u00e8 anche parola di comunicazione con gli altri\u00bb, la storia del linguaggio coincide con la storia dell'umanit\u00e0. A questa storia della totalit\u00e0 degli esseri umani ciascun individuo porta il suo contributo, per minimo che possa essere: \u00abnon c'\u00e8 nessuna creatura della mia specie che non operi per l'intera specie\u00bb.\nLa filosofia della storia.\nDalla teoria dell'origine della lingua l'umanit\u00e0 emerge come artefice del proprio destino, creatrice della sua storia: non c'\u00e8 posto per la Provvidenza, come a Herder fece notare, disapprovandolo, lo Hamann.\nNell'\"Auch eine Philosophie der Geschichte\" (Ancora una filosofia della storia), del 1774, Herder introduce una Provvidenza che non interviene direttamente nella storia umana, ma raggiunge il suo scopo suscitando forze che indirizzano la storia dell'umanit\u00e0 nella direzione di sviluppi \u00abcos\u00ec semplici, delicati e meravigliosi quali li vediamo in tutte le produzioni della natura\u00bb. La storia dell'umanit\u00e0 appare come la vicenda di un singolo individuo: l'Oriente \u00e8 l'infanzia dell'umanit\u00e0 - e il dispotismo di quegli Stati sarebbe giustificato dalla necessit\u00e0 dell'esercizio dell'autorit\u00e0 nel periodo dell'infanzia - l'Egitto ne \u00e8 la fanciullezza, i Fenici ne rappresentano l'adolescenza, i Greci la giovinezza, \u00abgioia giovanile, grazia, gioco e amore\u00bb e i Romani sono la \u00abmaturit\u00e0 del destino del mondo antico\u00bb.\nSembrerebbe la descrizione di un ciclo naturale e positivo; ma come spiegare la fine del mondo antico, il crollo drammatico dell'Impero? Per Herder, l'impero romano rovin\u00f2 perch\u00e9 volle distruggere i caratteri nazionali, ignorare le tradizioni dei singoli popoli, organizzare come un meccanismo la vita umana: dopo la sua caduta vi fu \u00abun mondo completamente nuovo di lingue, di costumi, di inclinazioni\u00bb. L'intervento dei Germani nella scena della storia fu positivo, apportando nuova linfa e nuovi valori: \u00able belle leggi e conoscenze romane non potevano sostituire le forze scomparse, non potevano reintegrare nervi che non avvertivano pi\u00f9 alcuno spirito vitale, non stimolavano pi\u00f9 impulsi spenti e allora nacque nel Nord un uomo nuovo\u00bb portatore di nuova forza, nuovi costumi \u00abforti e buoni\u00bb e nuove leggi \u00abspiranti coraggio virile, sentimento dell'onore, fiducia nell'intelletto, onest\u00e0 e timore degli dei\u00bb.\nLa rivalutazione del Medioevo \u00e8 ben esplicita ma \u00e8 motivata dall'essere stato, quel periodo, una \u00abgrande cura dell'intera specie grazie a una violenta agitazione\u00bb, senza tradursi, in Herder, nell'esaltazione di un modello politico. La critica di Herder va tuttavia al sistema politico del suo tempo, al \u00ablibero pensiero\u00bb, al cosmopolitismo, a quanto doveva rendere felici gli uomini, ridotti a un \u00abgregge governato filosoficamente\u00bb. La felicit\u00e0, per Herder, non pu\u00f2 essere il derivato di un'unica causa valida ovunque, perch\u00e9 \u00abogni nazione ha in se stessa il centro della sua felicit\u00e0\u00bb.\nNell'animo umano si formano determinate disposizioni che, a un certo grado del loro sviluppo, si arrestano, cristallizzandosi e impedendo all'individuo ulteriori assimilazioni: \u00ablo si chiami pure pregiudizio, volgarit\u00e0, gretto nazionalismo, ma il pregiudizio \u00e8 utile, rende felici, spinge i popoli verso il loro centro, li fa pi\u00f9 saldi, pi\u00f9 fiorenti alla loro maniera, pi\u00f9 fervidi e quindi pi\u00f9 felici nelle loro inclinazioni e nei loro obbiettivi [...] la nazione pi\u00f9 ignorante, pi\u00f9 ricca di pregiudizi, \u00e8 spesso la prima: l'epoca delle immigrazioni di desideri stranieri, dei viaggi di speranze all'estero, \u00e8 gi\u00e0 una malattia, \u00e8 una pienezza d'aria, una malsana gonfiezza, un presentimento di morte\u00bb.\nHerder non crede dunque alla prospettiva illuministica di un progressivo avvicinamento alla felicit\u00e0 e alla virt\u00f9 degli esseri umani; tuttavia, riconosce come sia ben viva nell'animo umano la ricerca della felicit\u00e0 e questo suo tendere a una condizione che vada oltre il proprio stato \u00e8 pure un progresso reale, un effettivo sviluppo.\nNelle successive \"Idee sulla filosofia della storia dell'umanit\u00e0\", Herder cerc\u00f2 di dimostrare che l'uomo era lo scopo autentico, \u00abil fiore della creazione\u00bb, secondo una visione che ha dei contatti con la teoria dell'evoluzione naturale; mentre \u00abl'intera storia dell'umanit\u00e0 \u00e8 una pura storia naturale delle forze, operazioni, tendenze umane secondo luogo e tempo\u00bb la sua filosofia, il suo significato, coincide con la storia stessa dell'umanit\u00e0:\u00abla filosofia della storia, che persegue la catena della tradizione, \u00e8 propriamente la vera storia umana\u00bb e ogni storia delle singole nazioni si rapporta a un quadro complessivo a formare il piano della Provvidenza. Herder inoltre in quest'opera formul\u00f2 l'idea che trov\u00f2 largo seguito nella cultura tedesca che la vera culla dell'umanit\u00e0 fosse da trovarsi non in Medio Oriente o in Giudea ma bens\u00ec in India.\nL'estetica.\n\u00abEstetica! La pi\u00f9 feconda, la pi\u00f9 bella e sotto molti aspetti la pi\u00f9 nuova di tutte le scienze astratte, in quale caverna delle Muse dorme il giovinetto della mia filosofica nazione che ti dovr\u00e0 perfezionare?\u00bb: cos\u00ec lo Herder esprime nelle \"Selve critiche\" il suo interesse per quella che considera la Scienza del Bello, \"pulchris philosophice cogitans\". Nella considerazione dell'Estetica egli si rif\u00e0 al Baumgarten, che considera \u00abl'Aristotele dei suoi tempi\u00bb, accogliendone la definizione della poesia come \u00aboratio sensitiva perfecta\u00bb, una definizione che gli sembra unire \u00abla poesia con le sue sorelle, le arti belle\u00bb.\nEgualmente fa sua la considerazione dello Hamann per il quale \u00abla poesia \u00e8 la lingua materna del genere umano: al modo stesso che il giardino \u00e8 pi\u00f9 antico del campo arato, la pittura della scrittura, il canto della declamazione, il baratto del commercio. Un sonno pi\u00f9 profondo era il riposo dei nostri antichissimi progenitori; e il loro movimento una danza tumultuosa. Passarono sette giorni nel silenzio della riflessione o dello stupore; e aprirono la bocca a pronunziare motti alati. Parlavano sensi e passioni, e non intendevano se non immagini. E d'immagini \u00e8 composto tutto il tesoro della conoscenza e della felicit\u00e0 umana\u00bb.\nNella sua \"Kalligone\" (Leipzig, 1800) esprime la convinzione che \u00abil principio del discorrere umano in toni, in gesti, nell'espressione delle sensazioni e dei pensieri per mezzo d'immagini e segni, non pot\u00e9 essere altro che una specie di rozza poesia e tale \u00e8 presso tutti i popoli selvaggi della terra [...] l'uomo di natura dipinge ci\u00f2 che vede e come lo vede, vivo, potente, mostruoso: nel disordine o nell'ordine, come lo vede e l'ode, cos\u00ec lo riproduce. Cos\u00ec ordinano le loro immagini non solo tutte le lingue selvagge, ma anche quelle dei greci e dei romani. Come le offrono i sensi, tali le espone il poeta; specialmente Omero il quale, per ci\u00f2 che riguarda il nascere e il trapassare delle immagini, segue la natura in modo quasi inarrivabile. Egli dipinge cose e avvenimenti, tratto per tratto, scena per scena, e cos\u00ec gli uomini, quali essi si presentano con i loro corpi, come parlano e agiscono [...] gli dei d'Omero erano cos\u00ec essenziali e indispensabili al suo mondo come sono essenziali al mondo dei corpi le forze del movimento. Senza le decisioni dell'Olimpo nulla accadeva in terra di ci\u00f2 che sarebbe dovuto accadere. L'isola magica di Omero nel mare occidentale appartiene alla carta delle peregrinazioni del suo eroe con la stessa necessit\u00e0 con la quale essa allora sulla mappa del mondo: indispensabile al suo canto, come sono indispensabili, al severo Dante, i gironi dell'Inferno e del Paradiso\u00bb.\nL'epica si distingue dalla storia perch\u00e9 \u00abnon racconta solo quello che \u00e8 accaduto, ma lo descrive interamente, come \u00e8 accaduto e come non altrimenti sarebbe potuto accadere, nel corpo e nello spirito\u00bb e l'arte non solo gener\u00f2 la storia ma prima ancora \u00ab cre\u00f2 forme di dei e di eroi, purific\u00f2 le selvagge rappresentazioni e le favole popolari, i titani, i mostri, le gorgoni, ponendo confini e leggi alla disordinata fantasia di uomini ignoranti\u00bb.\nLe belle arti e le belle lettere educano l'uomo e lo rendono sensibile: vi sono poi arti specifiche, come la ginnastica e la danza, che educano il corpo, altre, o come la pittura, la scultura e la musica, che educano i sensi pi\u00f9 nobili, ossia la vista, il tatto e l'udito. Da ci\u00f2 l'opinione di Herder che la teoria delle belle arti dovesse essere formulata a partire dall'ottica, dalla fisiologia e dall'acustica - la poesia educa l'intelletto e la fantasia. Il poeta \u00e8 infatti un artista dell'intelletto e della fantasia: \u00abl'estetica non designa che una parte della logica: ci\u00f2 che chiamiamo gusto), non \u00e8 che un vivido e rapido giudizio che non esclude la verit\u00e0 e la profondit\u00e0, ma anzi le presuppone e le promuove. Le poesie didascaliche non sono che una filosofia sensibile: la favola, che \u00e8 poi l'esposizione di una dottrina generale, \u00e8 verit\u00e0 in atto [...] la filosofia, esposta e applicata umanamente, \u00e8 non solo un'arte bella ma \u00e8 la madre del bello. la retorica e la poesia devono a essa quello che hanno di educativo, di utile, di veramente gradevole\u00bb.\nLa polemica con Kant.\nNel 1798 Herder pubblica \"Eine Metakritik zur Kritik der reinen Vernunft\" (\"Una metacritica alla Critica della ragione pura\"), coerentemente affermando essere il linguaggio l'organo della ragione, in contraddizione con il dualismo kantiano di sensibilit\u00e0 e intelletto. Non esistono leggi a priori che organizzino la conoscenza, la quale trova invece negli stessi organi dei sensi, che unificano la molteplicit\u00e0 dei dati della realt\u00e0, la forma strutturante dell'esperienza. La ragione, per Herder, \u00e8 \u00abil complesso organico di tutte le forze umane, il complesso governo della sua natura sensitiva e conoscitiva e volitiva\u00bb.\nLa conoscenza \u00e8 intesa da Herder come \"metaschematizzazione\": il dato sensibile proveniente dall'esterno all'individuo, non si trasforma immediatamente in pensiero, ma viene elaborato dall'intelletto, attraverso una metastasi: \u00abl'intelletto pu\u00f2 esprimere per mezzo di parole i caratteri da lui colti, pu\u00f2 parlare in modo che si vedano le cose e che li si intenda\u00bb; la ragione \u00e8 la facolt\u00e0 che interviene successivamente all'intelletto, giudicando i fatti ordinati dall'intelletto, ordinandoli secondo una connessione propria dell'individuo - la sua cultura - espressa dal linguaggio. Il concetto non s'identifica con la cosa, ma \u00ab\u00e8 soltanto una notizia di essa, cos\u00ec come possiamo averla dal il nostro intelletto e dai nostri organi. Ancor meno la parola: essa deve solo invitarci a conoscere la cosa, a trattenere e riprodurre il concetto; concetto e parola non sono la stessa cosa. La parola dev'essere un'indicazione del concetto, una sua copia\u00bb.\nL'apriorismo kantiano - i concetti di spazio e di tempo - \u00e8 una forma vuota per Herder, dal momento che sarebbe una forma di conoscenza non derivante dall'esperienza: \u00abdi dove io l'abbia, se sia giunta nella mia anima senza e prima di ogni esperienza, questo non \u00e8 detto nell'espressione \"a priori\"\u00bb. Lo spazio e il tempo sono in realt\u00e0 le dimensioni nelle quali l'individuo agisce: il luogo, il tempo, insieme con l'agire - la \"forza\", secondo l'espressione herderiana - sono l'espressione della vita dell'individuo nel suo sviluppo: \u00abun'esistenza viva, non appena viene posta, si fa esperienza, \u00e8 esperienza in se stessa, \u00e8 un essere che si comprende e si rivela nello spazio e nel tempo di forze interne. Il prima e il dopo di questo essere sono congiunti, perch\u00e9 un \"prima\" non potrebbe esistere senza un \"dopo\" che da quello deriva\u00bb.\nCome la ragione non organizza i dati sensibili, allo stesso modo non riconosce \u00abnessun ordine e alcuna armonia nella natura, non deve riconoscerli neppure nella natura morale, perch\u00e9 se ordine a armonia sono indipendenti dalla ragione nella natura sensibile, lo sono molto di pi\u00f9 nella natura morale, perch\u00e9 l'ordine morale, la bont\u00e0 e la bellezza come propriet\u00e0 di un essere libero e come la sua pi\u00f9 bella conquista riposano su se stesse\u00bb."}
{"id": "669125", "revid": "6066", "url": "https://it.wikipedia.org/wiki?curid=669125", "title": "Innocenzo XIII", "text": ""}
{"id": "669126", "revid": "491696", "url": "https://it.wikipedia.org/wiki?curid=669126", "title": "Duomo di Cosenza", "text": "Il duomo di Cosenza, anche noto col nome di cattedrale di Santa Maria Assunta, \u00e8 il principale luogo di culto cattolico di Cosenza, cattedrale dell'arcidiocesi di Cosenza-Bisignano.\nSantuario della Vergine del Pilerio, si trova nel cuore del centro storico della citt\u00e0, in piazza Duomo, a 251 metri s.l.m., lungo corso Telesio. Costruita intorno alla met\u00e0 dell'XI secolo, essa vanta, grazie alla sua storia quasi millenaria, pi\u00f9 stili architettonici.\nIl 12 ottobre 2011 \u00e8 stata riconosciuta come patrimonio testimone di cultura di pace dall'UNESCO.\nStoria.\nL'attuale cattedrale sorge nello stesso luogo di una chiesa pi\u00f9 antica, costruita nell'XI secolo e quasi completamente rasa al suolo da un terremoto nel 1184.\nLa costruzione del nuovo edificio inizi\u00f2 qualche anno pi\u00f9 tardi e termin\u00f2 nel 1222. La ricostruzione del duomo venne affidata al vescovo Luca Campano, appassionato di architettura, che nel frattempo era diventato anche arcivescovo della citt\u00e0 bruzia. In quello stesso anno, il giorno 30 gennaio, la chiesa venne solennemente consacrata dal cardinale vescovo di Frascati Nicola de' Chiaromonti, in qualit\u00e0 di delegato apostolico. La cerimonia avvenne alla presenza dell'imperatore Federico II di Svevia che per l'occasione volle far dono alla citt\u00e0 della preziosissima Stauroteca, oggi custodita in citt\u00e0 nel vicino museo diocesano.\nIl 1748 segn\u00f2 l'inizio di nuovi lavori di trasformazione che portarono la cattedrale ad essere ricoperta da sovrastrutture barocche che, oltre a nasconderne le originarie forme, provocarono la scomparsa di innumerevoli opere d'arte. Nel 1756, invece, venne costruita la nuova sacrestia. A completare l'opera di trasformazione si intervenne nella prima met\u00e0 del XIX secolo con il rifacimento della facciata, all'epoca trasformata in un ibrido stile neogotico.\nI lavori di restauro intrapresi gi\u00e0 nel XIX secolo e finalmente portati a termine nel XX secolo dall'arcivescovo di Cosenza Aniello Calcara, furono finalizzati a ripristinare, sia all'esterno che all'interno dell'edificio, gli austeri connotati romanico-gotici che negli ultimi tre secoli la cattedrale sembrava irrimediabilmente aver perduto.\nIl duomo presenta una facciata a salienti divisa in tre parti nello sviluppo trasversale della parte del basamento. Questa divisione corrisponde a quella interna, con quattro pilastri a separare tre portali, di cui uno, quello centrale, pi\u00f9 grande. Sui portali si trovano altrettanti rosoni, di cui due di media grandezza ed un terzo, quello sul portale principale, pi\u00f9 grande. Alla sommit\u00e0 pi\u00f9 alta della facciata svetta una croce in ferro. L'ingresso alla chiesa \u00e8 preceduto da una larga gradinata che collega il basamento alla omonima piazza.\nA dominare inconfondibile il panorama del centro storico cosentino, si innalza sulla cattedrale il neogotico tiburio, realizzato a copertura della cupola che sovrasta l'altare maggiore e visibile dai colli circostanti in sequenza prospettica con la tozza torre campanaria. La struttura, realizzata alla fine dell'XIX sec. dall'architetto Giuseppe Pisanti, \u00e8 parte integrante degli interventi di ripristino, all'interno, dell'originario aspetto duecentesco dei transetti e dell'area absidale.\nInterno.\nLa cattedrale \u00e8 a croce latina, con aula suddivisa in tre navate di otto campate ciascuna suddivise da due file di pilastri con capitelli scolpiti.\nLa copertura a capriate delle tre navate trova un'unica eccezione nell'ultima campata della navata sinistra caratterizzata da volta a crociera. L'area presbiteriale, i transetti e l'abside sono sopraelevati rispetto al livello delle navate.\nLungo la navata di sinistra, si aprono due cappelle barocche, risalenti al XVII-XVIII secolo. La prima \u00e8 dedicata alla Madonna del Pilerio, e custodisce la miracolosa icona bizantina del XII secolo del tipo Galaktotrophousa \"allattante\" e raffigurante appunto la \"Madonna che allatta il Bambino\", l'altare marmoreo settecentesco \u00e8 opera dello sculture napoletano Giuseppe Sammartino. La seconda, invece, \u00e8 quella della Confraternita di Orazione e Morte ed ospita il monumento funebre dei membri dell'insurrezione antiborbonica cosentina del 15 marzo 1844. Fu proprio l'eco di tale fatto ad incoraggiare la tragica spedizione dei Spedizione dei fratelli Bandiera nel luglio sempre del 1844. I due fratelli Attilio ed Emilio Bandiera, anch'essi inizialmente tumulati in questo luogo, furono poi traslati nel 1867, all'interno della chiesa dei Santi Giovanni e Paolo, a Venezia loro citt\u00e0 d'origine.\nNella cattedrale di Cosenza si trovano anche due importanti mausolei: quello di Enrico VII di Germania e quello della Regina di Francia Isabella d'Aragona. Il mausoleo di Enrico VII \u00e8 composto da un sarcofago situato nella navata di destra, opera di riutilizzo di epoca ellenistica, che illustra in bassorilievo il mito della morte del giovane Meleagro. Il sepolcro di Isabella d'Aragona, invece, \u00e8 in stile gotico ed \u00e8 situato nel transetto di sinistra. In un trittico a tutto tondo scomparso per secoli sotto la veste barocca, la regina \u00e8 rappresentata, come il consorte, genuflessa a lato della Vergine. Dopo la traslazione nella Basilica parigina di Saint-Denis, tuttora nel mausoleo pare sia conservato il solo feto. \nDurante i restauri del XVIII e XIX secolo, vennero inspiegabilmente occultate, se non addirittura rimosse, le sepolture di Luigi III d'Angi\u00f2, morto nel 1434, e quella del filosofo e naturalista cosentino Bernardino Telesio, morto nel 1588.\nLa profonda abside ospita il moderno altare maggiore marmoreo in stile neoromanico ed un pregevole \"Crocifisso\" ligneo del XV secolo, proveniente dalla distrutta cappella Telesio. Al disotto del catino absidale, entro nicchie ogivali sorrette da colonnine, si trovano degli affreschi policromi, realizzati nel XIX secolo da Domenico Morelli e Paolo Veltri raffiguranti l\"Assunta\" e, ai due lati, i \"Dodici apostoli\"\nOrgano a canne.\nNel braccio destro del transetto, appoggiato alla parete di fondo, si trova l'organo a canne Mascioni \"opus 1169\", costruito nel 2005.\nLo strumento \u00e8 a trasmissione mista, meccanica per i manuali e il pedale, elettrica per i registri, ed ha una consolle con tre tastiere di 61 note ciascuna ed una pedaliera dritta di 32. La cassa lignea \u00e8 caratterizzata dall'alternarsi di cinque torri con piccoli prospetti ad ali.\nArcheologia.\nAll'interno del duomo, in particolare durante i recenti lavori di ristrutturazione e riconsacrazione dell'area presbiteriale, sono state ritrovate tracce che non solo si fanno risalire a un'epoca paleocristiana ma anche all'epoca romana, dei Bruzi e ad una fase tardo-antica\nMolto interessante \u00e8 anche l'area archeologica portata alla luce alle spalle della cattedrale (Piazzetta Toscano) quasi a ridosso dell'abside, fra la stessa e la Piazza Parrasio antistante la Curia. A parte il tanto criticato intervento di restyling urbanistico che \"\ndovrebbe proteggere e rendere visibili i resti di strutture edilizie risalenti anche ad epoca pre-romana, l'intervento ha certamente il merito d'aver reso quasi del tutto visibili le linee dell'abside anche e per intero quelle particolarissime del cosiddetto \"Tragitto\", originale corridoio sospeso su arcate che permetteva e permetterebbe ancora oggi ai Presuli Cosentini di raggiungere la cattedrale direttamente dalla Curia Arcivescovile sita nel quattrocentesco Palazzo Cicala. Su tale struttura fa bella mostra di s\u00e9 lo stemma pastorale di Mons. Domenico Narni-Mancinelli artefice dell'opera nella prima met\u00e0 del XIX secolo."}
{"id": "669128", "revid": "4711", "url": "https://it.wikipedia.org/wiki?curid=669128", "title": "Fronte francese", "text": ""}
{"id": "669129", "revid": "4711", "url": "https://it.wikipedia.org/wiki?curid=669129", "title": "Fronte Francese", "text": ""}
{"id": "669161", "revid": "2186001", "url": "https://it.wikipedia.org/wiki?curid=669161", "title": "Foundation for Environmental Education", "text": "La Foundation for Environmental Education (acronimo FEE; fondazione per l'educazione ambientale) \u00e8 un'organizzazione internazionale non governativa e non-profit con sede in Danimarca, fondata nel 1981. La FEE agisce a livello mondiale attraverso le proprie organizzazioni ed \u00e8 presente in pi\u00f9 di 77 paesi nel mondo (in Europa, Nord e Sud America, Africa, Asia e Oceania).\nLe varie sezioni nazionali portano avanti progetti autonomi, ma partecipano anche ad iniziative comuni, tra le quali spicca la bandiera blu. Altre iniziative comuni sono \"Eco-School\" e \"Young Reporters for the Environment\".\nItalia.\nLa FEE Italia, costituita nel 1987, gestisce a livello nazionale i programmi: \"Bandiera Blu\", \"Eco-Schools\", \"Young Reporter for the Environment\", \"Learning about the forest\" e \"Green Key\"."}
{"id": "669163", "revid": "633110", "url": "https://it.wikipedia.org/wiki?curid=669163", "title": "Rothgar", "text": ""}
{"id": "669169", "revid": "125165625", "url": "https://it.wikipedia.org/wiki?curid=669169", "title": "Amon G\u00f6th", "text": "Ufficiale nazista, fu SS-Hauptsturmf\u00fchrer (capitano) e comandante del campo di concentramento di P\u0142asz\u00f3w vicino a Cracovia.\nBiografia.\nCarriera militare.\nNato nel 1908 in una famiglia d'impronta industriale, a 22 anni Amon G\u00f6th entr\u00f2 a fare parte del Partito Nazionalsocialista Tedesco dei Lavoratori austriaco (matricola n. 510.764) e nello stesso anno si iscrisse alle SS austriache (n. 43.673).\nLe sue prime attivit\u00e0 sono pressoch\u00e9 sconosciute perch\u00e9 la sezione austriaca delle SS rimase illegale e clandestina fino all'annessione tedesca del 1938. Tra il 1932 e il 1938 fu membro dell'Allgemeine-SS a Vienna e nel 1937 pass\u00f2 al rango di \"Oberscharf\u00fchrer\" (sergente maggiore).\nLa carriera militare fu veloce: il 14 luglio 1941 venne nominato \"Untersturmf\u00fchrer\" (equivalente di sottotenente). G\u00f6th vantava l'esperienza dei campi di sterminio di Be\u0142\u017cec, Sobib\u00f3r e Treblinka.\nLiquidazione dei ghetti.\nNell'agosto 1942 G\u00f6th lasci\u00f2 Vienna e raggiunse lo stato maggiore delle SS a Cracovia. Come ufficiale SS preposto ai campi di concentramento, fu inviato l'11 febbraio 1943 a costruire e dirigere un campo di lavori forzati a P\u0142asz\u00f3w. I prigionieri lavorarono ad un ritmo forsennato e il campo fu concluso un mese dopo. Il ghetto di Cracovia degli ebrei venne chiuso il 13 marzo 1943 e i sopravvissuti vennero imprigionati nel nuovo campo. Circa duemila persone morirono durante l'evacuazione del ghetto, qualcuno per esecuzione diretta di G\u00f6th.\nNel ghetto di Cracovia, Mieczys\u0142aw Pemper fu testimone di una scena in cui G\u00f6th liber\u00f2 i suoi cani, Ralf e Rolf, sugli ebrei. A settembre 1943, G\u00f6th fu incaricato di chiudere il ghetto di Tarn\u00f3w. Si ignora il numero delle persone che furono uccise durante questa operazione. Il 3 febbraio 1944, G\u00f6th evacu\u00f2 il campo di concentramento di Szebnie, ordinando che i detenuti non uccisi sul posto fossero deportati in altri campi. Questa operazione si concluse con centinaia di morti.\nIn seguito ad una doppia promozione che gli permise di arrivare al rango di \"Obersturmf\u00fchrer\" (tenente), il 20 aprile 1944 pass\u00f2 al rango di \"Hauptsturmf\u00fchrer\" (capitano). La sua assegnazione al posto di comandante al campo di lavoro di P\u0142asz\u00f3w fu posta questa volta sotto l'autorit\u00e0 diretta dei servizi economici e amministrativi delle SS.\nP\u0142asz\u00f3w, apogeo di una carriera.\nNel campo di P\u0142asz\u00f3w la speranza di vita era in media di 4 settimane; con l'arrivo di G\u00f6th come comandante, i prigionieri subirono i trattamenti peggiori, sottomessi e uccisi in modi brutali. Con le sue abitudini sadiche, G\u00f6th si \"dilettava\" quotidianamente a sparare dal balcone della sua villa, situata di fronte al campo di concentramento, con un fucile di precisione su dei prigionieri a caso, oppure lasciava che altri venissero sbranati dai suoi due cani da guardia. Per questo era soprannominato \"Schl\u00e4chter von P\u0142asz\u00f3w\" (il macellaio di P\u0142asz\u00f3w). Altri testimoni riferiscono che erano note le intenzioni criminali di G\u00f6th, a seconda dell'abbigliamento che indossava di volta in volta: se portava un semplice copricapo non vi era al momento alcun pericolo, se indossava invece il suo berretto da ufficiale esisteva un pericolo imminente, ma se portava un cappello tirolese con guanti e scialle bianchi, significava allora che egli era in cerca di vittime da uccidere. Si stima che G\u00f6th abbia ucciso di proprio pugno almeno 500 persone durante la sua permanenza a P\u0142asz\u00f3w.\nA P\u0142asz\u00f3w, G\u00f6th intrattenne con l'industriale tedesco Oskar Schindler delle relazioni amichevoli, ma non disinteressate. Schindler si serv\u00ec di questa relazione cordiale per risparmiare gli ebrei che lavoravano nella sua fabbrica e che, raccolti in un altro campo, erano finiti a P\u0142asz\u00f3w: il 4 settembre 1944 le autorit\u00e0 naziste chiusero il campo secondario e i detenuti ebrei vennero trasferiti ad Auschwitz. Per mantenere in vita i suoi operai, Schindler li baratt\u00f2 in cambio di argento e di prodotti provenienti dal mercato nero, proprio con il comandante G\u00f6th.\nPoldek Pfefferberg, uno degli ebrei salvati dall'industriale Oskar Schindler, testimonia con questa espressione: \"Quando hai visto G\u00f6th, hai visto la morte.\"\nDurante il processo di G\u00f6th nel 1946, Henryk Bloch descrive le seguenti fasi:\nRitorno in Germania.\nIl 13 settembre 1944, G\u00f6th venne sostituito ed assegnato all'ufficio amministrativo ed economico delle SS.\nPoco pi\u00f9 tardi, nel novembre 1944, fu accusato di aver sottratto, durante la \"liquidazione\" del ghetto, beni di propriet\u00e0 del Reich (la legislazione nazista aveva infatti stabilito che i beni degli ebrei passassero alla giurisdizione germanica).\nG\u00f6th venne arrestato dalla Gestapo; doveva comparire davanti alla polizia SS, ma la sconfitta tedesca e l'avvicinarsi della fine della guerra indussero i suoi superiori ad abbandonare le indagini.\nG\u00f6th fu ricoverato a Bad T\u00f6lz in Germania, dove i dottori delle SS gli diagnosticarono turbe mentali e una forma di diabete. Venne trasferito in un istituto per disturbi mentali dove venne arrestato dall'esercito americano nel maggio 1945.\nIl suo dopoguerra.\nEstradato in Polonia dopo la guerra, Amon G\u00f6th fu riconosciuto colpevole dal tribunale nazionale supremo polacco a Cracovia dell'assassinio di migliaia di persone. Il processo si svolse in due tempi: dal 27 al 31 agosto, poi dal 2 al 5 settembre 1946. Fu condannato a morte per i crimini commessi.\nDi seguito un estratto del processo (traduzione libera):\nFu giustiziato per impiccagione il 13 settembre 1946 a Cracovia, vicino al campo di P\u0142asz\u00f3w. Il boia dovette ripetere l'esecuzione per tre volte in quanto nei primi due tentativi la corda non era stata tesa abbastanza. Il suo corpo fu quindi cremato.\nFilmografia.\nIl personaggio di Amon G\u00f6th appare nel libro di Thomas Keneally e nel film di Steven Spielberg \"Schindler's List - La lista di Schindler\", in cui venne interpretato dall'attore Ralph Fiennes. Alla fine del film viene ripreso mentre si aggiusta i capelli prima dell'esecuzione dicendo \"Heil Hitler\". Il film non segue gli avvenimenti reali dell'esecuzione, ma mostra lo sgabello, sul quale stava in piedi il condannato, rompersi solo dopo essere stato preso a calci dai soldati polacchi diverse volte.\nNell'episodio 08x2 \"Questioni di fede\" de I Griffin \u00e8 presente una parodia della scena di \"Schindler's List\" in cui Peter spara dalla finestra di casa sua proprio come accadeva nella scena del film all'interno del campo di prigionia."}
{"id": "669170", "revid": "119764530", "url": "https://it.wikipedia.org/wiki?curid=669170", "title": "Paolina Visintainer", "text": "Biografia.\nAmabile Lucia Visintainer nacque a Vigolo Vattaro il 16 dicembre 1865, secondogenita dei 14 figli di Antonio Napoleone Visintainer e Anna Domenica Pianezzer. A seguito della crisi economica che affliggeva il Trentino,il padre nel 1875 emigr\u00f2 in Brasile con i suoi figli, i suoceri e molti altri trentini, nello Stato di Santa Catarina, dove con altri capifamiglia fond\u00f2 il paese di Vigolo, nell'attuale comune di Nova Trento. Qui Amabile, all'et\u00e0 di 14 anni, insieme all'amica Virginia Nicolodi, figlia del socio del padre per la macinazione del granoturco in un mulino, cominci\u00f2 ad occuparsi dell'assistenza ai malati, della catechesi ai fanciulli e della manutenzione della chiesetta di San Giorgio. Nel 1888 vi fu un cambio nel clero di Nova Trento; padre Servanzi fu sostituito da padre Marcelle, che conferm\u00f2 le giovani amiche nel loro apostolato.\nIl 12 luglio 1890, con l'amica, accolse e assistette Angela Viviani, che era gravemente malata di cancro. Nacque cos\u00ec nell'ospedaletto di san Vigilio il primo germoglio della nuova congregazione delle Piccole Suore dell'Immacolata Concezione, approvata dal vescovo locale, il padre gesuita Luigi Rossi, che il 25 agosto 1895 diede l'abito religioso alle tre prime suore; con la professione religiosa Amabile prese il nome di Suor Paolina del Cuore Agonizzante di Ges\u00f9, mentre Virginia divenne Suor Matilde dell'Immacolata Concezione. Per far s\u00ec che la piccola comunit\u00e0 sopravvivesse, suor Paolina fece nascere una piccola industria della seta.\nNel 1903 divenne superiora generale delle prime due comunit\u00e0 e si trasfer\u00ec a San Paolo del Brasile dove, eletta superiora generale a vita, guid\u00f2 la Congregazione con semplicit\u00e0 e saggezza, organizzando scuole, ospedali, laboratori, educandati e dedicandosi totalmente ai poveri. Mostr\u00f2 eroica obbedienza e umilt\u00e0 quando nel 1909 fu invitata dall'arcivescovo Mons. Duarte Leopoldo e Silva a lasciare la guida della Congregazione e a trasferirsi a Bragan\u00e7a Paulista. Richiamata a San Paolo nel 1918, continu\u00f2 nella casa madre una vita di umilt\u00e0 e di preghiera come semplice suora. Papa Pio XI concesse nel 1933 all'istituto il \"decreto di lode\", ricordando Suor Paolina come \"Veneranda Madre Fondatrice\". Negli ultimi anni di vita sopport\u00f2 con serenit\u00e0 la sofferenza causata dal diabete; oltre a ci\u00f2, una ferita a un dito della mano destra and\u00f2 in gangrena e si dovette amputare dapprima il dito e in seguito il braccio. Prima di morire totalmente cieca, il 9 luglio 1942, ebbe la gioia di vedere approvata dalla Santa Sede la Congregazione nel 1933 e di celebrarne il 50\u00b0 di fondazione nel 1940. \nCulto.\nGiovanni Paolo II, che ne aveva riconosciuto le virt\u00f9 l'8 febbraio 1989 e gi\u00e0 l'aveva proclamata beata a Florian\u00f3polis il 18 ottobre 1991, la elev\u00f2 alla gloria dei santi il 19 maggio 2002 a Roma, dando al Trentino e al Brasile la loro prima santa. Viene ricordata il giorno 9 luglio. \nLe sue reliquie possono essere venerate dal 1967 all'interno della casa generalizia della congregazione a San Paolo in Brasile. In occasione della beatificazione vennero realizzate tre reliquie con le falangi della mano sinistra, che vennero donate a papa Giovanni Paolo II (oggi conservata nel duomo di Trento ), al convento dove aveva vissuto la Santa e alla famiglia del suo discendente Albert Visintainer di Mount Carmel, in Pennsylvania, negli Stati Uniti (oggi visibile nel St. Pauline Visintainer Center a Kulpmont, in Pennsylvania). Un osso femorale \u00e8 custodito nella chiesa di Vigolo Vattaro, in Trentino. Il 22 gennaio 2006 \u00e8 stato inaugurato a Nova Trento, nella frazione di Vigolo, il Santu\u00e1rio de Santa Paulina \n, dove viene esposta la reliquia dell'osso del braccio di Santa Paolina insieme al busto della ricostruzione facciale ottenuta con tecniche forensi."}
{"id": "669171", "revid": "5345088", "url": "https://it.wikipedia.org/wiki?curid=669171", "title": "Serie animata", "text": ""}
{"id": "669176", "revid": "61051", "url": "https://it.wikipedia.org/wiki?curid=669176", "title": "Nakajima Sakae", "text": "Il era un motore aeronautico radiale, a 14 cilindri a doppia stella, raffreddato ad aria, sviluppato dall'azienda giapponese Nakajima Hik\u014dki KK nei tardi anni trenta per equipaggiare numerosi modelli prima e durante la seconda guerra mondiale.\nStoria del progetto.\nNei primi anni trenta, la Nakajima Hik\u014dki decise di acquistare una licenza di produzione per il motore radiale francese Gnome-Rh\u00f4ne 14K Mistral Major, un modello particolarmente apprezzato a livello internazionale. Il suo ufficio tecnico intraprese uno sviluppo del progetto originale, identificato con il nome di Sakae, e lo propose all'attenzione dei vertici dell'Esercito imperiale giapponese come equipaggiamento dei propri nuovi modelli di aerei militari. Secondo il sistema di designazione adottato il Sakae fu identificato come Ha-25 (\u30cf25); gli ulteriori sviluppi che ne seguirono furono identificati dalle sigle Ha-35, Ha-105 e Ha-115. Anche i modelli di aereo proposti alla Marina imperiale giapponese ottennero una loro specifica designazione cos\u00ec come il Sakae, identificato come Nakajima NK1 con i sottotipi identificati dal numero di modello, ovvero NK1 Sakae serie 10, 20 e 30.\nIn totale, furono 21\u00a0166 i Sakae costruiti, dei quali 9\u00a0067 realizzati su licenza da altre aziende giapponesi."}
{"id": "669177", "revid": "3732", "url": "https://it.wikipedia.org/wiki?curid=669177", "title": "Roberto Gervaso", "text": "I suoi libri sono stati tradotti in Spagna, Portogallo, Francia, Gran Bretagna, Germania, America Latina, Giappone, Bulgaria, Polonia e Stati Uniti.\nBiografia.\nCarriera giornalistica.\nTrascorse l'infanzia a Torino con la famiglia. Studi\u00f2 in Italia e negli Stati Uniti; nel capoluogo piemontese si laure\u00f2 in lettere moderne, con una tesi su Tommaso Campanella.\nGiovane lettore del \"Corriere della Sera\", scopr\u00ec di avere una predilezione per gli articoli di Indro Montanelli. Nel 1956, dopo aver conseguito la maturit\u00e0 liceale, gli chiese un incontro. Montanelli gli apr\u00ec le porte della sua casa romana in piazza Navona. Successivamente favor\u00ec la sua assunzione come cronista al \"Corriere d'Informazione\", l\u2019edizione del pomeriggio del \"Corriere\" (1960). Da Milano Gervaso ottenne il trasferimento a Roma, dove prosegu\u00ec la sua carriera professionale nel \"Corriere della Sera\".\nTra gli anni sessanta e settanta firm\u00f2, insieme a Montanelli, i sei volumi dal 3\u00ba all'8\u00ba della \"Storia d'Italia\", acquisendo grande notoriet\u00e0. Negli anni settanta lasci\u00f2 il \"Corriere della Sera\" per mettersi in proprio. Scrisse su altri giornali, cominci\u00f2 a lavorare in radio e in televisione. Gli venne affidata dalla RAI una rubrica di interviste, prima in \"Domenica in\" di Pippo Baudo nella stagione televisiva 1980-1981 e poi in \"Buona Domenica\" di Corrado nella stagione 1984-1985. Durante questo periodo divenne celebre la sua imitazione da parte di Gianfranco D'Angelo come \"Gervasetto\" nel programma televisivo \"Drive In\". Come commentatore politico, a partire dal 1996 e ininterrottamente fino al 2006, condusse il programma \"Peste e Corna e... Gocce di storia\", andato in onda dal luned\u00ec al venerd\u00ec alle 7:30 su Rete 4. Compariva in video mai con la cravatta, solo con il papillon.\nFu collaboratore di quotidiani (\"Il Mattino\", \"Il Messaggero\", \"Il Gazzettino\", \"il Giornale\", sul quale tenne una rubrica di aforismi ogni luned\u00ec, e \"Libero\") e periodici, opinionista e commentatore politico e di costume. Fu presidente onorario della \u00abEuropean sexual dysfunction alliance\u00bb (ESDA).\nVita privata e familiare.\nNella sua vita conobbe tre grandi crisi depressive: a 23, 43 e 71 anni (rispettivamente nel 1960, 1980 e 2008).\nFu vegetariano per oltre quarant'anni: al riguardo disse di esserlo diventato perch\u00e9 lo era sua madre, e di provare verso la carne \u00abuna ripugnanza filosofica\u00bb e infine su consiglio di un medico, secondo il quale l'essere vegetariano lo avrebbe tenuto lontano da certe malattie. Decise di ritornare a mangiare carne dopo aver contratto una malattia.\nNel 1981 venne scoperta la sua appartenenza alla loggia massonica P2. Al riguardo dichiar\u00f2: \u00abMi ero iscritto perch\u00e9 mi piaceva la massoneria e volevo scriverci un libro, come poi ho fatto. In realt\u00e0 la P2 era un'entit\u00e0 affaristica contrapposta a quella di Cuccia e Agnelli, che aveva vinto\u00bb. Dallo scandalo P2 Gervaso usc\u00ec pulito.\nSi spos\u00f2 con Vittoria, da cui ebbe una figlia, Veronica (1974), anch'essa giornalista, che fin dal 1995 svolge attivit\u00e0 lavorativa, con vari incarichi, al Tg5.\nLa morte.\nMuore il 2 giugno 2020 a Milano, all'et\u00e0 di 82 anni, dopo una battaglia durata vent'anni contro un tumore della prostata. La camera ardente fu allestita il 4 giugno al Campidoglio, nella \"Sala Protomoteca\" e i funerali vennero celebrati il giorno successivo nella Basilica di Santa Maria in Montesanto, nota come la Chiesa degli Artisti a Piazza del Popolo dove presenziarono alcuni volti noti dello spettacolo; inizialmente il suo corpo venne tumulato nel Cimitero comunale di Sacrofano, dove visse per tanti anni; nel giugno 2021 le sue ceneri sono state traslate nel Vittoriale degli Italiani a Gardone Riviera."}
{"id": "669179", "revid": "287204", "url": "https://it.wikipedia.org/wiki?curid=669179", "title": "Hitachi Hatsukaze", "text": "LHitachi Hatsukaze era una gamma di motori aeronautici leggeri prodotti dall'azienda giapponese Hitachi tra gli anni trenta e quaranta.\nEra in pratica la versione prodotta su licenza dalla del tedesco Hirth HM 504.\nVenne utilizzato sulla versione prodotta su licenza in Giappone del velivolo da addestramento B\u00fccker B\u00fc 131 Jungmann. Il velivolo e il motore furono utilizzati sia dalla Marina sia dall'Esercito. Il motore aveva denominazioni diverse: GK4 per la Marina e Ha-47 per l'esercito. Ne venne utilizzata anche una designazione \"interforze\": Ha 11 o Model 11.\nIl propulsore venne anche utilizzato per realizzare un motoreattore, lo Tsu-11, che era installato sulla bomba volante Yokosuka MXY-7 Ohka."}
{"id": "669181", "revid": "61051", "url": "https://it.wikipedia.org/wiki?curid=669181", "title": "Hispano-Suiza 8", "text": "L'Hispano-Suiza 8 era un motore aeronautico otto cilindri a V prodotto a partire dal 1914 dalla Hispano-Suiza. Venne utilizzato su molti velivoli che presero parte alla prima guerra mondiale.\nLa versione iniziale, 8a, forniva mentre la versione 8Be utilizzata sullo SPAD S.XIII ne erogava .\nIl motore fu prodotto su licenza sia in Gran Bretagna dalla Wolseley, con la denominazione di Viper, e negli Stati Uniti d'America dalla Wright-Martin come \"Model E\". \nVenne montato sugli S.E.5 (8a e Viper), sullo SPAD S.VII (8a la cui versione italiana era costruita su licenza dalla Itala e dalla SCAT) e sullo SPAD S.XIII (8Be)."}
{"id": "669186", "revid": "287204", "url": "https://it.wikipedia.org/wiki?curid=669186", "title": "Argus As 10", "text": "L'Argus As 10 era un motore aeronautico otto cilindri a V di 90\u00b0 invertita raffreddato ad aria, realizzato nel 1928 dall'azienda tedesca Argus Motoren GmbH ed introdotto nel 1931.\nStoria.\nSviluppo.\nDerivato dal 4 cilindri As 8, esso era in pratica ottenuto dall'unione di due motori in linea, dei quali condivideva il disegno, con le bancate ad angolo retto tra loro. Il motore era pensato per fornire bassi livelli di potenza e fu utilizzato dalla Luftwaffe esclusivamente su velivoli da ricognizione e collegamento dal periodo precedente alla seconda guerra mondiale fin dopo la fine del conflitto. In tutto ne furono prodotte 28\u00a0000 unit\u00e0.\nL'avviamento veniva effettuato tramite una manovella sul fianco del motore, ma successivamente si rese disponibile un'accensione elettrica con impianto Bosch a 24 V.\nDall'As 10 venne sviluppata una versione potenziata, l'As 401.\nIn Italia \u00e8 possibile ammirare un esemplare di As 10 C esposto presso il Museo storico dell'Aeronautica Militare di Vigna di Valle."}
{"id": "669188", "revid": "123906552", "url": "https://it.wikipedia.org/wiki?curid=669188", "title": "Cartoceto (olio di oliva)", "text": "Il Cartoceto \u00e8 un olio d'oliva a denominazione di origine protetta tipico del territorio di Cartoceto e di alcuni comuni limitrofi. Il riconoscimento del marchio di certificazione DOP per il Cartoceto \u00e8 stato ottenuto nel 2004 e rimane a tutt'oggi l'unico nell'ambito territoriale della Regione Marche.\nL'areale di produzione della DOP Cartoceto copre i territori comunali di Cartoceto, Mombaroccio, Colli al Metauro (escluso il territorio dell'ex-comune di Montemaggiore al Metauro) e Fano (zona a nord del fiume Metauro).\nL'olio extravergine d'oliva del territorio cartocetano, anche quando privo di certificazione DOP, costituisce comunque un prodotto tipico locale con specifiche caratteristiche organolettiche, a seguito delle quali la giusta terminologia per indicarlo \u00e8 \"\"olio Cartoceto\" o \"il Cartoceto\"\".\nDettagli.\nL'olio extravergine di oliva DOP Cartoceto \u00e8 prodotto principalmente dalle variet\u00e0 di olivo raggiola, frantoio e leccino e da altre variet\u00e0 minori. Nello specifico, come previsto dalla disciplinare, nel DOP Cartoceto le dette cultivar raggiola, frantoio e leccino devono essere presenti in misura non inferiore al 70%, congiuntamente o singolarmente; viene ammessa la presenza delle diverse variet\u00e0 (raggia, moraiolo, pendolino, maurino, carboncella, nebbia o rosciola) fino ad un massimo complessivo del 30%, congiuntamente o singolarmente.\nLe olive utilizzate nella produzione del DOP Cartoceto devono essere prodotte nei territori collinari dei municipi vocati all'olivicoltura aventi le caratteristiche ed il livello qualitativo previsti dalla disciplinare di produzione. La zona di produzione comprende gli interi territori amministrativi di Cartoceto e Mombaroccio, quelli degli ex-comuni di Saltara e Serrungarina (dal 2016 fusi nel comune sparso di Colli al Metauro assieme a Montemaggiore al Metauro) e parte del territorio comunale di Fano (nello specifico, tutto il versante collinare delimitato a nord dalla strada statale Flaminia fino all'incrocio con la strada statale Adriatica (versante sud) ed il confine amministrativo del versante nord rispetto al fiume Metauro.\nL'olio Cartoceto con il marchio DOP non pu\u00f2 essere messo in commercio prima di aver ottenuto la relativa certificazione prevista dalla disciplinare di produzione presieduta dal Consorzio di Tutela e Valorizzazione dell'Olio DOP Cartoceto, il quale ricopre l'incarico ministeriale per le mansioni ispettive in collaborazione con l'organismo Agroqualit\u00e0 di Roma."}
{"id": "669189", "revid": "254059", "url": "https://it.wikipedia.org/wiki?curid=669189", "title": "Leica", "text": "La Leica Camera AG (\"Leica:\" abbreviazione di \"Leitz(sche) Camera\") \u00e8 un'azienda tedesca nell'industria ottica con sede a Wetzlar. La societ\u00e0 produce macchine fotografiche e apparecchi ottici specifici per la fotografia. La societ\u00e0 nasce nel 1986 dall'originale \"Ernst Leitz Wetzlar GmbH\" fondata nel 1869, a sua volta nata dall'azienda di Carl Kellner del 1849 \"Optischen Instituts\".\nLeica \u00e8 anche un marchio che riunisce quattro diverse aziende europee, operanti nel settore dell'ottica e dell'elettronica attive nella produzione di microscopi, strumenti geodetici, apparecchi per la tecnologia medica, storicamente o economicamente collegate con il marchio Leitz. Le quattro aziende sono indipendenti dal 1997 e sono, la tedesca Leica Microsystems, la svizzera Leica Geosystems, la tedesca Leica Biosystems e la tedesca Leica Camera AG per la fotografia.\nIl marchio \u00e8 stato variamente legato nel tempo con le aziende Wild Heerbrugg, Kern, Jung, C. Reichert, Cambridge Scientific Instrument Company, American Optical Company.\nStoria.\nIl nome del gruppo trae origine dalle iniziali del cognome dell'industriale tedesco Ernst Leitz, impegnato nel settore ottico e di precisione nella seconda met\u00e0 del XIX secolo, e fondatore nel 1869 dell\u2019\"Ernst Leitz Optisches Institut\" a Wetzlar, e dalle prime lettere di \"camera\" (che in tedesco significa \"macchina fotografica\").\nNel 1849 viene fondato l\u2019\"Optische Institut\" da Carl Kellner a Wetzlar. Sotto Ernst Leitz viene creata nel 1869 la \"Ernst Leitz Werke\". La societ\u00e0 \u00e8 dedicata alla costruzione di microscopi. All'inizio del XX secolo viene ampliata la gamma di prodotti con binocoli, episcopi e epidiascopi cos\u00ec come fotocamere.\nIn questo contesto viene sviluppata la \"Miniaturkamera\", la prima macchina fotografica con pellicola 35 millimetri per cinefilm. Per il tempo di esposizione notevole il caricatore della grossa macchina non doveva essere pi\u00f9 riaperto. Su questa base Oskar Barnack, all'epoca capo sviluppo della Leitz, costru\u00ec nel 1914 due prototipi di una macchina fotografica istantanea da 24 mm \u00d7 36 mm per suo utilizzo privato, il cui unico esemplare sopravvissuto \u00e8 ora chiamato \"Ur-Leica\".\nNel 2016 Leica stringe un accordo con l'azienda telefonica cinese Huawei per la progettazione delle fotocamere di alcuni suoi modelli (P9, P9 Plus, P10, P10 Plus, Mate 9, Mate 9 Pro, Mate 10, Mate 10 Pro, P20, P20 Pro, Mate 20, Mate 20 Pro, Mate 20 X, Mate X, P30, P30 Pro, Mate 30, Mate 30 Pro, P40, P40 Pro, Mate 40, Mate 40 Pro)\nLeica Microsystems GmbH, Germania.\nSi pu\u00f2 far risalire a Carl Kellner l'esordio di quelli che saranno i marchi Leitz e Leica, con la costituzione nel 1849 in Wetzlar dell'Optisches Institut, diventato poi Leitz nel 1869 con la conduzione unica di Ernst Leitz, seguita alla morte a soli 29 anni di Kellner. Kellner \u00e8 stato un talento nella meccanica e nell'ottica, alla quale ha applicato i suoi studi matematici. In particolare, Kellner ha inventato un oculare corretto, noto oggi come oculare ortoscopico di Keller, con una nuova combinazione di lenti che ha migliorato, in maniera significativa per l'epoca, la qualit\u00e0 delle immagini, ottenendo dei sistemi altamente acromatici e corretti per le distorsioni geometriche. L'applicazione si rivolgeva particolarmente a telescopi e microscopi. L'attivit\u00e0 dell'azienda veniva dal '69 seguitata da Leitz, talento meccanico ed ugualmente autodidatta, artigiano e apprendista per una societ\u00e0 tedesca che fabbricava attrezzature di laboratorio poi proseguita in Svizzera con un produttore di strumenti di precisione, orologi elettrici e telegrafi. Prima dipendente e un anno dopo socio di Kellner, cambiava in \"Optical Institute Belthle und Leitz, Wetzlar, vorm. C. Kellner\", il nome dell'azienda.\nLeica Geosystems AG, Svizzera.\nLeica Geosystems \u00e8 una societ\u00e0 Svizzera che sviluppa, produce e commercializza dispositivi di topografia e geodesia, come ad esempio GPS, tacheometri, livelli ottici e scanner 3D. Nata dalla fusione, avvenuta nell'inverno del 1987-1988, del produttore svizzero Wild Heerbrugg (1921), da Leitz Wetzlar e dai rami geodesia di Kern &amp; Co. AG, la societ\u00e0 si \u00e8 frazionata a met\u00e0 degli anni Novanta in diverse entit\u00e0 indipendenti, tutte acquisite da Hexagon AB nel 2005 per riformare il marchio \"Leica Geosystems\". Hanno anche investito pesantemente in progetti di grandi dimensioni, come ad esempio quelli in altissima quota, tra cui il Monte Bianco.\nLEItz CAmera.\nNel 1869 Ernst Leitz I fond\u00f2 la Leitz. Alla morte del padre l'omonimo figlio Ernst II decise di entrare nel mondo della fotografia. Nel 1911 Oskar Barnack, ingegnere proveniente dalla Zeiss, cerc\u00f2 di utilizzare la pellicola 35 mm per riprese cinematografiche inserendola in un caricatore, per creare una nuova tipologia di macchine fotografiche. Nacque cos\u00ec la fotocamera a pellicola 24X36 noto anche come \"formato Leica\" che troviamo sulle fotocamere ancora oggi.\nIl frutto degli studi di Oskar Barnack fu la creazione del prototipo UR (1914), una fotocamera 35\u00a0mm con otturatore sul piano focale, con obiettivo 50\u00a0mm, slitta porta accessori e peso di 350\u00a0: g, questa fu la capostipite di tutte le fotocamere Leica e questa architettura fu la base di tutte le fotocamere 35\u00a0mm fino ai nostri giorni.\nCon la crisi economica tedesca, Leitz si convinse a giocare la carta della produzione fotografica, fu coniato il nome Leica (LEItz CAmera) e nel 1925, alla fiera di Lipsia, fu presentata la Leica A, prima Leica di serie, ma ancora dotata di obiettivo fisso.\nSegu\u00ec la Leica C, con analoghe caratteristiche migliorate dall'obiettivo intercambiabile con innesto a vite. Tale innesto (M39 o LTM) divenne uno standard de facto, ancora usato dopo il 2000.\nLe forze armate tedesche nella seconda guerra mondiale vennero dotate di fotocamere Leica. La qualit\u00e0, la rapidit\u00e0 di scatto, le dimensioni ridotte e la praticit\u00e0 delle Leica furono tali da renderle oggetto di copia in tutto il mondo: Leotax, Nicca e Canon in Giappone, Kardon negli USA, Reid in Inghilterra, FED e Zorki in URSS copiarono svariati modelli Leica..\nNel dopoguerra la Leica si rinnova e si migliora; abbandonato il sistema di ottica a vite, la Leitz lancia sul mercato i modelli della serie M; fotocamere a telemetro con pratico innesto delle ottiche a baionetta. Tuttora \u00e8 in corso la produzione delle Leica M con la MP e la M-A (Typ 127) a pellicola, la M11 digitale e altri modelli M speciali. La serie Leica M divenne ben presto la preferita da tantissimi fotoreporter dell'epoca, vista l'assoluta maneggevolezza, rapidit\u00e0, affidabilit\u00e0 ed efficienza di queste fotocamere.\nNel 1964, spinta dal successo della reflex Nikon F (1959), Leitz introdusse la sua prima SLR: Leicaflex seguita, nel 1976, dalla SRL elettronica R3.\nIl 5 marzo 2009 \u00e8 cessata la produzione di Leica Reflex della serie R, la ditta ha dichiarato di voler puntare su un nuovo formato ibrido, quello della Leica S2\nAttualmente la Leica si occupa anche di fotografia digitale e fornisce disegni e progetti di suoi obiettivi a dei marchi gi\u00e0 affermati di fotografia digitale (come la serie Lumix di Panasonic) che poi provvedono in proprio alla produzione delle stesse.\nLeica Camera AG, Italia.\nIn Italia l'azienda fino al 1979 \u00e8 stata importata dalla Ditta dell'Ing. Ippolito Cattaneo di Genova.\nFotocamere.\nLeica Digitalkompaktkameras (dal 1998).\nCooperazione con Fujifilm: Digilux (1998 - 2001).\nFu creata un'alleanza strategica con Fujifilm. Da questa alleanza venne alla luce nel 1998 la prima \"Digilux\". Il prodotto era totalmente OEM con corpo esteticamente originale e prezzo non soddisfacente. La serie Laica comprendeva modelli Fuji, designati \"Leica Digilux\", \"Leica Digilux Zoom\" e \"Leica Digilux 4.3\". L'alleanza fu l'inizio di Leica nel mondo delle digitali compatte.\nCooperazione con Panasonic (dal 2002).\nLeica con Matsushita/Panasonic trova un nuovo partner. Le videocamere digitali e le macchine fotografiche digitali Panasonic vengono fornite con lenti Leica. Leica nella cooperazione ha nel catalogo le serie Digilux, C-Lux, D-Lux e V-Lux.\nDigilux (dal 2002)\nAll'inizio del 2002 nasce la \"Leica Digilux 1\". Da questo modello (Design: Achim Heine) lo stile Leica \u00e8 ancora pi\u00f9 visibile.\nNel maggio 2004 viene presentata la \"Digilux 2\". Questo modello segna miglioramenti nella logica di funzionamento. Il design \u00e8 simile alla storica Leica M. L'obiettivo della Digilux 2 si posiziona ai vertici della categoria delle digitali compatte dell'epoca. La fotocamera viene prodotta fino al 2006.\nNel settembre 2006 al Photokina di Colonia viene presentata la Lumix DMC L 1 che a marchio \"Leica Digilux 3\". \u00c8 una fotocamera digitale SLR di Leica, con attacco per cambio ottica. Lo standard \u00e8 Quattro Terzi, ma anche Sigma-, Panasonic- e Olympus con quattro terzi a baionetta. Con un adattatore \u00e8 possibile montare i \u201evecchi\u201c R-Objektive \u2013 solamente con diaframma di lavoro. Al Photokina 2008 la Digilux 3 non fu pi\u00f9 presente.\nC-Lux (dal 2006)\nNel 2006 Leica presenta la serie ultracompatta C-Lux, sorella del modello Panasonic. Nel 2007 nasce la \"C-Lux 2\" e presto nel 2008 la \"C-Lux 3\", basate sul modello Panasonic Lumix DMC-FX37.\nD-Lux (dal 2003)\nNel 2003 viene messa in commercio la compatta \"Leica D-Lux\", un modello ristilizzato Leica della Panasonic DMC-F1. Nel 2008 viene alla luce la \"D-Lux 4\", su base Panasonic Lumix DMC-LX3. Nel 2010 viene sostituita dalla \"D-Lux 5\", su base Panasonic Lumix DMC-LX5. Nel 2012 viene presentata al Photokina la D-Lux 6 e al Photokina 2014 la D-Lux (Typ 109).\nNel 2018 viene presentata la D-Lux 7.\nV-Lux (dal 2007)\nNel 2007 esce la \"Leica V-Lux 1\", basata sulla Panasonic Lumix DMC-FZ50. Fotocamera bridge con ottica 12-fach-Zoom \"Leica DC Vario-Elmarit\" con lunghezza focale f=7,4\u201388,8\u00a0mm (35\u2013420\u00a0mm ASPH), presente anche sulla Lumix FZ30. Nel 2010 nasce la \"V-Lux 20\", basata sulla macchina Panasonic Lumix DMC-TZ7. Come obiettivo un Leica DC-Vario-Elmarit 1:3,3\u20134,9/ 4,1\u201349,2\u00a0mm ASPH. (25\u2013300\u00a0mm). Nel settembre 2010 il modello \"V-Lux 2\" sostituisce la V-Lux 1, su base Panasonic Lumix DMC-FZ100. Il sensore montato \u00e8 un 14.1 MP CMOS e l'obiettivo Leica DC Vario-Elmarit 2,8\u20135,2 / 4,5\u2013108\u00a0mm ASPH. (25\u2013600\u00a0mm). Come risoluzione la \"V-Lux 2\" pu\u00f2 arrivare a 11 fotogrammi al secondo (fps) e con risoluzione ridotta (2,8 MP) a 60 fps.\nNel 2012 viene presentata la \"Leica V-Lux 3\" sorella della \"Panasonic Lumix DMC-FZ150\". L'ottica \u00e8 Leica DC-Vario-Elmarit 1:2,8-5,2/ 4,5-108 (24-fach-Zoom). La risoluzione migliorata rispetto alla \"V-Lux-2\", grazie al sensore da 12 Megapixel. La banda di passaggio per i dati sale (28\u00a0Mbps a 1080\u00a0p) le nuove schede di memoria classe 10 sono utilizzabili. Colori e nitidezza sono molto buone in luce ambiente durante le registrazioni video con la \"Leica V-Lux 3\". Nell'autunno 2012 al Photokina viene presentata la \"V-Lux 4\", con luminosit\u00e0 2,8 su tutta la lunghezza focale disponibile.\nModelli attuali.\nL'azienda informatica cinese Huawei utilizza le fotocamere Leica negli smartphone.\nOttiche.\nLeica \u00e8 solita utilizzare una particolare nomenclatura nella classificazione dei propri obiettivi; essa cambia col variare dell'apertura massima del diaframma. In generale (ma non sempre, come ad esempio nell'eccezione del Summarit 50\u00a0mm f/1.5) quando si parla di Summicron ci si riferisce ad una serie di obiettivi di alta qualit\u00e0 meccanica e ottica che presentano un'apertura massima di diaframma pari a f/2. Il primo Summicron venne prodotto a Wetzlar nel 1952, e si tratta di un obiettivo rientrante con attacco a vite che ebbe un enorme successo, nonostante il suo prezzo piuttosto elevato. La sua produzione continu\u00f2 fino al 1960, comprendendo poi anche una versione con attacco a baionetta, ma con la stessa identica meccanica ed ottica.\nFinanza.\nLeica \u00e8 quotato sulla Borsa di Francoforte."}
{"id": "669208", "revid": "1023546", "url": "https://it.wikipedia.org/wiki?curid=669208", "title": "Tamil", "text": ""}
{"id": "669210", "revid": "33689", "url": "https://it.wikipedia.org/wiki?curid=669210", "title": "Alf Ross", "text": "Vita.\nNasce nel 1899, si laurea a Copenaghen nel 1922. Intrapresa in un primo momento la carriera di Avvocato dello Stato, si trasferisce prima in Francia e poi in Austria, per continuare gli studi presso Hans Kelsen, e quindi all'Universit\u00e0 di Uppsala dove consegue il dottorato con Axel H\u00e4gerstr\u00f6m. Professore di diritto presso l'Universit\u00e0 di Copenaghen dal 1938, ha contribuito alla stesura della Costituzione danese del 1953. Muore nel 1979.\nRealismo giuridico.\nLa fama di Ross \u00e8 dovuta al fatto di essere considerato il massimo esponente del realismo scandinavo; altri esponenti, oltre al citato Axel H\u00e4gerstr\u00f6m, anche Vilhelm Lundstedt e Karl Olivecrona. Base comune del realismo scandinavo \u00e8 quella di concepire il diritto come un fenomeno psichico collettivo, credenze sociali che per quanto importanti ed influenti sono pur sempre frutto di immaginazione, pur razionalmente giustificato.\nL'apporto particolare di Ross deriva probabilmente dall'essere stato allievo di Hans Kelsen e di essere perci\u00f2 particolarmente attento alle moderne teorie di analisi del linguaggio: egli, a differenza di Kelsen, nega che le norme siano asserzioni.\nFonda la validit\u00e0 della norma sull'esistenza, intesa come effettivit\u00e0. \u00ab Un sistema di norme \u00e8 valido, se esso \u00e8 idoneo a fungere da schema di interpretazione di un corrispondente insieme di azioni sociali\u00bb .\nLa validit\u00e0 del diritto viene da Ross ridotta alla sua effettivit\u00e0: se una norma non \u00e8 effettiva, allora non \u00e8 valida, quindi sostanzialmente non esiste. L'effettivit\u00e0 che condiziona la validit\u00e0 delle norme pu\u00f2 essere ricercata solo nell'applicazione giudiziale del diritto. Le decisioni dei giudici, il diritto giurisprudenziale sono quindi le sole fonti per accertare la validit\u00e0 di una norma. L'applicazione del diritto da parte delle corti determina la validit\u00e0 delle norme giuridiche. Le conclusioni di Ross non si allontanano molto da quelle del realismo americano.\nComparazione con altre teorizzazioni.\nQuesta concezione del diritto si contrappone frontalmente alla reine Rechtsteorie di Hans Kelsen, la Teoria Pura del diritto, alla quale diede ampio contributo Adolf Merkl, la quale invece ricollega la validit\u00e0 della norma in ultima analisi alla \"Grundnorm\", principio di assoluta efficacia giuridica, primo mobile aristotelico di tutto l'ordinamento giuridico."}
{"id": "669211", "revid": "11497", "url": "https://it.wikipedia.org/wiki?curid=669211", "title": "Andra Pradesh", "text": ""}
{"id": "669214", "revid": "1494169", "url": "https://it.wikipedia.org/wiki?curid=669214", "title": "Malgascio", "text": "Il termine malgascio \u00e8 usato per definire:"}
{"id": "669215", "revid": "2", "url": "https://it.wikipedia.org/wiki?curid=669215", "title": "Tempo Precambriano", "text": ""}
{"id": "669219", "revid": "36426", "url": "https://it.wikipedia.org/wiki?curid=669219", "title": "Anello (gioiello)", "text": "Un anello \u00e8 una fascia di metallo o di altri materiali indossata su un dito della mano in qualit\u00e0 di ornamento. Sebbene la parola \"anello\" abbia svariati altri significati, questo \u00e8 quello pi\u00f9 comune nell'uso corrente.\nIndossati indifferentemente da uomini e donne, gli anelli possono essere realizzati in metallo, plastica, legno, osso, vetro o altri materiali. Possono includere, incastonate nel materiale principale, pietre preziose o piccole opere d'arte in smalto o altri materiali.\nGli anelli possono essere indossati su qualunque dito anche se nella cultura occidentale prevale l'uso dell'anulare, soprattutto nel caso della fede nuziale o dell'anello di fidanzamento. In quest'ultimo caso, in particolare, l'anello \u00e8 indossato sull'anulare della mano sinistra (con qualche eccezione).\nTipi di anello.\nTra i tipi di anello, ricordiamo l'anello di fidanzamento e la fede nuziale: originariamente indossati solo dalle donne, ormai vengono spesso indossati da entrambi i fidanzati (o coniugi).\nIn America del Nord i vincitori di un campionato sportivo (per esempio l'NBA) sono premiati con un anello, e il termine viene utilizzato con lo stesso significato che il termine scudetto ha nel calcio in Italia.\nStoria e valore simbolico.\nL'origine dell'anello \u00e8 molto antica e risale all'et\u00e0 del bronzo, e gi\u00e0 nella civilt\u00e0 cretese-micenea divenne un oggetto prezioso e lavorato con accuratezza. Intorno al 1800 a.C. si diffuse l'uso dell'anello-sigillo di derivazione mesopotamica, come forma di sigillo per documenti, da cui deriverebbe il significato simbolico di autorit\u00e0 e autorevolezza che conservano ancora oggi quelli indossati da alti prelati. E nell\"'Antico Testamento\" (\"Genesi\" 41, 41-42) un anello sanciva il passaggio ufficiale di potere: \"Il Faraone si tolse di mano l'anello e lo porse sulla mano di Giuseppe\".\nLa sua forma circolare che ricorda l'Uroboro lo fa identificare come simbolo di eternit\u00e0. Nell'antica Roma il diritto di adornarsi con anelli di ferro era inizialmente concesso ai soli sacerdoti di Giove: con il passare del tempo, per\u00f2, tale onore venne esteso anche a cavalieri e senatori che per\u00f2 utilizzavano anelli d'oro (\"anulum aureum\"). Nell'antica Roma si sancivano le unioni sentimentali con l'anello. L\"'anulus pronubus\" era utilizzato per i fidanzamenti, il \"cingulum\" (o \"vinculum\") era invece l'anello nuziale da infilare nell'anulare sinistro.\nFin dall'epoca romana venne utilizzato nei fidanzamenti e nei matrimoni come augurio di stabilit\u00e0, col nome di \"vinculum\" e \"anulus pronubus\", significato che si conserv\u00f2 intatto anche nelle epoche successive. Lo stesso valore di stabilit\u00e0 e di onore viene attribuito agli anelli utilizzati in araldica. Spezzare un anello, di conseguenza, ha il valore simbolico della rottura di un qualche giuramento o di preannuncio di disgrazia.\nIn un senso pi\u00f9 limitato, l'anello \u00e8 anche il simbolo della vita materiale e terrena, per questo ad esempio l'anello del Pescatore del pontefice, a partire dall'introduzione di Clemente IV nel 1265, viene rotto alla sua morte, e un tempo alla morte di un congiunto, si usava sfilare gli anelli per permettere il suo distacco dalla terra. L'identificazione tra anello e vita si ritrova anche nell'antica usanza cartaginese di consegnare ai loro comandanti tanti anelli quante erano le vittime inflitte al nemico.\nAgli anelli, soprattutto se dotati di pietre preziose, si assegnavano virt\u00f9 terapeutiche, poteri di protezione contro le malattie o al contrario maledizioni. Nelle leggende popolari e nelle favole, gli anelli forniscono poteri occulti e spesso soprannaturali a chi li porta. Le saghe fantasy spesso includono anelli magici; ricordiamo in particolare l'Unico Anello all'interno de \"Il Signore degli Anelli\"."}
{"id": "669220", "revid": "287204", "url": "https://it.wikipedia.org/wiki?curid=669220", "title": "Urimoo", "text": ""}
{"id": "669221", "revid": "287204", "url": "https://it.wikipedia.org/wiki?curid=669221", "title": "Inomoo", "text": ""}
{"id": "669223", "revid": "287204", "url": "https://it.wikipedia.org/wiki?curid=669223", "title": "Sunnygo", "text": ""}
{"id": "669224", "revid": "287204", "url": "https://it.wikipedia.org/wiki?curid=669224", "title": "Teppouo", "text": ""}
{"id": "669225", "revid": "287204", "url": "https://it.wikipedia.org/wiki?curid=669225", "title": "Okutank", "text": ""}
{"id": "669226", "revid": "287204", "url": "https://it.wikipedia.org/wiki?curid=669226", "title": "Mantain", "text": ""}
{"id": "669228", "revid": "112296291", "url": "https://it.wikipedia.org/wiki?curid=669228", "title": "Mugarone", "text": ""}
{"id": "669229", "revid": "15756", "url": "https://it.wikipedia.org/wiki?curid=669229", "title": "Santuario della Madonna del Carmine (Catania)", "text": "Il santuario della Madonna del Carmine si trova a Catania in piazza Carlo Alberto, nel quartiere Santissima Annunziata dei Carmelini.\nStoria.\nEpoca normanno - aragonese.\nLa chiesa sorge in un'area un tempo adibita a necropoli, infatti all'interno del convento settecentesco (ora sede della Caserma \"Antonio Santangelo Fulci\") vi era la presunta tomba di Stesicoro.\nAbbandonata la Siria i padri carmelitani si insediarono fuori dalla \"Porta di Aci\" presso la chiesa dell'Annunziata, godendo di molti beni e privilegi concessi dalla regina e imperatrice Costanza d'Altavilla, da re Martino I di Sicilia e successori.\nEpoca spagnola contemporanea.\nEssa fu riedificata dal 1729, dopo il tremendo terremoto del 1693 e consacrata nel 1880 e nel 1883, quando fu solennemente incoronata la venerata immagine del XVIII secolo della Madonna di Sebastiano Ceccarini da Fano raffigurante il dono dello Scapolare a San Simone Stock.\nIn occasione dell'Anno mariano proclamato da papa Pio XII, nel giorno dell'Annunziata, il 25 marzo 1954, fu elevata a santuario dall'arcivescovo di Catania, monsignore Guido Luigi Bentivoglio, quale testimonianza e riconoscimento della fede e della grande tradizione dei suoi sette secoli di vita. Nel 1971 \u00e8 stata eretta a parrocchia, sempre dall'arcivescovo Bentivoglio, con il titolo di \"Maria Santissima Annunziata al Carmine\".\nNel novembre del 1988 papa Giovanni Paolo II l'ha elevata alla dignit\u00e0 di basilica minore e consacrata dall'arcivescovo monsignore Domenico Picchinenna.\nEsterno.\nLa chiesa si inserisce in modo scenografico nella pur grande piazza sulla quale \u00e8 costruita. La facciata \u00e8 realizzata in tre corpi affiancati ed in quello centrale, sopra il portale, \u00e8 inserita una statua della Madonna del Carmine.\nIl prospetto, attribuito all'architetto Francesco Battaglia, \u00e8 rivolto ad occidente e presenta tre porte divise da due altissime semicolonne attaccate ai muri al di sopra delle quali si erge una monumentale nicchia, dalle caratteristiche ad altare, dove \u00e8 posta una gigantesca statua in marmo raffigurante la Madonna del Carmine.\nLa porta centrale della facciata \u00e8 sormontata da un finestrone rettangolare con una vetrata con stemma dell'Ordine, mentre le due laterali presentano delle finestre che oltre che arricchire ne snelliscono l'architettura.\nDietro il nicchione della statua della Madonna \u00e8 situata la cella campanaria con quattro campane; la pi\u00f9 antica e la pi\u00f9 grande risale al 1525 ed \u00e8 opera di Matteo Sanfilippo da Tortorici. La seconda \u00e8 del 1833 ed \u00e8 dedicata al SS. Sacramento mentre la terza, fusa nel 1838, porta la dedica alla Madonna del Carmine. La pi\u00f9 piccola \u00e8 del 1933 a ricordo del 50\u00ba anniversario dell'incoronazione dell'immagine della Madonna del Carmine da parte del Capitolo Vaticano.\nInterno.\nL'interno del Santuario, preceduto da un ampio vestibolo, \u00e8 sontuoso, a tre navate con archi di comunicazione sorretti da pilastri quadrangolari, transetto e absidi. La chiesa, che misura 68 metri di lunghezza per 26 di larghezza, \u00e8 la terza per grandezza in citt\u00e0 dopo la cattedrale di Sant'Agata e la chiesa di San Nicol\u00f2 l'Arena. Ricca di altari, la chiesa ne ospita undici, in marmo policromo, sei dei quali, quelli delle navate laterali, sono uguali fra loro.\nNavata destra.\nEntrando nel santuario dalla navata di destra, detta anche del Crocifisso, si incontra una maestosa nicchia con cornice in pietra lavica levigata in cui \u00e8 collocata la statua raffigurante \"San Giuseppe\".\nNell'ultimo tratto di navata caratterizzato dal grande pilastro sono presenti due quadri di grande valore: la \"Tavola del Pastura\", dipinto raffigurante Maria Carmelitana, del 1501, quel pittore siciliano seguace ed imitatore di Antonello da Messina e una tela raffigurante il \"Sogno di San Giuseppe\", opera di anonimo del XVII secolo.\nNavata sinistra.\nNella navata di sinistra, detta pure della Madonna del Carmine, in prossimit\u00e0 del vestibolo, \u00e8 stata ricavata una nicchia che ospita il venerato simulacro in legno della \"Madonna del Carmine\", della fine del XIX secolo.\nNell'ultimo tratto di navata caratterizzato dal grande pilastro, sulla porta laterale della chiesa con ingresso dalla Via Giuseppe Verdi, vi \u00e8 un grande quadro del XVIII secolo raffigurante \"Santa Maria Maddalena de' Pazzi\", opera di autore ignoto.\nPresbiterio.\nAmbiente sopraelevato di 64 centimetri dal pavimento del corpo centrale, ospita l'altare maggiore in marmo policromo adornato con le statue di \"Mos\u00e8\" e di \"Elia\". Dietro l'altare \u00e8 collocato il coro del 1600 in noce scolpito. Nell'abside si erge maestosa la pregevole tela raffigurante l\"Annunciazione\", del secolo XVIII, opera del pittore catanese Filomena.\nNel catino dell'abside e sulle pareti dell'altare maggiore sono stati realizzati tre affreschi, del 1898 del catanese Natale Attanasio, raffiguranti rispettivamente la \"Visione eliana della nuvoletta che sale dal mare\", \"Elia il profeta rapito in cielo su un carro di fuoco\", la \"Consegna della regola carmelitana\".\nAl centro della volta dell'abside domina lo stemma in stucco dell'Ordine Carmelitano, con scudo accollato all'aquila imperiale germanica a due teste di Svevia - Sicilia, sormontata da corona reale e col motto \"Decor Carmeli\". Lungo il corpo della navata si trovano tre nicchie dove sono collocate le statue di \"Sant'Alberto di Sicilia\", \"Santa Maria Maddalena de' Pazzi\" e \"Sant'Elia\" profeta ispiratore dei Carmelitani. Quest'ultima, la pi\u00f9 pregiata, eseguita nel 1727, \u00e8 in legno massiccio.\nSacrestia.\nLocale abbellito da graziosi stucchi settecenteschi e da un'opera in terracotta smaltata riproducente l\"Apparizione della Vergine sul monte Carmelo\".\nOrgano.\nIl Santuario \u00e8 dotato di un organo del 1963, ma di buona fattura e potente sonorit\u00e0, collegato alle canne che trovano alloggiamento nella maestosa cantoria che si affaccia sulla navata centrale.\nVetrate.\nIl Santuario \u00e8 impreziosito con l'arredo di 14 artistiche vetrate lavorate su vetro e piombo secondo un uso antichissimo della tecnica medievale detta \"grisaille\".\nI temi iconografici sono tratti dal mondo carmelitano:\nConvento.\nL'intero aggregato monumentale sorge su un'altura col tempo denominata \"Piano del Carmine\" fuori dalla \"Porta di Aci\". La zona si rivel\u00f2 ben presto area di grande interesse archeologiche per via dei numerosi ritrovamenti effettuati.\nIl primitivo convento \u00e8 militarmente occupato tra il 17 e il 25 agosto essendo Ettore Pignatelli, conte e duca di Monteleone vicer\u00e9 di Sicilia, Carlo V d'Asburgo re di Sicilia e imperatore del Sacro Romano Impero.\nNel 1721 giunsero i monaci della pi\u00f9 stretta osservanza.\nCom l'emanazione delle leggi eversive il convento fu confiscato e destinato a caserma.\nAl presente le strutture sono sede del \"C.D.E.I. Antonio Santangelo Fulci\" e del \"Distretto Militare Lucchesi Palli\".\nChiesa di San Leone.\nNel perimetro del convento \u00e8 inclusa l'area della primitiva chiesa di San Leone ove la tradizione e il racconto popolare vuole fosse ubicata la sepoltura di Sant'Agata prima del trasferimento presso la chiesa di Sant'Agata la Vetere."}
{"id": "669231", "revid": "287204", "url": "https://it.wikipedia.org/wiki?curid=669231", "title": "Airmd", "text": ""}
{"id": "669232", "revid": "1543377", "url": "https://it.wikipedia.org/wiki?curid=669232", "title": "Greatest Hits - Le cose non vanno mai come credi", "text": "Greatest Hits - Le cose non vanno mai come credi \u00e8 un album raccolta pubblicato nel 2002 dalla cantautrice Giorgia.\nDescrizione.\nContiene le pi\u00f9 grandi hit (tra cui \"Di sole e d'azzurro\", \"Girasole\", \"E poi\", \"Come saprei\", \"Un'ora sola ti vorrei\") pi\u00f9 tre inediti: \"Vivi davvero\", \"Marzo\" e una nuova versione di \"E poi\".\n\u00c8 stato uno straordinario successo discografico del 2002/03: l'album ha venduto molto in Italia (oltre 700\u00a0000 copie solo nel primo anno dalla pubblicazione e pi\u00f9 di 1.000.000 copie totali), la canzone \"Vivi davvero\" \u00e8 stata suonatissima nelle radio e il tour che ne \u00e8 conseguito (\"Le cose non vanno mai come credi tour\") ha segnato il tutto esaurito in tutta l'Italia. Tra tutti i cd usciti in Italia nel 2002, il \"greatest hits\" di Giorgia \u00e8 al 2\u00ba posto tra i pi\u00f9 venduti di quell'anno dietro alla raccolta di Laura Pausini (ad oggi tutte e due le raccolte hanno venduto poco pi\u00f9 di 1.000.000 di copie).\nQuesto album \u00e8 dedicato al cantante Alex Baroni, suo compagno morto in un incidente di moto il 13 aprile dello stesso 2002: nel booklet illustrativo, infatti, si legge: \"Ad Alessandro, con tutto l'amore che c'\u00e8 stato e che per sempre rester\u00e0. B.d.r\". Nel 2010 il disco risulta ancora e costantemente in classifica, fino ad oggi l'album ha venduto oltre 1 milione di copie.\nAncora nel 2012 l'album, costantemente presente nella classifica dei pi\u00f9 venduti, vende altre 30.000 copie e riesce ad aggiudicarsi un disco d'oro dopo 10 anni esatti dalla pubblicazione. Nel gennaio 2014 l'album rientra nuovamente, per otto settimane consecutive, nella Top 100 della Federazione Industria Musicale Italiana tra gli album pi\u00f9 venduti in Italia. Il 20 febbraio 2015 l'album riceve una nuova certificazione FIMI, disco di platino, per aver venduto altre 50.000 copie.\nQuesto album stampato anche per altri paesi nella versione stampata per l'America del nord contiene una variazione della tracklist dove mancano la versione originale di \"E poi\" che rimarr\u00e0 solo nella nuova versione e manca anche \"Tradirefare\"; in sostituzione sono stati aggiunti \"With You\" (versione inglese di \"Di sole e d'azzurro\"), \"Treasure in your heart\" (versione inglese di \"Qualcosa cambier\u00e0\") e una versione solo in inglese di \"Save the world\".\nSuccesso commerciale.\n\"Greatest Hits - Le cose non vanno mai come credi\" \u00e8 rimasto per due settimane alla prima posizione della classifica italiana FIMI degli album pi\u00f9 venduti del 2002, per sei settimane alle seconda posizione, e per due settimane alla terza, restando nella Top 3 della classifica per dieci settimane consecutive, e nella Top 20 per ben cinquantatr\u00e9 settimane, tra 2002 e 2003. L'album \u00e8 rimasto anche quindici settimane nella classifica svizzera degli album pi\u00f9 venduti.\nL'album continua a tornare in classifica negli anni in posizioni sempre alte mentre addirittura nel 2012 ottiene un ulteriore certificazione come disco d'oro per aver venduto altre 30.000 copie mentre nel 2014 ottiene un ulteriore disco di platino per altre 50.000 copie\nIl disco viene venduto fisicamente anche in Inghilterra e Canada dove vende circa 40.000 copie fino al 2014."}
{"id": "669233", "revid": "287204", "url": "https://it.wikipedia.org/wiki?curid=669233", "title": "Delvil", "text": ""}
{"id": "669234", "revid": "287204", "url": "https://it.wikipedia.org/wiki?curid=669234", "title": "Hellgar", "text": ""}
{"id": "669238", "revid": "2184720", "url": "https://it.wikipedia.org/wiki?curid=669238", "title": "Ladra di vento", "text": "Ladra di vento \u00e8 il sesto album della cantautrice italiana Giorgia, uscito il 12 settembre 2003. L'immissione nel mercato del CD \u00e8 stata anticipata dal singolo \"Spirito libero\", lanciato in radio dal 18 luglio 2003.\nDescrizione.\n\"Ladra di vento\" arriva dopo una carriera piena di soddisfazioni e soprattutto segna una svolta per la cantante dopo il Greatest Hits dell'anno prima, il secondo album pi\u00f9 venduto in Italia del 2002. Oltre a \"Gocce di memoria\", il famoso brano colonna sonora del film \"La finestra di fronte\" di Ferzan \u00d6zpetek il cui singolo \u00e8 stato quello pi\u00f9 venduto in Italia nel 2003, in \"Ladra di vento\" ci sono anche \"L'eternit\u00e0\" e \"La gatta (sul tetto)\".\n\"Per sempre\" \u00e8 una canzone nuovamente dedicata al compagno Alex Baroni, scomparso nel 2002. \"Ladra di vento\" contiene molte canzoni contro la guerra e di critica sociale.\nL'album \u00e8 entrato direttamente alla prima posizione della classifica italiana degli album, ed \u00e8 risultato essere uno degli album pi\u00f9 venduti dell'anno, con vendite intorno alle 270.000 copie.\nTourn\u00e9e.\nA Ladra di vento \u00e8 seguito un tour omonimo di successo, con le coreografie di Luca Tommassini, che si \u00e8 occupato pure del videoclip de \"Spirito libero\", \"L'eternit\u00e0\" e \"La gatta (sul tetto)\".\nI brani sopracitati, con l'aggiunta di \"Gocce di memoria\" e \"So Beautiful\", sono anche reinterpretati anche in \"MTV Unplugged\", pubblicato nel 2005.\nIl DVD.\nIl concerto di chiusura del \"Ladra di vento Tour\", svoltosi al Mazda Palace di Milano il 19 dicembre 2004, \u00e8 stato registrato sotto forma di DVD, il primo DVD nella carriera di Giorgia: \"Ladra di vento live 03/04\", che \u00e8 entrato direttamente al primo posto della classifica Fimi/Nielsen ed \u00e8 stato il quinto DVD musicale pi\u00f9 venduto in Italia nel 2004.\nTra i ringraziamenti nel booklet compare ancora una volta il suo ex-compagno e amico scomparso Alex Baroni. Si legge infatti \"...Grazie a:...e Alessandro che \u00e8 con me, in modi e forme diversi, per sempre\"."}
{"id": "669243", "revid": "1627355", "url": "https://it.wikipedia.org/wiki?curid=669243", "title": "Elettroforesi delle sieroproteine", "text": "In chimica e in medicina, l'elettroforesi proteica \u00e8 un metodo d'analisi delle proteine presenti nel sangue e nel siero. \u00c8 un metodo di separazione di particelle cariche elettricamente, che avviene attraverso elettroforesi, cio\u00e8 tramite il passaggio continuo di corrente elettrica in una soluzione.\nStrumentazione.\nL'attrezzatura necessaria per eseguire una separazione elettroforetica \u00e8 costituita da:\nQuesto tipo di analisi viene svolta utilizzando vari tipi di supporto, in particolare con acetato gelatinizzato e il gel d'agarosio. Ultimamente viene sempre pi\u00f9 usata l'elettroforesi su capillari direttamente da provetta primaria, a vantaggio della preparazione del campione e della velocit\u00e0 di analisi.\nProcedimento.\nLe particelle cariche migrano verso l'elettrodo di carica opposta con una velocit\u00e0 di migrazione o mobilit\u00e0 elettroforetica legata a numerosi fattori dipendenti dalla natura del mezzo e dal campo elettrico applicato e soprattutto dalla massa, dalle dimensioni, dalla carica e dalla forma delle varie particelle. Nell'elettroforesi le proteine reagiscono come molecole elettricamente cariche in soluzione acida o alcalina: esse sono infatti polimeri di amminoacidi, e quindi presentano dei gruppi carbossilici e gruppi amminici. In base al pH della soluzione tampone, dove scorre la corrente, possono essere indotte cariche negative o positive. In particolare in una soluzione alcalina il gruppo carbossilico della molecola viene neutralizzato secondo la reazione:\n -COOH + OH- \u2192 -COO- + H2O\nformando ioni negativi che lasceranno nella proteina una netta carica negativa. In una soluzione leggermente acida, invece, il gruppo amminico associa un protone come si nota nella reazione:\n -NH2 + H+ \u2192 -NH3+\nformando cos\u00ec ioni -NH3+ e quindi lasciando sulla molecola una carica nettamente positiva.\nVolendo effettuare una siero-elettroforesi si impiega un tampone a pH alcalino il quale conferisce alle molecole proteiche una carica negativa rendendole solubili senza sottoporle a denaturazione.\nInterpretazione.\nEsistono due classi principali nelle sieroproteine: albumina e globuline.\nAlbumina.\nSolitamente albumina e globuline sono in proporzioni simili, ma l'albumina \u00e8 molto pi\u00f9 corta, e carica negativamente mostrando una concentrazione visiva maggiore. Esiste inoltre una piccola banda superiore all'albumina chiamata pre-albumina.\nGlobuline.\nLe globuline sono classificate a seconda delle bande relative:"}
{"id": "669244", "revid": "1821847", "url": "https://it.wikipedia.org/wiki?curid=669244", "title": "Ludwig Kaas", "text": "Monsignor Kaas fu collaboratore e amico del nunzio apostolico in Germania mons. Eugenio Pacelli, futuro papa Pio XII (1939-1958).\nQualcuno attribuisce l'ascesa di Adolf Hitler al potere ad una sua scelta politica: viene riportato come il 23 marzo 1933 Kaas, in qualit\u00e0 di leader del Partito del Centro Cattolico (Zentrum), nonostante il parere fortemente contrario di altri esponenti del partito, in particolare dell'ex cancelliere Br\u00fcning, dettasse la linea di voto a favore del Decreto dei pieni poteri, fornendo ad Hitler e al Partito Nazionalsocialista Tedesco dei Lavoratori la necessaria maggioranza qualificata dei due terzi dei deputati del Reichstag per l'approvazione del decreto che permise instaurare la dittatura nazionalsocialista in Germania. Il voto favorevole all'ascesa del nazionalsocialismo viene giustificato come frutto di un patto di scambio per accelerare la stipula del concordato con la Santa Sede, come aveva gi\u00e0 fatto Benito Mussolini in Italia il 10 febbraio 1929 con i pi\u00f9 ampi Patti Lateranensi. Il concordato tra Chiesa cattolica tedesca e Terzo Reich fu stipulato poco tempo dopo, il 20 luglio 1933. \nQuesta versione \u00e8 contestata da chi sostiene che, nell'ascesa al potere di Hitler, Kaas ebbe un ruolo marginale rispetto a Franz von Papen, che in quel momento era segretario del Centro Cattolico (Zentrum).\nDivenuto ben presto nemico del regime, Kaas emigr\u00f2 quello stesso anno a Roma. Negli anni successivi diresse gli scavi nelle catacombe di San Pietro, intrapresi per ordine del pontefice, che al tempo era papa Pio XII."}
{"id": "669283", "revid": "287204", "url": "https://it.wikipedia.org/wiki?curid=669283", "title": "Gomazou", "text": ""}
{"id": "669284", "revid": "287204", "url": "https://it.wikipedia.org/wiki?curid=669284", "title": "Donfan", "text": ""}
{"id": "669292", "revid": "125815633", "url": "https://it.wikipedia.org/wiki?curid=669292", "title": "Sceneggiata", "text": "La sceneggiata (meglio conosciuta come sceneggiata napoletana) \u00e8 un genere di rappresentazione popolare, che alterna il canto con la recitazione e il melologo drammatico, nato e sviluppatosi a Napoli particolarmente tra gli anni venti e gli anni quaranta del Novecento.\nStoria.\nIl genere, del tutto peculiare della realt\u00e0 artistica partenopea, nasce storicamente nel primo dopoguerra, allo scopo di unificare il genere musicale classico con il teatro. Le rappresentazioni erano infatti imperniate su una canzone di grande successo, dalla quale la sceneggiata prendeva il titolo e, attorno al tema musicale, veniva costruito un testo teatrale in prosa, risultando cos\u00ec un lavoro in cui canto, ballo e recitazione si fondevano in un'unica rappresentazione. I precursori della sceneggiata furono alcuni commediografi, come Altavilla, che scrissero, anche per motivi economici, commedie basate sul testo di canzoni famose, quali \"Don Ciccillo\", la \"Fanfarra\" e \"Te voglio bene assaie\".\nUna delle cause della nascita della sceneggiata pare da imputare al Governo italiano, che dopo la disfatta di Caporetto appesant\u00ec le tasse sugli spettacoli di variet\u00e0, giudicati frivoli e degradati, stimolando gli autori, per aggirare le tasse, ad ideare uno spettacolo \"misto\".\nUno dei primi esempi di sceneggiata \u00e8 della compagnia di G. D'Alessio, che nel 1918 rappresenta \"Pupatella\", dall'omonima canzone di Libero Bovio, legata ai temi del tradimento e della malavita. Le prime rappresentazioni per cos\u00ec dire sperimentali s'intensificano gi\u00e0 dal 1919 e ben presto and\u00f2 affermandosi nel genere la compagnia \"Cafiero-Fumo\" (con cui lavorarono, tra gli altri, anche Nino Taranto e il \"piccolo Salvatore\" che poi divent\u00f2 il celebre Mario Abbate , forse il pi\u00f9 affermato sodalizio artistico che port\u00f2 in scena numerose sceneggiate nel ventennio antecedente la Seconda guerra mondiale, producendosi specialmente in teatri della periferia come il \"Trianon\" e il \"San Ferdinando\". Salvatore Cafiero proveniva dal variet\u00e0, Eugenio Fumo dal teatro popolare.\nLa sceneggiata napoletana fu molto rappresentata anche a New York, tra gli emigranti italiani di Little Italy, in specie dalla compagnia \"Maggio-Coruzzolo-Ciaramella\". Da ricordare anche la compagnia \"Marchetello-Diaz\", quella di Farfariello, di Ria Rosa e soprattutto quella della regina degli emigranti Gilda Mignonette.\nIl genere and\u00f2 via via perdendo il suo impatto sul pubblico e cadde in disuso, salvo poi una piccola ripresa negli anni '70.\nI canoni della sceneggiata.\nBen definiti sono i canoni entro cui le tematiche portate in scena dagli autori delle sceneggiate napoletane, come l'amore, il tradimento, l'onore \u2013 talvolta la malavita \u2013, sintetizzate nel trinomio dei protagonisti:\nRisultano ben definite anche le parti di contorno:\nNon mancano accenni al sociale, come ad esempio nella pi\u00f9 conosciuta delle sceneggiate, ambientata in parte negli Stati Uniti, dove ebbe tanto successo, vale a dire \"Zappatore\" di Libero Bovio.\nI \u00abpoeti di compagnia\u00bb.\nNel suo ventennio d'oro, furono molti i cosiddetti \u00abpoeti di compagnia\u00bb incaricati di rifornire, a getto continuo, i testi. Tra essi si ricordano:\nCrescenzo Di Maio.\nFu autore di:\nEnzo Lucio Murolo.\nEnzo Lucio Murolo (Napoli, 5 aprile 1898 \u2013 24 febbraio 1975) fu autore di:\nOscar Di Maio.\nOscar Di Maio (Napoli, 1887 \u2013 12 settembre 1947) fu vero e geniale scrittore di teatro, ma la sua produzione non oltrepass\u00f2 gli angusti del 'quartiere'; i suoi testi, tuttavia, sono stati una fonte indispensabile per molti autori a venire, pi\u00f9 fortunati e conosciuti.\nFu autore di:\nGaspare Di Maio.\nGaspare Di Maio (Napoli, 1872 - Trento, 1930) fu autore di:\nRaffaele Chiurazzi.\nFu autore di:\nLa sceneggiata al cinema.\nLa nascente industria cinematografica adott\u00f2 immediatamente la sceneggiata. Tra il 1919 e il 1927 la \"Miramare Film\" di Emanuele Rotondo, dopo il successo di \"Lucia Luc\u00ec\" (1919, regia di Ubaldo Maria Del Colle), realizza circa 100 pellicole, tutte di grande successo.\nBisogna notare come la cinematografia napoletana abbia continuato a produrre, anche dopo il 1945, film intitolati a canzoni di successo: una sorta di \"modello\" a cui anche molta cinematografia non locale ha aderito, e che origina precisamente dalla sceneggiata.\nIl revival degli anni '70 e '80.\nDopo anni di oblio quasi totale (nel 1969 il solo Teatro Duemila, gestito da Giovanni Fiorenza, conserva la tradizione in tutta Napoli), nella fine degli anni '60 e inizio degli anni '70 la sceneggiata ha un nuovo gestore Il commendator Razzieri e conosce una sorta di revival. Vi fanno parte in qualit\u00e0 di attori e cantanti \"il piccolo Salvatore\" divenuto Mario Abbate, Enzo Vitale e l'ultima soubrette Liliana compagna di Razzieri. Grazie a loro e all'autore Gaetano Di Maio viene riportata in auge. Massimo Abbate figlio di Mario vi prese parte a soli 9 anni con \"Lettera 'e Natale\", Piet\u00e0 po' figlio mio\" e L'urdemo segno 'e croce\". In quegli anni, Mario Abbate con Lino Crispo e Bianca Sollazzo fu il primo ad esportarla in America con grande successo. La sceneggiata negli anni della esplosione camorristica, cambi\u00f2 pelle e anch'essa come le canzoni napoletane si adegu\u00f2 al nuovo genere definito della mala. Il rilancio di questa trasformazione fu dovuto senz'altro a Pino Mauro, Mario Merola, Mario Trevi e Carmelo Zappulla. Successivamente fu riportata negli anni '80 da Nino D'Angelo, Tecla Scarano e, soprattutto, da Mario Merola verso rappresentazioni pi\u00f9 classiche, in particolare con la regia di Vincenzo De Crescenzo, gi\u00e0 autore di numerose canzoni napoletane (tra le altre \"Luna rossa\"). Merola fu protagonista a cavallo tra gli anni '70 e '80 di numerose trasposizioni cinematografiche della sceneggiata riuscendo cos\u00ec a diffonderla in tutta Italia e nel resto del mondo, come in Canada e negli Stati Uniti d'America arrivando ad essere doppiato in inglese, francese, arabo, turco e tedesco. Dal 1973 in poi, anno del film \"Sgarro alla camorra\", l'attore interpreta svariate pellicole che lo consacreranno come il \"re della sceneggiata\".\nI \u00abpoeti di compagnia\u00bb del revival.\nAlberto Sciotti.\nAlberto Sciotti (Napoli, 24 ottobre 1925 \u2013 21 agosto 1998) fu autore di:\nAniello Langella.\nAniello Langella (Napoli, 4 ottobre 1919 - 28 marzo 1995) fu autore di:\nNino Pellegrino.\nNino Pellegrino fu autore di:\nFrancesco Martinelli.\nFrancesco Martinelli fu autore di:\nElena Cannio.\nElena Cannio fu autrice di:\nGaetano Di Maio.\nGaetano Di Maio (Napoli, 18 agosto 1927 \u2013 Napoli, 1991) fu autore di:"}
{"id": "669316", "revid": "32428", "url": "https://it.wikipedia.org/wiki?curid=669316", "title": "Sceneggiata napoletana", "text": ""}
{"id": "669317", "revid": "287204", "url": "https://it.wikipedia.org/wiki?curid=669317", "title": "Odoshishi", "text": ""}
{"id": "669319", "revid": "1573940", "url": "https://it.wikipedia.org/wiki?curid=669319", "title": "Doble", "text": ""}
{"id": "669324", "revid": "287204", "url": "https://it.wikipedia.org/wiki?curid=669324", "title": "Balkie", "text": ""}
{"id": "669325", "revid": "287204", "url": "https://it.wikipedia.org/wiki?curid=669325", "title": "Kapoerer", "text": ""}
{"id": "669327", "revid": "287204", "url": "https://it.wikipedia.org/wiki?curid=669327", "title": "Muchul", "text": ""}
{"id": "669329", "revid": "287204", "url": "https://it.wikipedia.org/wiki?curid=669329", "title": "Buby", "text": ""}
{"id": "669330", "revid": "287204", "url": "https://it.wikipedia.org/wiki?curid=669330", "title": "Happinas", "text": ""}
{"id": "669333", "revid": "21880", "url": "https://it.wikipedia.org/wiki?curid=669333", "title": "Meru Betiri", "text": ""}
{"id": "669335", "revid": "2208478", "url": "https://it.wikipedia.org/wiki?curid=669335", "title": "Coca Buton", "text": "La Coca Buton \u00e8 un liquore aromatico italiano, un tempo prodotto e distribuito dalla Buton della famiglia Sassoli de' Bianchi e ora dall'azienda Gruppo Montenegro. \nStoria.\nIl primo liquore prodotto utilizzando foglie di coca nacque nel 1866 ad Atlanta, da un'idea di John Pemberton, inventore della formula della coca-cola. Nello stesso anno Buton produsse una ricetta simile in Italia, con una bassa quantit\u00e0 di foglie di coca, da cui venne eliminata la tossicit\u00e0 mediante processo di distillazione, lasciando nel liquore solo le propriet\u00e0 aromatiche e naturali.\nProdotto.\nIl liquore \u00e8 composto da varie erbe aromatiche, tra cui melissa, ortica, artemisia, assenzio e la coca peruviana. Le foglie di coca vengono importate sotto il controllo dell'autorit\u00e0 competente, messe in infusione e distillate in un apposito alambicco. La distillazione ha lo scopo di eliminare l'effetto stupefacente e la tossicit\u00e0 presente nelle foglie stesse. \nDegustazione.\nIl coca buton pu\u00f2 essere degustato liscio, con aggiunta di ghiaccio, bevuto come aperitivo o digestivo. Il prodotto viene servito in un calice piccolo e raccolto, pu\u00f2 anche essere servito caldo. Pu\u00f2 essere utilizzato come ingrediente per alcuni cocktails, tra cui il \"Saigon\", ricetta tipica di Messina, composto da vodka, vermouth dry, coca buton e granita al limone. "}
{"id": "669338", "revid": "22475", "url": "https://it.wikipedia.org/wiki?curid=669338", "title": "Suikun", "text": ""}
{"id": "669339", "revid": "287204", "url": "https://it.wikipedia.org/wiki?curid=669339", "title": "Yogiras", "text": ""}
{"id": "669340", "revid": "287204", "url": "https://it.wikipedia.org/wiki?curid=669340", "title": "Sanagiras", "text": ""}
{"id": "669341", "revid": "287204", "url": "https://it.wikipedia.org/wiki?curid=669341", "title": "Bangiras", "text": ""}
{"id": "669342", "revid": "22475", "url": "https://it.wikipedia.org/wiki?curid=669342", "title": "Houou", "text": ""}
{"id": "669353", "revid": "767487", "url": "https://it.wikipedia.org/wiki?curid=669353", "title": "Sabina Siniscalchi", "text": "Biografia.\nNata a Caronno Pertusella (VA) nel 1952.\nConiugata con 4 figli.\nLa sua storia \u00e8 caratterizzata dall'impegno sociale in Italia e nelle aree povere del mondo.\nDopo la laurea in Scienze Politiche nel 1975 ha passato la selezione per la carriera diplomatica, ma ha scelto di rimanere nel mondo non governativo.\nHa lavorato a Mani Tese dal 1978 al 2002, negli ultimi tredici anni come Segretario nazionale.\nIn tale veste, ha partecipato ai vertici ONU sullo sviluppo, ai \"Social Forum\" e a reti e progetti internazionali contro la povert\u00e0 e per l'abolizione del lavoro minorile.\nDal 1997 al 1999 \u00e8 stata Presidente di \"Eurostep\", coordinamento con sede a Bruxelles che raccoglie le principali ONG di sviluppo europee, tra cui Oxfam e \"Action Aid\".\nFino al 2006 \u00e8 stata Direttrice della \"Fondazione Culturale Responsabilit\u00e0 Etica\", costituita nel 2003 da Banca Etica.\nDal 2006 al 2008 \u00e8 stata Deputata, eletta come indipendente con Rifondazione Comunista-Sinistra Europea. Durante la XV legislatura \u00e8 stata componente della Commissione Esteri e membro della Delegazione italiana al Consiglio d'Europa.\nNelle elezioni politiche del 2008 \u00e8 stata candidata capolista per la Sinistra Arcobaleno.\nAttualmente siede nel Consiglio d'Amministrazione di Banca Popolare Etica ed \u00e8 Presidente di Oxfam Italia"}
{"id": "669357", "revid": "599013", "url": "https://it.wikipedia.org/wiki?curid=669357", "title": "Ym", "text": ""}
{"id": "669363", "revid": "599013", "url": "https://it.wikipedia.org/wiki?curid=669363", "title": "Yn", "text": ""}
{"id": "669368", "revid": "133248", "url": "https://it.wikipedia.org/wiki?curid=669368", "title": "Yoctonewton", "text": ""}
{"id": "669369", "revid": "339392", "url": "https://it.wikipedia.org/wiki?curid=669369", "title": "Msi-Alleanza Nazionale", "text": ""}
{"id": "669370", "revid": "133248", "url": "https://it.wikipedia.org/wiki?curid=669370", "title": "Yottanewton", "text": ""}
{"id": "669371", "revid": "228587", "url": "https://it.wikipedia.org/wiki?curid=669371", "title": "Yo", "text": ""}
{"id": "669375", "revid": "200568", "url": "https://it.wikipedia.org/wiki?curid=669375", "title": "Trattato di Limerick", "text": "Il trattato di Limerick \u00e8 un trattato di pace che deve il suo nome alla citt\u00e0 di Limerick, in Irlanda, nella quale venne stipulato. Il trattato pose fine al periodo della guerra guglielmita combattuta tra i giacobiti ed i sostenitori di Guglielmo III d'Orange, dando anche fine all'assedio di Limerick.\nIl trattato era in realt\u00e0 composto di due trattati, che vennero firmati il 3 ottobre 1691. Secondo la cronaca essi vennero firmati sulla \"Treaty Stone\", un blocco irregolare di pietra calcarea che serviva un tempo come rudimentale appoggio per montare a cavallo. Attualmente la pietra si trova posta su un piedistallo nella citt\u00e0 di Limerick diventandone un monumento.\nIl trattato sulle questioni militari.\nQuesta parte del trattato dettava i punti sul trattamento dell'esercito giacobita in via di scioglimento. Secondo le clausole del trattato, i soldati giacobiti avevano la possibilit\u00e0 di lasciare il paese per raggiungere la Francia e di continuare cos\u00ec a prestare servizio militare nella Brigata Irlandese di Giacomo II.\nLa maggioranza dei soldati scelse di partire e marci\u00f2 verso Cork dove vennero imbarcati, molti insieme a mogli e bambini, verso la Francia; l'episodio della loro partenza \u00e8 noto nella storia irlandese come fuga delle oche selvatiche.\nI soldati giacobiti avevano anche una terza opzione, ovvero continuare a combattere per l'esercito guglielmita, cosa che molti di essi fecero.\nIl trattato comprendeva 29 articoli che furono concordati tra il generale Ginkle, comandante in capo dell'esercito inglese, e i generali D'usson e de Tesse, comandanti in capo dell'esercito irlandese.\nIl trattato sulle questioni civili.\nQuesta parte del trattato prevedeva gli articoli a difesa dei giacobiti che sceglievano di restare in Irlanda.\nIn base ai trenta articoli del trattato i giacobiti che accettavano di giurare fedelt\u00e0 a Guglielmo non potevano essere suscettibili di confisca ed ai nobili cattolici doveva essere permesso il porto d'armi.\nLa parte civile del trattato non venne mai rispettata dal governo guglielmita che impose, a partire dal 1695 una lunga sequela di imposizioni penali contro i cattolici irlandesi."}
{"id": "669376", "revid": "599013", "url": "https://it.wikipedia.org/wiki?curid=669376", "title": "Yr", "text": ""}
{"id": "669378", "revid": "599013", "url": "https://it.wikipedia.org/wiki?curid=669378", "title": "Alfonso Merendino", "text": "Ha partecipato a pi\u00f9 di duecento corse automobilistiche, tra cui la Targa Florio. Nella versione Velocit\u00e0 ha partecipato alla Targa Florio undici volte, vincendone l'ultima nel 1977 a bordo di una Chevron B37 in coppia con Raffaele Restivo. \nDopo quell'edizione la gara madonita cess\u00f2 di esistere come gara di durata e continu\u00f2 sotto forma di rally (a cui partecip\u00f2 diverse volte) e gara per auto storiche (Alfonso Merendino la vinse 2 volte, prima in coppia con G. Shon su Lotus B23 e poi in coppia con il figlio Michele su Jaguar E-Type).\nNella vita \u00e8 stato un imprenditore nel settore dell'auto , sino alla morte, sopraggiunta per una malattia all'et\u00e0 di 56 anni."}
{"id": "669382", "revid": "834", "url": "https://it.wikipedia.org/wiki?curid=669382", "title": "Yottasecondo", "text": ""}
{"id": "669384", "revid": "228587", "url": "https://it.wikipedia.org/wiki?curid=669384", "title": "Yoctosiemens", "text": ""}
{"id": "669385", "revid": "228587", "url": "https://it.wikipedia.org/wiki?curid=669385", "title": "Yottasiemens", "text": ""}
{"id": "669387", "revid": "827882", "url": "https://it.wikipedia.org/wiki?curid=669387", "title": "Yoctotesla", "text": ""}
{"id": "669388", "revid": "827882", "url": "https://it.wikipedia.org/wiki?curid=669388", "title": "Yottatesla", "text": ""}
{"id": "669391", "revid": "228587", "url": "https://it.wikipedia.org/wiki?curid=669391", "title": "Yu", "text": ""}
{"id": "669402", "revid": "834", "url": "https://it.wikipedia.org/wiki?curid=669402", "title": "Yoctovolt", "text": ""}
{"id": "669405", "revid": "834", "url": "https://it.wikipedia.org/wiki?curid=669405", "title": "Yottavolt", "text": ""}
{"id": "669408", "revid": "599013", "url": "https://it.wikipedia.org/wiki?curid=669408", "title": "Yw", "text": ""}
{"id": "669412", "revid": "834", "url": "https://it.wikipedia.org/wiki?curid=669412", "title": "Yoctowatt", "text": ""}
{"id": "669415", "revid": "486946", "url": "https://it.wikipedia.org/wiki?curid=669415", "title": "N\u00famen\u00f3r", "text": ""}
{"id": "669418", "revid": "834", "url": "https://it.wikipedia.org/wiki?curid=669418", "title": "Yottawatt", "text": ""}
{"id": "669421", "revid": "599013", "url": "https://it.wikipedia.org/wiki?curid=669421", "title": "Yx", "text": ""}
{"id": "669424", "revid": "599013", "url": "https://it.wikipedia.org/wiki?curid=669424", "title": "Yz", "text": ""}
{"id": "669425", "revid": "2153076", "url": "https://it.wikipedia.org/wiki?curid=669425", "title": "The Massacre (50 Cent)", "text": "The Massacre \u00e8 il settimo album registrato in studio dal rapper newyorkese 50 Cent e il suo secondo lavoro ufficiale ed \u00e8 forse uno dei pi\u00f9 famosi registrati dall'artista. Uscito in due edizioni, ha ricevuto ben nove dischi di platino e le sue vendite hanno sfiorato i dieci milioni di copie. Questo album in Italia \u00e8 arrivato alla posizione numero 13. Ogni traccia presente nell'album ha un videoclip."}
{"id": "669427", "revid": "124515311", "url": "https://it.wikipedia.org/wiki?curid=669427", "title": "Triangia", "text": "Triangia\" \"\u00e8 una frazione del comune di Sondrio, capoluogo dell'omonima provincia lombarda. Il paese si compone di circa 320 abitanti che nel periodo estivo aumentano.\nGeografia.\nPosta ad 800 m s.l.m., Triangia sorge su una collina dalla quale si gode uno dei panorami pi\u00f9 ampi della Valtellina. Ad una quota di circa 100 metri sopra il centro abitato, si trova un piccolo laghetto naturale di origine glaciale, profondo circa 10 metri.\nStoria.\nL'area dove sorge Triangia \u00e8 abitata fin dalla preistoria, ed in un prato vi \u00e8 un masso chiamato dalla popolazione \"Masso Altare\", dove ci sono delle coppelle che probabilmente servivano a contenere alimenti."}
{"id": "669435", "revid": "155634", "url": "https://it.wikipedia.org/wiki?curid=669435", "title": "Eur (zona di Roma)", "text": "Eur \u00e8 la zona urbanistica 12A del Municipio Roma IX di Roma Capitale.\nSi estende in gran parte sul quartiere Q. XXXII Europa e parzialmente, nella parte nord, sul quartiere Q. X Ostiense.\nGeografia fisica.\nTerritorio.\nLa zona urbanistica \u00e8 situata a sud della capitale, internamente al Grande Raccordo Anulare e a cavallo di via Cristoforo Colombo. Essa confina:"}
{"id": "669438", "revid": "1305772", "url": "https://it.wikipedia.org/wiki?curid=669438", "title": "MDF", "text": ""}
{"id": "669441", "revid": "125619829", "url": "https://it.wikipedia.org/wiki?curid=669441", "title": "Dante (metropolitana di Napoli)", "text": "Dante \u00e8 una stazione della linea 1 della metropolitana di Napoli ed \u00e8 ubicata sotto l'omonima piazza del centro antico.\nDescrizione.\nDisegnata dall'architetto Gae Aulenti nel 1999, \u00e8 stata inaugurata il 27 marzo 2002 dall'allora Presidente della repubblica Carlo Azeglio Ciampi e fa parte del circuito delle stazioni dell'arte.\nLa struttura esterna si presenta con due padiglioni realizzati in vetro e acciaio che incorniciano la statua di Dante.\nAl suo interno sono esposte le opere di importanti artisti napoletani, italiani e stranieri, tra questi artisti spicca il nome Jannis Kounellis, autore di un'installazione \"Senza Titolo\", con putrelle (che rappresentano dei binari), scarpe, un cappotto, un cappello e trenini giocattolo, un altro artista \u00e8 Joseph Kosuth che ha installato \"Queste cose visibili\", un lungo neon un brano del \"Convivio\" scritto da Dante.\nNicola De Maria ha realizzato un mosaico intitolato \"Universo senza bombe, regno dei fiori. 7 angeli rossi\". Michelangelo Pistoletto ha installato \"Intermediterraneo\", un'opera specchiante in cui \u00e8 tracciato il profilo del bacino mediterraneo, mentre Carlo Alfano ha realizzato due dipinti montati su un telaio di alluminio dal titolo \"Luce-Grigio\", del 1982 e \"Frammenti di un autoritratto anonimo\" del 1985.\nGae Aulenti ha inoltre risistemato l'emiciclo della piazza eliminando del tutto la carreggiata stradale ed il preesistente attestamento delle linee bus, destinandola esclusivamente ad uso pedonale e pavimentandola con lastre di pietra lavica e marmo.\nI binari sono serviti da due marciapiedi e la stazione \u00e8 dotata di asta di manovra per l'inversione di marcia dei treni, anche considerando il fatto che \u00e8 stata per un certo lasso di tempo capolinea provvisorio (occasionalmente, tuttora la circolazione dei treni viene limitata in caso di necessit\u00e0 proprio in questa stazione con il contestuale supporto di navette sostitutive su gomma in superficie fino a Garibaldi). Sia la salita che la discesa avviene mediante tre rampe di scale fisse o mobili oppure tramite ascensori. Nonostante vi siano diverse uscite, queste sono tutte ubicate in Piazza Dante. Da segnalare che il progetto originario dell'intera linea metropolitana prevedeva, inizialmente, anche la realizzazione di un lungo corridoio mobile sotterraneo che avrebbe collegato la stazione a quella di Montesanto della Linea 2, creando altres\u00ec un interscambio, oltre che fra le due linee, anche con le vicine Ferrovie Cumana e Circumflegrea nonch\u00e9 l'attigua Funicolare di Montesanto, ma questa soluzione fu poi accantonata a causa della complessit\u00e0 e degli alti costi dell'opera anche considerando la notevole distanza, quantificabile in linea retta in circa 500 metri.\nServizi.\nLa stazione dispone di:\nCollegamenti esterni.\nLe stazioni ferroviarie e metropolitane di Napoli"}
{"id": "669442", "revid": "729019", "url": "https://it.wikipedia.org/wiki?curid=669442", "title": "Battaglia di Villersexel", "text": "La battaglia di Villersexel fu combattuta nel contesto della guerra franco-prussiana: successivamente alla sconfitta di Metz del 14-19 agosto, la capitolazione di Napoleone III a Sedan, il 2 settembre, e l'inizio dell'assedio di Parigi (19 settembre 1870 - 20 gennaio 1871) la nuova repubblica francese concep\u00ec una serie di azioni per alleggerire la pressione sulla capitale.\nL'ultima e la pi\u00f9 ambiziosa di tali azioni fu rappresentata dalla spedizione dalla prima Armata della Loira, ribattezzata armata dell'est, guidata dal generale Charles Denis Bourbaki: essa mirava a liberare dall'assedio Parigi, prendendo a tergo le truppe nemiche, attraverso un vasto movimento strategico da Bourges all'Alsazia passando dalla fortezza assediata di Belfort.\nBattaglia.\nIl movimento delle truppe ebbe inizio il 3 gennaio 1871, con una forza male equipaggiata e peggio rifornita, in un clima particolarmente ostile (nella successiva notte del 9 gennaio la temperatura scese sino a 18\u00b0 sotto zero). Il 4 gennaio la divisione del comandante francese Cremer ricevette l'ordine di marciare su Vesoul, salvo poi correggere la direzione direttamente su Belfort.\nLe linee di difesa prussiane si presentavano eccessivamente estese (circa 40\u00a0km dalla frontiera svizzera sino a Vesoul), avendo il generale prussiano August von Werder (al comando del XIV corpo) appreso dell'azione francese con un ritardo determinante: quando l'8 gennaio le armate francese e germanica si incontrano a 20\u00a0km da Villersexel, i francesi erano sei volte pi\u00f9 numerosi. Il 9 gennaio alle dieci del mattino i francesi diedero l'assalto alla cittadina. Il combattimento, che si sarebbe prolungato per le successive 12 ore, fu particolarmente sanguinoso (and\u00f2 a fuoco anche il castello della citt\u00e0). La citt\u00e0 fu conquistata al nemico da parte dei due schieramenti diverse volte, sino all'ultima occupazione francese.\nNottetempo i prussiani ed i loro alleati si ritirano su Lure, a nord, raggiungendo le truppe impegnate nel blocco di Belfort, sotto il comando del generale Von Werder. La ritirata si svolse sotto l'attacco delle colonne del generale Cremer, che inflisse al nemico pi\u00f9 di 1.000 perdite.\nVillersexel schiuse all'armata francese la via per la successiva avanzata verso Belfort, ma le condizioni meteorologiche e le generali carenze logistiche costrinsero il Bourbaki ad una marcia assai lenta, contribuendo, in misura determinante, alla sconfitta di Belfort il 16 gennaio successivo, quando Werder, costruita una linea difensiva lungo la Lisaine per impedire il passaggio per Belfort, inflisse un duro colpo ai francesi costringendoli alla fuga."}
{"id": "669448", "revid": "125269334", "url": "https://it.wikipedia.org/wiki?curid=669448", "title": "Screener", "text": "Lo screener \u00e8 un'anteprima di una copia video o DVD di un film inviato a dei critici, elettori di premi, negozi di video (per i loro manager e dipendenti), e altri professionisti del cinema, tra cui produttori e distributori. Spesso, negli screener vengono inclusi watermark, per tentare di risalire alla fonte originale delle eventuali copie prodotte.\nNel 2003, la MPAA ha annunciato che avrebbe cessato la distribuzione di screener ai membri dell'Academy of Motion Picture Arts and Sciences, a causa di timori derivanti dalla pirateria. Un gruppo di produttori indipendenti citarono e vinsero in giudizio contro la MPAA, che successivamente ripristin\u00f2 gli screener attuando per\u00f2 una nuova politica consistente nel richiedere ai destinatari di firmare un contratto vincolante di non diffusione degli screener.\nI film compressi con determinati codec video ed audio vengono spesso condivisi (illegalmente se si tratta di filmati con Copyright) tramite software peer-to-peer. Essi presentano delle sigle che ne specificano le diverse caratteristiche, come ad esempio la sorgente audio/video, il formato ed il codec usato, andando cos\u00ec a creare delle vere e proprie \"nomenclature\".\nCasi.\nNel 2004, l'attore italoamericano Carmine Caridi \u00e8 stato arrestato dall'FBI per traffico di copie di film piratate, in seguito di un'indagine della stessa agenzia, per il quale \u00e8 stato condannato a un risarcimento milionario, e all'allontanamento dall'Academy of Motion Picture Arts and Sciences, di cui faceva parte, primo caso nella storia dell'associazione che assegna gli Oscar."}
{"id": "669450", "revid": "729019", "url": "https://it.wikipedia.org/wiki?curid=669450", "title": "Corpo della gendarmeria dello Stato della Citt\u00e0 del Vaticano", "text": "Il Corpo della Gendarmeria dello Stato della Citt\u00e0 del Vaticano, informalmente Gendarmeria Vaticana, \u00e8 un corpo di vigilanza, dipendente dal Governatorato dello Stato della Citt\u00e0 del Vaticano, preposto a garantire l'ordine pubblico, nonch\u00e9 a svolgere le funzioni di intelligence, polizia giudiziaria e di vigilanza della circolazione stradale nel territorio dello Stato della Citt\u00e0 del Vaticano e nelle sue numerose pertinenze extraterritoriali.\nLa denominazione.\nIl Corpo della Gendarmeria ha cambiato denominazione diverse volte dalla sua fondazione. Fondato nel 1816 assunse la denominazione di \"Corpo dei Carabinieri Pontifici\". Nel 1849, caduta la Repubblica Romana, Pio IX, di ritorno dall'esilio a Gaeta, riorganizz\u00f2 i Corpi Armati, trasformando i Carabinieri in \"Reggimento dei Veliti Pontifici\", Arma destinata a provvedere alla pubblica sicurezza, ma alla fine dello stesso anno denomin\u00f2 \"Corpo della Gendarmeria Pontificia\", e pass\u00f2 alle dipendenze del Cardinale Segretario di Stato. La Gendarmeria continu\u00f2 nella sua attivit\u00e0 fino al 1970. In quell'anno Paolo VI, con Lettera del 14 settembre 1970, seguita dalla Legge n. LXVII del 15 dicembre, abol\u00ec tutti i Corpi Militari con l'eccezione della Guardia Svizzera Pontificia. La Gendarmeria si trasform\u00f2 in un nuovo \u201c\"Ufficio Centrale di Vigilanza\"\u201d, conservando tutte le funzioni stabilite dall'allora vigente regolamento approvato da papa Pio XII. La Legge 25 marzo 1991, n. CLXVIII, a parziale modifica della Legge 15 dicembre 1970, n. LXVIII, mut\u00f2 nuovamente la denominazione dell'Ufficio in \u201c\"Corpo di Vigilanza dello Stato della Citt\u00e0 del Vaticano\"\u201d. Il 2 gennaio 2002, con Legge n. CCCLXXIV, la Pontificia Commissione per lo Stato della Citt\u00e0 del Vaticano ricostitu\u00ec il corpo, riassumendo la prima denominazione, cio\u00e8 \"Corpo della Gendarmeria dello Stato della Citt\u00e0 del Vaticano\".\nStoria.\nLe origini.\nGli esordi risalgono alla stessa origine del potere temporale del Papa, quando, dopo l'editto di Milano, l'imperatore Costantino assegn\u00f2 a papa Melchiade e poi a papa Silvestro una scorta di militari armati per la difesa e il servizio d'onore dei pontefici. Fin dal 1378 gli elementi della Gendarmeria furono scelti tra la giovent\u00f9 della Corsica, ritenuta particolarmente orgogliosa e coraggiosa. Essa attravers\u00f2 tutto il Medioevo fino al pontificato di Eugenio IV (1431-1447), quando i gendarmi montavano permanentemente la guardia ai sacri palazzi agli ordini del Soldanus Curiae o Ministro di Polizia, oltre a svolgere anche la funzione di milizia urbana. Ma all'invasione napoleonica dello Stato Pontificio e all'esilio di Pio VI, tanti di loro passeranno al nemico, tanto che papa Pio VII li scomunic\u00f2.\nLa nascita.\nFondata nel 1816 con \"motu proprio\" del 14 luglio di papa Pio VII in seguito all'esigenza di unificare i corpi di polizia dello Stato Pontificio, appena ripristinato nel suo territorio dal Congresso di Vienna. Era dislocato in tutte le legazioni e delegazioni degli Stati papali con numerose caserme; ebbe a disposizione anche varie caserme nella citt\u00e0 di Roma, tra cui quella ubicata in piazza del Popolo, fatta edificare dal sommo pontefice come sede del comando e delle dogane. La caserma, che vide l'acquartieramento dei Carabinieri Reali all'atto del loro ingresso a Roma, \u00e8 oggi intitolata al luogotenente Giacomo Acqua e utilizzata dall'Arma dei Carabinieri.\nTale corpo, voluto dal segretario di Stato Ercole Consalvi, si ispirava ai corpi di carabinieri presenti in tutti gli eserciti moderni (XVIII e XIX secolo), cos\u00ec denominati perch\u00e9 armati appunto di carabina; le funzioni di polizia loro attribuite si ispiravano invece alla gendarmeria napoleonica, che era stata istituita in tutti gli Stati assoggettati alla Francia, a essa legati o comunque da essa influenzati. Dopo il Congresso di Vienna infatti si registra la sopravvivenza delle gendarmerie e del loro modello organizzativo in molti paesi (tra cui Austria, Grecia, Bulgaria e Romania), talora proprio con la denominazione di \"carabinieri\".\nIn seguito ai fatti della Repubblica Romana, nel 1849 il Corpo dei Carabinieri venne sostituito per decreto di Pio IX da un reggimento di veliti pontifici, a cui vennero demandate le stesse funzioni dei carabinieri e che venne strutturato in 14 compagnie, che prendevano il nome dalle province in cui prestavano servizio. Sempre con decreto di Pio IX, alla fine dello stesso anno il corpo assunse la nuova denominazione di Gendarmeria pontificia. Secondo l'annuario militare pontificio del 1867 i gendarmi erano all'epoca inquadrati in una legione composta da 13 compagnie e uno squadrone a cavallo, sotto il comando del colonnello Pietro Bossi.\nDall'unit\u00e0 d'Italia a oggi.\nLa Gendarmeria assunse molta importanza nel garantire la stabilit\u00e0 dello Stato e partecip\u00f2 intensamente anche a tutte le battaglie per contrastare l'avanzata delle truppe savoiarde che, pian piano, invasero l'intero Stato della Chiesa, fino alla presa di Roma, nel 1870, proclamata poi capitale del Regno d'Italia. Il Papa si ritir\u00f2 in Vaticano e un piccolo nucleo di Gendarmi composto da circa 100 unit\u00e0 continu\u00f2 a esercitare fedelmente all'interno delle Mura leonine, cio\u00e8 in Palazzo e nei Giardini Vaticani il proprio servizio di sicurezza e di difesa fino al 1929. Alcuni ex gendarmi pontifici confluirono nel Corpo dei Carabinieri reali di Vittorio Emanuele II, cui di fatto era affidata l'estensione della nuova autorit\u00e0 di governo unitario e la nazionalizzazione vera e propria dei territori degli Stati pre-unitari man mano che venivano inglobati nel Regno d'Italia.\nIn seguito alla firma dei Patti lateranensi del 1929, e alla costituzione dello Stato della Citt\u00e0 del Vaticano, la gendarmeria pontificia registr\u00f2 un incremento di personale e fu posta alle dipendenze del Governatorato della Citt\u00e0 del Vaticano.\nLa Gendarmeria continuo le sue funzioni fino al 1970 quando la Legge n. LXVII del 15 dicembre, sanc\u00ec la fine della vocazione militare del corpo, per trasformarlo nel corpo di polizia dello Stato, conservando di fatto tutte le prerogative stabilite dall'allora vigente regolamento approvato da papa Pio XII, che cos\u00ec recitava all'articolo 1: \u201cIl Corpo della Gendarmeria vigila sulla Sacra ed Augusta persona del Sommo Pontefice. Ha altres\u00ec i compiti di difendere il territorio dello Stato della Citt\u00e0 del Vaticano, di esercitarvi le funzioni inerenti al servizio di polizia, ordine interno e di sicurezza e di farvi osservare le leggi dello Stato, i regolamenti, le ordinanze delle pubbliche Autorit\u00e0. Presta inoltre servizio d'onore\". L'attentato a Giovanni Paolo II gett\u00f2 luce sulla necessit\u00e0 di riformare il Corpo, che riassumer\u00e0 l'antica denominazione e funzioni nel 2002.\nIl 29 settembre 2011, in occasione della festa del Corpo della Gendarmeria, il principe S.E. Sforza Marescotti Ruspoli di Cerveteri ha riconsegnato la bandiera dello Stato Pontificio messa in salvo dalla antenata Cristina Marescotti Ruspoli: i piemontesi si aprirono infatti il varco attraverso il giardino della villa abitata da Napoleone Carlo Bonaparte e sua moglie, detta Cristina. \u00c8 qui che si svolse la battaglia finale, nella quale morirono 19 zuavi. La bandiera, crivellata di colpi, fu raccolta e messa in salvo dalla principessa e fino a quel momento conservata dai Ruspoli. La cerimonia militare si \u00e8 svolta nel piazzale del governatorato dello Stato della Citt\u00e0 del Vaticano alla presenza del cardinale segretario di Stato Tarcisio Bertone.\nNel 2016, in occasione dei 200 anni dalla fondazione, si sono svolte varie manifestazioni militari e civili. Ci\u00f2 ha dato l'impulso per una ricerca storica pi\u00f9 approfondita. il 2 giugno 2016, a disegno di Daniela Longo, la zecca ha emesso una moneta commemorativa per il \u201cBicentenario del Corpo della Gendarmeria Citt\u00e0 del Vaticano\u201d.\nServizi.\nDurante l'esistenza dello Stato Pontificio, i carabinieri avevano compiti di polizia, e in particolare curavano il mantenimento dell'ordine pubblico, l'esecuzione delle leggi e assicuravano una vigilanza continua e repressiva sia del brigantaggio sia delle attivit\u00e0 insurrezionali, nell'interno dello Stato nonch\u00e9 vigilavano sull'incolumit\u00e0 del Pontefice.\nOggi la Gendarmeria Vaticana \u00e8 polizia giudiziaria, svolge attivit\u00e0 di intelligence, si occupa della sicurezza personale del Papa e dell'intero Stato del Vaticano. Scopo del Corpo \u00e8 garantire l'ordine pubblico ed \u00e8 responsabile della circolazione stradale nel territorio vaticano e nelle pertinenze extraterritoriali. Inoltre \u00e8 quello di collaborare con la guardia svizzera per la sicurezza del pontefice e per lo svolgimento degli eventi pubblici.\nNel 2000, in vista del Giubileo, il corpo di vigilanza \u00e8 stato dotato di una nuova sala operativa di controllo, centro di coordinamento dei soccorsi per le emergenze sul territorio, attrezzato con impianti di allarme e di videosorveglianza di ultima generazione. Costituisce un presidio permanente e continuativo: il comando \u00e8 operativo 24 ore su 24 per i 365 giorni dell'anno e dispone di strumenti tecnologici e informatici per analizzare e valutare in tempo reale le informazioni raccolte dalle reti di monitoraggio.\nBanda musicale del Corpo della Gendarmeria.\nNel mese di ottobre dell'anno 2007, per decisione del Comandante del Corpo della Gendarmeria, con il benestare dell'Em.mo Cardinale Presidente del Governatorato venne rifondata la banda musicale del Corpo della gendarmeria. La Banda del Corpo della Gendarmeria riprende i compiti e le funzioni di rappresentanza propri della Banda della Gendarmeria Pontificia. Quest'ultima, nata nel luglio del 1851, era a quel tempo particolarmente rinomata provenendo dal Corpo dei Veliti Pontifici, dove l'organizzazione musicale era stata notevolmente curata.\nLa banda si compone di circa 100 musicisti diplomati, volontari e provenienti dai corpi bandistici militari italiani, e utilizza abitualmente l'aula Paolo VI per le prove dei propri concerti. Essa \u00e8 particolarmente apprezzata per la variet\u00e0 del suo repertorio e per la precisione formale delle sue esecuzioni, si esibisce in numerose occasioni in Vaticano, nelle zone extraterritoriali e in Italia riscuotendo un enorme successo e suscitando grande ammirazione per le sue impeccabili interpretazioni.\nDa non confondersi con l'altra banda musicale attiva presso lo Stato del Vaticano denominata appunto Banda dello Stato della Citt\u00e0 del Vaticano, gi\u00e0 Banda della Guardia Palatina d'Onore, fondata nel 1859.\nPersonale.\nLa struttura \u00e8 costituita gerarchicamente e consta di 130 uomini. Negli anni venti la Gendarmeria contava 182 componenti ovvero: un colonnello comandante, un maggiore, due tenenti, un sottotenente aiutante, un cappellano-capitano, tre marescialli (capo, di sezione e d'alloggio), sei brigadieri, otto vicebrigadieri, dieci appuntati e 150 gendarmi.\nCon la trasformazione del 1970 venne garantita la sicurezza lavorativa per tutti i suoi componenti. A quella data l'organico era di otto ufficiali e 150 uomini, tra sottufficiali e truppa. Oggi l'ispettore generale, che ha rango di generale, \u00e8 Gianluca Gauzzi Broccoletti, che nel 2019 ha sostituito Domenico Giani.\nA seguito della riforma del regolamento promulgata dal decreto del 18 settembre 2008, n. 476431, i ruoli sono stati portati a tre mentre i gradi sono dodici:\nPossono ambire all'arruolamento nel corpo della gendarmeria i soggetti di cittadinanza italiana o vaticana, sesso maschile, celibi, con diploma di scuola media superiore, di et\u00e0 compresa tra i 21 e i 24 anni compiuti, e di altezza non inferiore a 1,80 m, oltre all'idoneit\u00e0 psicofisica alle mansioni da svolgere e all'uso delle armi \u00e8 necessario professare e praticare la fede cattolica: tale caratteristica dovr\u00e0 essere comprovata da una lettera di presentazione del proprio parroco o di un prelato, che assicuri una seria conoscenza, anche religiosa, dell'interessato.\nIl Comandante Ispettore Generale e gli Ufficiali sono Gentiluomini di Sua Santit\u00e0 durante munere, godendo della cittadinanza vaticana.\nUniformi.\nStoriche.\nPrima del 1970, i 180 gendarmi pontifici indossavano elaborate uniformi cerimoniali di foggia ottocentesca. Questi includevano berrettoni di pelo d'orso con piume rosse, marsina nera e controspalline con frange bianche, calzoni di pelle di daino bianchi e stivali da equitazione alti fino al ginocchio. Le uniformi di servizio comprendevano bicorni e pantaloni blu.\nMostre di uniformi, distintivi e bandiere del corpo sono custodite nel Museo storico vaticano presso il palazzo del Laterano, nel Museo nazionale di Castel Sant'Angelo e nel Museo di storia del Risorgimento di piazza Venezia.\nL'attuale uniforme indossata dalla Banda Musicale del Corpo della Gendarmeria \u00e8 molto simile alla precedente conservando infatti la foggia ottocentesca, il copricapo utilizzato \u00e8 il chep\u00ec con pennacchio nero.\nAttuali.\nGli attuali gendarmi della Citt\u00e0 del Vaticano indossano moderne uniformi blu scuro. Esse di distinguono per le diverse occasioni e stagioni, tuttavia, il grado, le insegne e le decorazioni non corrispondono a uniformi diverse. L'alta uniforme prevede guanti bianchi, chep\u00ec e mantello.\nDotazione.\nLa gendarmeria \u00e8 equipaggiata con armi al fine fine di garantire la sicurezza dei confini della Citt\u00e0 del Vaticano.\nLa pistola Glock 17 semi-automatica con munizioni 9 \u00d7 19 mm Parabellum \u00e8 l'arma standard.\nSono in dotazione anche altre armi sebbene saltuariamente utilizzate:\nContro possibili disordini, vengono forniti con manganelli, taser, spray al pepe e gas lacrimogeni. Il Gruppo d'Intervento Rapido (GIR) ha in dotazione la carabina Carbon 15 e il fucile Heckler &amp; Koch FABARM FP6. Nel giugno 2018, \u00e8 stato riferito che la gendarmeria avrebbe aggiunto i taser al loro arsenale.\nLe spade sono impiegate per uso cerimoniale.\nLa Gendarmeria vaticana utilizza varie autovetture per il trasporto del personale e per i servizi di scorta, molte delle quali prive di una livrea o di simboli identificativi; si tratta dunque di una sorta di auto blu.\nNel 2010, in occasione di una donazione di mezzi da parte della Ducati, \u00e8 stata creata una livrea specifica giallo-bianca che riprende i colori della bandiera vaticana. In seguito, nel 2012 le donazioni di una Fiat Bravo e di una Renault Kangoo elettrica hanno portato all'esordio di una livrea blu con banda bianco-oro, inizialmente con la scritta \"Gendarmeria Vaticana\" poi modificata semplicemente in \"Gendarmeria\".\nMezzi.\nTutti questi veicoli sono registrati nello Stato dell Citt\u00e0 del Vaticano con targa 'SCV' che precede il numero di immatricolazione (la papamobile ha targa 'SCV1'."}
{"id": "669451", "revid": "228587", "url": "https://it.wikipedia.org/wiki?curid=669451", "title": "Saio", "text": "Il saio \u00e8 un abito religioso indossato da monaci ed anacoreti. Ha una particolare valenza penitenziale perch\u00e9 realizzato con tessuti molto grossolani ed ha forma di sacco, con delle maniche larghe e legato alla vita con un cordone. Venne usato (come abito permanente, e non semplicemente come espressione di penitenza) per la prima volta da Francesco d'Assisi e dai suoi primi compagni.\nIl saio nella storia.\nAndando indietro nel tempo si pu\u00f2 dire che il saio possa essere una derivazione del panno quadrato di tela grezza, che i soldati romani si drappeggiavano addosso e che mettevano sotto l'armatura.\nLa parola \"saio\" deriva dal latino \"sagum\" ed era la mantella di color granata (il colore di sfondo dell'attuale stemma araldico del comune di Roma) che indossavano i legionari romani. , in particolare nei dintorni di Gabii. Un'etimologia popolare racconta che nel Medioevo la zona dove era prodotto il \"sagum\" veniva chiamata \"Sagarolum\" e da qui deriverebbe appunto il nome di \"Zagarolo\" (in realt\u00e0 l'etimo della citt\u00e0 \u00e8 incerto).\nNel corso dei secoli, eremiti ed asceti si coprivano con abiti molto simili realizzati in maniera molto approssimativa e con poche cuciture.\nFrancesco d'Assisi e la sua regola.\nNel 1221, dopo una giovinezza passata fra le gozzoviglie e i divertimenti, Francesco d'Assisi decide di lasciare le ricchezze della sua casa per vivere in povert\u00e0 e in armonia con il creato. Ritiratosi in eremitaggio con alcuni suoi seguaci costitu\u00ec la Regola dei frati minori:"}
{"id": "669453", "revid": "106908", "url": "https://it.wikipedia.org/wiki?curid=669453", "title": "Anita Desai", "text": "Biografia.\nAnita Mazumdar, nata a Jaipur da madre tedesca e padre (D. N. Mazumdar uomo d'affari) bengalese, ultima di quattro figli, \u00e8 cresciuta a Nuova Delhi, parlando tedesco in famiglia e hindi con gli amici e i vicini di casa. \nL'inglese \u00e8 la lingua in cui impara a leggere e a scrivere, nella scuola missionaria della Vecchia Delhi, e con la quale si cimenta al suo esordio come scrittrice quando pubblica i primi racconti e recensioni sulle riviste della scuola e poi del college. E in letteratura inglese si laurea, all'Universit\u00e0 di Delhi, nel 1958.\nNello stesso anno sposa Ashrin Desai. Dal matrimonio sono nati quattro figli: Rahul, Tani, Arjun e Kiran, anche lei scrittrice."}
{"id": "669457", "revid": "1305772", "url": "https://it.wikipedia.org/wiki?curid=669457", "title": "DUE", "text": ""}
{"id": "669460", "revid": "767487", "url": "https://it.wikipedia.org/wiki?curid=669460", "title": "Fed Cup 2006", "text": "La Fed Cup 2006 \u00e8 stata la 44\u00aa edizione del pi\u00f9 importante torneo tennistico per nazionali femminili. Hanno partecipato alla competizione 76 nazionali. La finale si \u00e8 giocata dal 16 al 17 settembre allo Spiroudome di Charleroi in Belgio ed \u00e8 stata vinta dalla Italia che ha battuto il Belgio.\nWorld Group.\nTabellone.\nLe perdenti del primo turno accedono ai Play-off con i vincitori del World Group II.\nWorld Group II.\nDate: 21-22 aprile\nWorld Group II Play-offs.\nData: 14-15 luglio"}
{"id": "669461", "revid": "287204", "url": "https://it.wikipedia.org/wiki?curid=669461", "title": "Saverio Fiducia", "text": "Biografia.\nGiornalismo.\nDopo il suo esordio nel 1923 in \"Siciliana\" Saverio Fiducia collabor\u00f2 al \"Giornale dell'Isola\", fu dal 1929 al 1935 con Luigi Gandolfo segretario di redazione della \"Rivista del Comune di Catania\", fu critico cinematografico de \"Il Popolo di Sicilia\". Nel 1952, riprese le pubblicazioni la \"Rivista del Comune di Catania\", vi fu richiamato e vi rimase, fino alla cessazione, avvenuta nel dicembre del 1962.\nRisorta, nel 1947, \"La Sicilia\", vi inizi\u00f2 la collaborazione. Qui, in queste colonne, apparvero tutte le sue \"Passeggiate sentimentali\": decine e decine di articoli vari d'interesse storico, civico, artistico, nonch\u00e9 racconti e novelle e, inoltre, delle rubriche come \"Echi\" e \"Cartoline illustrate\". Rubriche simili aveva tenuto anche in altri quotidiani, come \"Periscopio cittadino\", \"Itinerario sentimentale\", \"Le luci della citt\u00e0\" e altre.\nTeatro.\nLa sua passione per il teatro s'era rivelata in lui quando ancora ragazzino il padre lo portava agli spettacoli di opera e di prosa, aveva dato i primi frutti nel 1912 con due atti unici in lingua: \"La nube\" e \"II singhiozzo nell'alcova\" che per\u00f2 non furono mai rappresentati.\nLa prima affermazione l'ebbe con la commedia in dialetto \"Notti senz'alba\", la quale, presentata nel 1914 da Giovanni Grasso jr. al Politeama Garibaldi di Palermo, riscosse un gran successo.\nII 2 luglio 1921 Grasso senior la fece trionfare anche al Teatro Lirico di Milano. E ci\u00f2 nonostante, fosse stata \u00abstroncata da Renato Simoni, plagiata da Ugo Betti e poi lodata da Saverio Procida\u00bb.\nNel 1929 lo stesso Grasso senior ne far\u00e0 una delle sue migliori interpretazioni in una sua serata d'onore al Royal Theatre di New York.\nAltri notevoli successi furono:\nLe opere teatrali si trovano casa della nipote che aspettano di essere pubblicate.\nTelevisione.\nFiducia per la Rai, oltre al bozzetto in un atto \"Caff\u00e8 notturno\" e a svariate conversazioni e riduzioni, tra cui \"La lupa\" e \"La caccia al lupo\" di Giovanni Verga, \"San Giovanni decollato\" di Nino Martoglio, \"U spirdu\" di Antonino Russo Giusti, tradusse \"Bellavita\" di Luigi Pirandello e, dal napoletano, \"Addio, mia bella Napoli!\" di Ernesto Murolo.\nAd eccezione delle cento e una \"Passeggiate sentimentali\", raccolte nel volume edito da Niccol\u00f2 Giannotta, la produzione di Saverio Fiducia e rimasta disseminata e dispersa in giornali e riviste."}
{"id": "669462", "revid": "2028514", "url": "https://it.wikipedia.org/wiki?curid=669462", "title": "Gaetano Zumbo", "text": "Biografia.\nGiovent\u00f9.\nSono poche e frammentarie le notizie riguardanti questo artista siciliano: prese il cognome Zummo dalla madre, che mut\u00f2 in Zumbo quando si stabil\u00ec in Francia. Studi\u00f2 presso i Gesuiti e ottenne il titolo di abate commendatario, che permetteva di ottenere una piccola rendita. Affront\u00f2 gli studi di anatomia a Bologna, famoso centro di studi.\nFirenze.\nEgli oper\u00f2 al servizio del Granduca Cosimo III de' Medici dal febbraio del 1691 all'aprile del 1695. In questo periodo Zumbo realizz\u00f2 quattro composizioni che hanno come oggetto vari stadi della decomposizione dei cadaveri umani: \"Corruzione I\" (o \"Trionfo del tempo\") e \"La pestilenza\", per il Gran Principe Ferdinando de' Medici, figlio di Cosimo III, mentre per Cosimo \"Corruzione II\" (o \"Il Sepolcro\", o \"Vanit\u00e0 della grandezza umana\") e le \"Conseguenze della Sifilide\" (\"Morbo Gallico\"), opere oggi conservate al Museo della Specola di Firenze. L'ultima opera per\u00f2, gi\u00e0 a palazzo Corsini al Parione, and\u00f2 semidistrutta durante l'alluvione di Firenze del 1966. A Firenze resta anche una sua testa scorticata di eccezionale realismo. Nel 1695 Zumbo part\u00ec improvvisamente lasciando il sovrano rammaricato per aver perso un tale artista.\nGenova.\nPer cinque anni Zumbo si intrattenne a Genova con una proficua produzione di opere. Egli esegu\u00ec due opere importanti, andate perdute, a cui lavor\u00f2 dal 1694 per quattro anni circa: una \"Nativit\u00e0\" e una \"Deposizione dalla Croce\". In questo periodo si interess\u00f2 di preparati anatomici assieme al chirurgo francese Guillaume Desnoues, con cui in seguito ebbe una lite. Nel 1700 si trasfer\u00ec a Marsiglia con le sue ultime composizioni, divenendo subito celebre e disponendo da parte dell'Intendente Generale delle Gallerie di Francia (suo ammiratore) di un chirurgo per preparare le dissezioni di teste ad uso dell'artista\nParigi.\nLa fama del ceroplasta giunse persino a Parigi dove il 25 maggio 1701 fu invitato a mostrare una sua testa anatomica all'Acad\u00e9mie Royale des Sciences. La \"testa anatomica\" fu acquistata subito (oggi al Museo nazionale di storia naturale di Francia a Parigi). A seguito del successo presso l'Acad\u00e9mie lo Zumbo ottenne da Luigi XIV il monopolio delle preparazioni anatomiche, ottenendo anche l'autorizzazione a tenere pubbliche lezioni di anatomia. Ma, al culmine della sua gloria, il ceroplasta mor\u00ec improvvisamente a seguito di un'emorragia, forse perch\u00e9 affetto da tubercolosi, il 22 dicembre 1701. Egli fu sepolto a Saint-Sulpice, ma la sua tomba fu distrutta durante la rivoluzione francese.\nOpere.\nSolo le opere della Specola di Firenze e la testa a Parigi sono di sicura autografia; le altre sono di attribuzione molto incerta."}
{"id": "669463", "revid": "2149408", "url": "https://it.wikipedia.org/wiki?curid=669463", "title": "SEI", "text": ""}
{"id": "669466", "revid": "729019", "url": "https://it.wikipedia.org/wiki?curid=669466", "title": "Museo (metropolitana di Napoli)", "text": "Museo \u00e8 una stazione della linea 1 della metropolitana di Napoli ubicata nei pressi del Museo Archeologico Nazionale.\nProgettata da Gae Aulenti, la fermata fa parte del circuito delle stazioni dell'arte.\nStoria.\nLa stazione \u00e8 stata disegnata da Gae Aulenti nel 1999 e inaugurata nel 2000.\nIl 27 marzo 2002 venne attivato il prolungamento della linea, dalla stazione di Museo alla nuova stazione di Dante.\nStrutture e impianti.\nIl padiglione esterno \u00e8 in calcestruzzo, vetro e acciaio, ed \u00e8 stato dipinto col rosso pompeiano.\nAll'interno ci sono copie di opere custodite nel museo come l'\"Ercole Farnese\", la copia della \"Testa di Cavallo\" donata da Lorenzo de Medici a Diomede Carafa e infine ci sono fotografie di Mimmo Jodice che accompagnano il passeggero nel corridoio di collegamento con la linea 2.\nL'accesso alla stazione pu\u00f2 avvenire da diverse entrate: una, la principale, \u00e8 situata in Piazza Cavour, una sempre in Piazza Cavour in corrispondenza del Rione Stella ed infine l'altra posta sotto il Museo. E possibile accedere anche dalla stazione Cavour della linea 2 attraverso il sottopassaggio aperto nel 2001. Per raggiungere i binari bisogna percorrere due rampe di scale mobili o fisse oppure servirsi degli ascensori. I binari sono serviti da una banchina ad isola: proprio in fondo a questa banchina parte il corridoio mobile che collega la stazione alla linea 2. Nel piccolo pianerottolo posto all'inizio del corridoio si trovano gli ascensori ed altre rampe di scale fisse con i locali che fanno funzionare le scale mobili che portano all'uscita di Museo.\nDa segnalare che il progetto originario dell'intera linea 1 prevedeva le uscite della stazione in piazza Museo Nazionale all'angolo di Via Pessina, ma i relativi lavori richiedevano la chiusura al traffico di quest'ultima per poi procedere alla realizzazione dell'opera con scavo \"a cielo aperto\". Ci\u00f2 si rivel\u00f2 subito irrealizzabile, in quanto era ovviamente impossibile inibire, per giunta per lungo tempo, un nodo cruciale del traffico automobilistico come quello del Museo, dove convergono ben quattro flussi principali. Si rese quindi necessario modificare il progetto e deviare il tracciato verso piazza Cavour con scavo delle gallerie a foro cieco e le uscite sui giardinetti ivi esistenti, soluzione che ha consentito altres\u00ec di realizzare un corridoio mobile di collegamento (che non era neppure previsto) con la stazione di piazza Cavour della linea 2.\nStazione Neapolis.\nNella stazione, sotto il piazzale del museo, \u00e8 stato ricavato un ambiente museale chiamato \"Stazione Neapolis\" che raccoglie alcuni dei reperti storici rinvenuti nel corso degli scavi della metropolitana di Napoli.\nServizi.\nLa stazione dispone di:\nCollegamenti esterni.\nStoria e immagini della stazione di Museo"}
{"id": "669474", "revid": "508036", "url": "https://it.wikipedia.org/wiki?curid=669474", "title": "I ratti della Sabina", "text": "I ratti della Sabina sono stati un gruppo folk rock italiano.\nStoria.\nI Ratti erano formati da elementi provenienti dalla Sabina, in provincia di Rieti. Nascono nel 1996 da un'idea di Roberto Billi che, prima ancora di cercare i componenti del gruppo, ne inventa il nome derivato dallo storico ratto delle sabine e ne disegna il logo: un ratto stilizzato in un cartello stradale di pericolo.\nIn seguito Stefano Fiori aderisce al progetto aggiungendo composizioni proprie; i due diventano frontmen del gruppo. Altri membri successivi sono: per la componente folk, Alberto Ricci alla fisarmonica e Alessandro Monzi al violino; per quella rock, Carlo Ferretti alla batteria (e successivamente anche al pianoforte), Valerio Manelfi al basso ed Eugenio Lupi alla chitarra elettrica.\nAgli esordi si esibiscono live, anche come musicisti di strada, a Piazza Navona a Roma, al Carnevale liberato di Poggio Mirteto, ai festival come il Ferrara Buskers Festival.\nNel 1998 registrano e autoproducono il primo disco \"Acqua e terra\", che verr\u00e0 poi rimasterizzato e pubblicato nel 2004. Collabora per la realizzazione Paolo Masci, che successivamente entra in pianta stabile nel gruppo.\nNel 2001 registrano, nella cantina della casa di Roberto Billi, \"Cantiecontrocantincantina\", disco prodotto da UPRfolk, che si calcola abbia venduto pi\u00f9 di 5000 copie, soprattutto in provincia di Roma per mezzo di Radio Rock. Tra gli ospiti figurano Raffaello Simeoni e Margherita D'Ubaldo.\nNel 2003 pubblicano \"Circobir\u00f2\", loro terzo album, prodotto dalla UPRfolk e distribuito dalla EDEL. Collaboratori nell'album sono Marino Severini dei Gang ne \"L'uomo che piantava alberi\"; Stefano \"Cisco\" Bellotti e Francesco Moneti dei Modena City Ramblers ne \"Il mercante\"; Andrea Ra ne \"Lo scemo del villaggio\" e di nuovo Raffaello Simeoni e Margherita D'Ubaldo. La grafica dell'album \u00e8 completata da disegni di Francesco Musante.\nNel 2005 esce \"A passo lento\", quarto disco, sotto la direzione artistica di Alessandro Finazzo della Bandabard\u00f2, che inoltre suona chitarra acustica, violoncello, contrabbasso, organo, synth e cori ed \u00e8 coautore de \"Il re dei topi.\" Altri ospiti sono Mimmo Locasciulli e Raffaella Misiti degli Acustimantico; e ancora Raffaello Simeoni.\nNel 2007 pubblicano \"...sotto il cielo del tendone\", il loro primo album live. Il nuovo lavoro contiene, oltre a sedici brani eseguiti al concerto del 24 marzo 2007 al Villaggio Globale di Roma, tre inediti (\"Il mio tempo\", \"Ciao\" e il primo singolo estratto \"Accorda e canta\").\nL'8 maggio 2009 \u00e8 uscito \"Va tutto bene\", sesto lavoro in studio del gruppo, il primo in cui anche altri elementi (oltre a Roberto Billi e Stefano Fiori) scrivono canzoni, di genere maggiormente rock che folk.\nIl 5 novembre 2010, a seguito della decisione di Roberto Billi di lasciare il gruppo, i Ratti pubblicano sul proprio sito internet il comunicato:\nArea765.\nGli Area765 nascono nel 2011 in seguito allo scioglimento dei Ratti della Sabina da cui prendono l'esperienza storica di un progetto musicale che dal 1996 al 2010, partendo dalla piccola provincia di Rieti, ha saputo imporsi sulla scena musicale italiana con passi misurati e regolari che si traducono in 6 album in studio e oltre 700 concerti in un tour senza soluzione di continuit\u00e0 sui palchi di tutta Italia, piazze gremite e locali spesso sold out. Il loro nome deriva dal prefisso telefonico della bassa Sabina, ossia 0765.\nA maggio 2011 c'\u00e8 stata la presentazione al pubblico del progetto Area765 con un doppio live al Jailbreak di Roma, prima tappa di \"Salto Nel Vuoto\", il tour 2011 (conclusosi nel dicembre dello stesso anno, durante il quale \u00e8 stato riproposto il repertorio dei Ratti della Sabina rivisto in chiave rock oltre alla proposizione di alcuni brani inediti).\nA maggio 2012 esce \"Volume Uno\", primo album della band, anticipato dal singolo \"Galleggiare\", il cui video viene pubblicato in esclusiva sulla homepage del sito de la Repubblica XL, a cui ha fatto seguito il \"Volume uno\" Tour 2012.\nA gennaio 2013 esce \"Kant vs Dylan Dog\", secondo singolo estratto da \"Volume uno\", che per la promozione del video si avvale della piattaforma Musicreleaser.it (primo gruppo in Italia ad usufruirne). Nei live vivono una buona parte di quei brani che hanno contribuito alla storia e al successo dei Ratti della Sabina: \"Chi arriva prima aspetta\", \"Accorda e canta\", \"Tra la Luna e la tua Schiena\" oltre a \"Galleggiare\" e \"Kant VS Dylan Dog\", primi due singoli tratti da Volume Uno.\nIl 22 maggio 2014 \u00e8 uscito \"Altro da fare\", il loro secondo disco, questa volta unplugged, modalit\u00e0 gi\u00e0 proposta e accolta con successo durante la lunga tourn\u00e9e 2013: il progetto, oltre a degli inediti, prevede una rivisitazione di brani provenienti da \"Volume 1\" e anche i maggiori successi della stagione Ratti della Sabina. \u00c8 stato presentato con un concerto il 24 maggio presso il Circolo degli Artisti di Roma.\nGli Area765 sono: "}
{"id": "669486", "revid": "125111524", "url": "https://it.wikipedia.org/wiki?curid=669486", "title": "Alnilam", "text": "Alnilam (\u03b5 Ori / \u03b5 Orionis / Epsilon Orionis) \u00e8 una stella appartenente alla costellazione di Orione. Alnilam ha una magnitudine apparente di +1,69, che ne fa la ventinovesima stella pi\u00f9 brillante del cielo e la quarta stella in ordine di luminosit\u00e0 della costellazione di Orione dopo Rigel, Betelgeuse e Bellatrix. Si tratta di una stella supergigante blu molto calda e molto luminosa.\nOsservazione.\nAlnilam \u00e8 una delle tre stelle che compongono la Cintura di Orione, al centro della costellazione di Orione, essendo le altre due Alnitak e Mintaka. In particolare Alnilam \u00e8 la stella centrale della Cintura, mentre Mintaka \u00e8 osservabile a poco meno di 2\u00b0 a nord-ovest da essa e Alnitak a poco meno di 2\u00b0 a sud-est. La Cintura di Orione, che nella rappresentazione mitologica della costellazione raffigura appunto la cintura del gigante Orione, \u00e8 uno dei pi\u00f9 famosi asterismi del cielo: la luminosit\u00e0 delle sue componenti e la loro caratteristica disposizione in una fila che va da sud-est a nord-ovest la rende facilmente individuabile.\nPosta poco pi\u00f9 di 1\u00b0 sotto l'equatore celeste, Alnilam, pur essendo una stella dell'emisfero australe, \u00e8 visibile da quasi tutte le latitudini, risultando non osservabile solo al polo nord e nelle regioni immediatamente circostanti. Essa appare molto bassa all'orizzonte nelle regioni artiche e antartiche mentre mano a mano che si procede verso l'equatore essa appare sempre pi\u00f9 alta nel cielo. Questa posizione, d'altra parte, rende Alnilam circumpolare solo nelle immediate vicinanze del polo sud: al polo sud, infatti, questa stella, pur essendo bassissima sull'orizzonte (1\u00b0 sopra), non tramonta mai, compiendo un giro completo durante la giornata tenendosi appena sopra di esso.\nIl periodo pi\u00f9 propizio per la sua osservazione nel cielo serale va da novembre a maggio.\nAmbiente galattico.\nAlnilam fa parte dell'associazione OB Orion OB1, una delle associazioni OB meglio conosciute e studiate della volta celeste. Si tratta di una vastissima associazione cui appartengono almeno 10.000 stelle. Fra queste ci sono alcune stelle particolarmente massicce: si calcola che a Orion OB1 appartenevano originariamente circa 30-100 stelle con una massa maggiore di 8 M\u2609. 10-20 di queste stelle sono gi\u00e0 esplose in supernovae, dando vita ad ulteriori episodi di formazione stellare.\nOrion OB1 viene suddivisa in vari sottogruppi: Alnilam farebbe parte, assieme alle due altre stelle brillanti della Cintura e alle stelle di colore azzurro di quarta e quinta magnitudine nelle loro vicinanze, al sottogruppo OB1b. Si stima che tale sottogruppo abbia un'et\u00e0 compresa fra gli 1,7 e gli 8 milioni di anni e che disti da noi circa 400 parsec.\nAlnilam \u00e8 posta in un ambiente molto ricco di nubi interstellari, facenti parte del Complesso di Orione, uno dei complessi nebulosi in assoluto pi\u00f9 studiati. In particolare Alnilam illumina la nebulosa a riflessione NGC 1990: essendo l'astro illuminante di colore azzurro e riflettendo la nebulosa la sua luce, essa assume questo stesso colore.\nCaratteristiche.\nCaratteristiche fondamentali.\nAlnilam \u00e8 classificata come stella di tipo B0 Iab. La classe spettrale B raduna stelle con un'alta temperatura superficiale, che conferisce a questi astri un colore azzurro. In particolare Alnilam, appartenendo alla sottoclasse 0, \u00e8 fra le pi\u00f9 calde stelle di classe B: la sua temperatura superficiale infatti raggiunge i 28.500 \u00b1 1.000 K.\nLa classe MMK I raccoglie invece le stelle supergiganti. Si tratta di stelle molto massicce e molto luminose, aventi un avanzato stato evolutivo, che hanno notevolmente aumentato il loro volume. Tale classe \u00e8 stata divisa in due sottoclassi contrassegnate come \"a\" e \"b\": la prima raccoglie le supergiganti pi\u00f9 luminose, la seconda quelle meno luminose. Alnilam si trova a met\u00e0 strada fra le due sottoclassi e le \u00e8 stata assegnata la sigla \"ab\".\nLa distanza di Alnilam si dovrebbe aggirare intorno ai 400 pc in quanto questa \u00e8 la distanza media delle stelle del sottogruppo di Orion OB1, a cui essa appartiene. Tuttavia la precisa distanza a cui Alnilam si trova non \u00e8 conosciuta con precisione in quanto il metodo della parallasse ha un alto margine di errore a distanze simili. Il satellite Hipparcos in particolare ha calcolato una distanza di formula_1 pc (circa 1.300 anni luce), mentre in un altro studio \u00e8 riportato un valore di 500 pc (circa 1.600 anni luce).\nL'incerta distanza di Alnilam si ripercuote sugli altri parametri fondamentali. Ad esempio, poich\u00e9 la luminosit\u00e0 assoluta di una stella \u00e8 ricavabile da quella apparente e dalla distanza, essa non \u00e8 calcolabile con precisione. Supponendo che Alnilam si trovi fra i 1.300 e i 1.600 anni luce di distanza, essa ha una luminosit\u00e0 compresa fra i 315.000 e i 725.000 L\u2609. Buona parte di questa radiazione viene emessa nelle bande dell'ultravioletto. Questa luminosit\u00e0 fa di Alnilam una delle stelle pi\u00f9 luminose conosciute.\nDalla temperatura superficiale e dalla luminosit\u00e0 assoluta di una stella \u00e8 ricavabile il suo raggio. Non essendo tuttavia la luminosit\u00e0 assoluta di Alnilam conosciuta con precisione, non lo \u00e8 nemmeno il raggio. Tuttavia \u00e8 possibile combinare i risultati derivanti da temperatura superficiale e luminosit\u00e0 con quelli risultanti da misure dirette del diametro angolare (che \u00e8 risultato essere 0,69 \u00b1 0,04 mas) e distanza: sulla base di questi confronti si pu\u00f2 presumere che il raggio di Alnilam sia 35 R\u2609.\nC'\u00e8 un discreto accordo fra le misurazioni dell'accelerazione di gravit\u00e0: diverse misure hanno infatti dato valori intorno a log\"g\" = 3. Tale misura \u00e8 importante perch\u00e9, assieme alla stima del raggio, permette di formulare delle ipotesi sulla massa di Alnilam. Si presume che essa si aggiri intorno a 20 volte quella del Sole. Questo valore \u00e8 del resto coerente con l'et\u00e0 stimata del sottogruppo Orion OB1b, la cui et\u00e0 media \u00e8 circa 6 milioni di anni e in cui le stelle con una massa superiore al 20 M\u2609 sono gi\u00e0 esplose in supernovae. Stelle massicce come Alnilam bruciano molto velocemente il loro combustibile nucleare: essa sta probabilmente gi\u00e0 esaurendo l'idrogeno contenuto nel suo nucleo e sta preparandosi a diventare una supergigante rossa. Data la sua massa e la sua fase evolutiva e data l'et\u00e0 dell'associazione stellare di cui fa parte, si pu\u00f2 ipotizzare che Alnilam si sia formata circa 4 milioni di anni fa. In ragione della sua massa elevata, \u00e8 destinata ad esplodere in una supernova di tipo II entro pochi milioni di anni.\nLe stelle massicce ruotano su se stesse molto velocemente, ma, uscendo dalla sequenza principale e aumentando il proprio volume, Alnilam ha perso molta velocit\u00e0 angolare a causa della legge di conservazione del momento angolare. Le misure di sin \"i\" \u00d7 \"v\" (cio\u00e8 della velocit\u00e0 di rotazione per il seno dell'inclinazione dell'asse di rotazione rispetto alla nostra linea di vista) variano da 65 km/s a 85\u00a0km/s. Tuttavia la maggior parte delle misure si concentrano intorno agli 80\u201385\u00a0km/s, quindi possiamo pensare che il valore sin \"i\" \u00d7 \"v\" si aggiri intorno a questo ordine di misura. Poich\u00e9 il valore di \"i\" non \u00e8 conosciuto, non \u00e8 possibile conoscere il periodo di rotazione. Se \"i\"=90\u00b0, cio\u00e8 se l'asse di rotazione, \u00e8 perpendicolare alla nostra linea di vista, allora sin \"i\"=1; dato un raggio presunto di 35 R\u2609, allora Alnilam compierebbe una rotazione su se stessa in 22 giorni. Se \"i\" \u00e8 inferiore a 90\u00b0, il periodo di rotazione \u00e8 inferiore.\nVento stellare e variabilit\u00e0.\nCom'\u00e8 tipico delle supergiganti, Alnilam sta perdendo massa a livelli molto sostenuti tramite il vento stellare che si diparte da essa. Il vento stellare delle supergiganti blu, a differenza di quello delle supergiganti rosse, \u00e8 di solito veloce. Alnilam non fa eccezione: le misure sulla velocit\u00e0 del vento stellare di Alnilam variano da 1.500\u00a0km/s a 2.200\u00a0km/s. Le stime circa la massa persa tramite questo vento, invece, variano da 1 a 3 \u00d7 10\u22126 M\u2609 all'anno. Tuttavia due misurazioni pi\u00f9 recenti e precise hanno dato come risultato rispettivamente 2,4 e 1,9 milionesimi di massa solare all'anno. Non si tratta di valori eccezionali per una supergigante, ma molto elevati se raffrontati alla perdita di massa dovuta al vento solare nella nostra stella: il Sole perde infatti in un anno una massa circa 20 milioni di volte inferiore a quella perduta da Alnilam.\nAlnilam \u00e8 classificata come stella variabile con oscillazioni fino a 0,05 magnitudini. In particolare sono state osservate oscillazioni nelle linee spettrali dell'idrogeno: la linea H\u03b1 mostra variazioni con periodi nell'ordine della grandezza di giorni; in uno studio del 2004 il periodo dominante \u00e8 stato identificato avere una lunghezza di 1,9 giorni. L'ipotesi pi\u00f9 plausibile circa la causa di queste variazioni \u00e8 che la superficie di Alnilam presenti fluttuazioni che danno origine a grandi strutture nel vento stellare dell'astro. Tuttavia le evidenze a favore di questa ipotesi non sono ancora decisive. Ci sono per\u00f2 indizi che vanno in questa direzione. Sulla base di una serie di osservazioni compiute nel 1999 mediante il Very Large Array sulla lunghezza d'onda dei 6\u00a0cm, un team di ricercatori belgi e inglesi ha individuato la presenza di grandi strutture nel vento stellare di Alnilam che si estendono fino a una distanza di 10 raggi stellari. Un altro team di ricercatori, sulla base di una serie di osservazioni compiute dall'osservatorio di La Silla in Cile nel 1998, ha potuto stabilire le curve di variabilit\u00e0 oltre che nella linea H\u03b1, in quella H\u03b2, nonch\u00e9 nelle linee spettrali dell'elio, del silicio e del calcio: il ciclo di 1,9 giorni \u00e8 presente, sebbene meno accentuato, anche nelle altre linee spettrali. Pur con molta cautela, il team ha avanzato l'ipotesi che le fluttuazioni siano dovute a pulsazioni non radiali che si propagano dall'atmosfera della stella al suo vento stellare.\nAlnilam, come molte altre stelle di tipo O e B, \u00e8 una fonte di raggi X. Nelle stelle comprese fra la classe spettrale O3 e quella A5 \u00e8 riscontrabile una precisa relazione fra la luminosit\u00e0 assoluta e la quantit\u00e0 di raggi X emessa: in particolare, i raggi X costituiscono circa 1,4 \u00b1 0,3 decimilionesimi della radiazione totale. Alnilam non fa eccezione e la quantit\u00e0 di raggi X di questa stella si avvicina a questa proporzione. Nessuna variabilit\u00e0 \u00e8 stata riscontrata nel flusso di raggi X.\nLo spettro di Alnilam \u00e8 relativamente semplice. La sua luce viene perci\u00f2 usata per studiare il mezzo interstellare in quanto \u00e8 abbastanza facile separare le righe dovute alla stella da quelle dovute al mezzo che ne assorbe la luce.\nEtimologia e significato culturale.\nIl nome proprio \"Alnilam\" deriva dall'arabo \u0644\u0646\u0638\u0627\u0645 \"an-ni\u017c\u0101m\", correlato al termine \u0646\u0638\u0645 \"na\u017cm\" \"fila di perle\". Evidentemente il nome deriva da quello dell'intera Cintura di Orione, le cui tre stelle sono state considerate come grani di una collana di perle. Altre grafie del nome della stella sono \"Alnihan\" e \"Alnitam\".\nAlnilam \u00e8 chiamata in sardo \"Istentales\" ed \u00e8 considerata una delle stelle pi\u00f9 importanti del cielo.\nLa cintura di Orione.\nLe tre stelle della Cintura sono state nominate da nomi collettivi in molte culture. I nomi arabi includono \"Al Nij\u0101d\" 'la cintura', \"Al Nasak\" 'la linea' e \"Al Alk\u0101t\" 'i grani d'oro'. Presso i cinesi erano conosciute come l'Asta della Bilancia con Peso, ove il peso era rappresentato dalle stelle che costituiscono la Spada di Orione. La Cintura costituiva anche una delle 28 Xiu (costellazioni cinesi), chiamata Tre stelle. \u00c8 una delle costellazioni facente parte della regione della Tigre Bianca dell'Ovest.\nNella mitologia norrena la cintura era considerata come la canocchia di Frigg o di Freyja. Nella mitologia ugro-finnica, invece, le stelle della cintura rappresentavano la falce o la spada di V\u00e4in\u00e4m\u00f6inen. Al contrario, di origine biblica sono i nomi di \"Bastone di Giacobbe\" o \"Bastone di Pietro\", cos\u00ec pure come quello di \"I tre Re\" o \"I tre Magi\".\nPresso i clan di etnia Seri del nordovest del Messico le tre stelle erano conosciute collettivamente come \"Hapj\" (un nome che denota un cacciatore). Singolarmente invece esse venivano chiamate \"Hap\" (Cervo Mulo), \"Haamoja\" (Antilocapra) e \"Mojet\" (Bighorn). \"Hap\" \u00e8 Alnilam ed \u00e8 stata ferita dal cacciatore; il suo sangue \u00e8 gocciolato sull'isola di Tibur\u00f3n."}
{"id": "669493", "revid": "38120", "url": "https://it.wikipedia.org/wiki?curid=669493", "title": "Fatispecie", "text": ""}
{"id": "669494", "revid": "120075339", "url": "https://it.wikipedia.org/wiki?curid=669494", "title": "Fercolo", "text": "Il fercolo \u00e8 una macchina che viene utilizzata per portare in processione simulacri di santi. Prende il nome dal termine latino \"ferc\u016dlum\", che identificava un analogo strumento utilizzato nell'antichit\u00e0 per trasportare le immagini degli dei o le spoglie dei nemici vinti.\nDescrizione.\nIn generale, un \"fercolo\" \u00e8 una portantina che pu\u00f2 assumere diverse forme, ma certamente la pi\u00f9 diffusa \u00e8 a \"baldacchino\". In Sicilia, ispirandosi al modello pi\u00f9 antico di Catania, tende ad assumere l'aspetto di un tempietto costituito da una alta base poggiata su assi o fissata a corde mediante anelli atti al trasporto, colonnine (in numero di quattro o sei) e una copertura che pu\u00f2 essere piatta o a cupoletta. In generale lo stile usato \u00e8 il corinzio.\nLa vara invece \u00e8 solitamente una imponente impalcatura per il trasporto di pi\u00f9 simulacri.\nEtimologia.\nIl termine si fa derivare dal latino \"fero cultum\", ossia \"portare per il culto\" e si pu\u00f2 trovare italianizzato in \"fercolo\" o nella sua forma arcaica di \"ferculo\".\nStoria.\nSin dai pi\u00f9 antichi rituali che prevedessero la processione di un simulacro \u00e8 stata necessaria la presenza di una portantina.\nNella Grecia antica esisteva l'usanza di portare in processione immagini di dei, come ad esempio durante i Misteri eleusini durante cui appare la presenza di un carro destinato al trasporto di un simulacro di Proserpina, il quale veniva estratto da una grotta e segnava l'inizio delle stagioni delle messi per tutto il mondo greco. Il filosofo latino Apuleio nelle sue \"Metamorfosi\" narra che a Corinto, nel II secolo a.C., una statua di Iside veniva portata in processione per la citt\u00e0, su un carro, seguita dal popolo festante. Nel mondo egizio in realt\u00e0 l'uso di simulacri condotti da fercoli \u00e8 testimoniato gi\u00e0 nell'Antico Regno. Per esempio, in occasione dei Misteri di Osiride veniva usata la barca sacra \"neshmet\" per condurre in una processione lungo il Nilo il simulacro del dio.\nUna delle testimonianze medioevali pi\u00f9 note, il Carroccio della Lega lombarda, \u00e8 testimoniato a partire dal 1176, con sopra una croce ed un altare, il quale accompagnava in battaglia i soldati contro Federico Barbarossa.\nAnche nel caso della Festa di Sant'Agata a Catania, si hanno notizie che l'immagine della santa, fin dal 1376, veniva portata in processione su di un carro la cui forma veniva cambiata ogni cinque anni, tradizione che in realt\u00e0 potrebbe risalire agli anni immediatamente successivi al 1126, anno in cui avvenne la prima processione delle spoglie della santa, appena riportate da Costantinopoli, processione che dur\u00f2 dal castello di Aci a Ognina e poi da Ognina alla Cattedrale.\nMa \u00e8 sicuramente durante l'epoca barocca, che nascono veri e propri gioielli d'arte, atti al trasporto delle immagini dei santi durante le processioni. Sul modello del fercolo di Sant'Agata a Catania, realizzato a partire dal 1514 dall'argentiere Vincenzo Archifel e completato da Paolo Aversa, in quasi tutte le citt\u00e0 della diocesi nascono elaborate macchine barocche in argento o legno, per il trasporto dei simulacri dei santi, dalla struttura a tempietto da quattro o sei colonne.\nDiffusione.\nL'Arcidiocesi di Catania assieme alla vicina Diocesi di Acireale vantano il pi\u00f9 ricco patrimonio di fercoli. Degne di menzione sono le \"vare\" argentee o dorate di Santa Barbara di Patern\u00f2, il pi\u00f9 prezioso e il pi\u00f9 antico, Santa Lucia di Belpasso, Santa Venera e San Sebastiano di Acireale, San Filippo d'Agira di Aci San Filippo (opera monumentale realizzata dal maestro argentiere Benedetto Gelardi di Palermo nel 2005) e quelle lignee di San Giovanni Battista di Acitrezza, di San Mauro di Viagrande, di San Giuseppe di Santa Maria di Licodia, Santa Maria Del Monte Carmelo ad Aci Platani, Sant'Antonio abate di Aci Sant'Antonio, di Santa Lucia di Aci Catena, di san Placido di Biancavilla, di San Lorenzo a Sant'Agata li Battiati (CT) e quello di Sant'Alfio a Lentini (Siracusa) o quello di San Mauro abate di Acicastello che, subito dopo la guerra, \u00e8 stato anche utilizzato per trasportare in processione per le vie di Catania le reliquie di Sant'Agata (al posto di quello argenteo danneggiato dai bombardamenti della seconda guerra mondiale).\nIn alcuni casi il fercolo \u00e8 costituito da una base su cui \u00e8 montato un baldacchino in stoffa (anzich\u00e9 di legno o d'argento), come quello dei Santi Alfio, Cirino e Filadelfo di Trecastagni (CT) e dell'Addolorata di Caltagirone (CT).\nFunzionamento.\nPer muovere un fercolo, in generale, si usa la forza umana, coordinata in modo che non vi siano incidenti. Figura molto importante legata al fercolo \u00e8, in Sicilia, il \"capo vara\" o \"mastru di vara\", il quale, posizionato sul fercolo, ha il compito di dare indicazioni in merito alle manovre da effettuare durante il percorso processionale e di coordinare le fermate e le partenze.\nPer quanto riguarda il meccanismo di movimento, il fercolo pu\u00f2 essere:"}
{"id": "669495", "revid": "729019", "url": "https://it.wikipedia.org/wiki?curid=669495", "title": "Robert Gates", "text": "Gates ha ricoperto, sotto l'amministrazione di George W. Bush, il ruolo di ventiduesimo Segretario della Difesa degli Stati Uniti, succedendo al dimissionario Donald Rumsfeld. Ha inoltre accettato di ricoprire lo stesso incarico nell'amministrazione guidata da Barack Obama. Dal 1\u00ba luglio 2011 \u00e8 stato avvicendato da Leon Panetta, ritirandosi dall'attivit\u00e0 di governo, come da lui stesso richiesto. Viene considerato un indipendente anche se molto vicino ai Repubblicani.\n\u00c8 stato direttore della CIA dal 6 novembre del 1991 al 20 gennaio del 1993, culmine di una carriera di 26 anni all'interno della struttura di spionaggio e in precedenza presso il National Security Council. \u00c8 presidente della Texas A&amp;M University, ed ha il ruolo di \"National President\" della \"National Eagle Scout Association\".\n\u00c8 padre di due figli. In giovent\u00f9 ha prestato servizio nello United States Air Force e ha combattuto la Guerra del Vietnam."}
{"id": "669496", "revid": "38120", "url": "https://it.wikipedia.org/wiki?curid=669496", "title": "Lupettismo", "text": ""}
{"id": "669499", "revid": "1632387", "url": "https://it.wikipedia.org/wiki?curid=669499", "title": "Battistero Neoniano", "text": "Il Battistero Neoniano, detto anche il \"Battistero degli Ortodossi\", si trova a Ravenna e risale al V secolo. Prende il nome dal vescovo Neone che ne fece proseguire la costruzione dopo il suo predecessore Orso. L'appellativo \"degli Ortodossi\" va invece inteso secondo il significato dell'epoca, che intendeva i cristiani della \"retta dottrina\" in contrapposizione all'eresia ariana.\nStoria.\nCol passaggio della sede vescovile da Classe a Ravenna alla fine del IV secolo, fu iniziata una nuova cattedrale, la Cattedrale Ursiana (dal nome del vescovo Orso \"Ursus\"), della quale sopravvivono pochi resti inglobati nell'attuale duomo di Ravenna e nell'attiguo Museo arcivescovile. Il Battistero fu avviato nei primissimi anni del V secolo dallo stesso vescovo Orso e terminato verso il 450 circa. Neone, nel 458 circa, intervenne con importanti opere strutturali, in particolare con la costruzione della cupola (alleggerita da tubi fittili) in sostituzione del soffitto originariamente piano, cupola che fu decorata con ricchi mosaici ancor oggi visibili.\nUna vecchia tradizione, priva di fondamento storico, vuole che l'edificio fosse costruito sopra il \"calidarium\" delle antiche terme romane.\nDescrizione.\nPer via della subsidenza tipica di Ravenna il monumento oggi \u00e8 interrato di circa 2 metri; in pianta presenta la forma ottagonale, secondo la numerologia che associava l'otto con la resurrezione, essendo la somma di sette, il tempo, pi\u00f9 uno, Dio Padre. Esternamente ha un semplice rivestimento in laterizio, dal quale emergono quattro absidiole aggiunte nel X secolo, mentre le lesene e arcate cieche risalgono alla costruzione originaria e furono riprese da modelli settentrionali (cfr. la basilica Palatina di Costantino a Treviri o la basilica di San Simpliciano a Milano).\nEsterno.\nL'esterno \u00e8 in laterizi come i coevi edifici ravennati, la sua semplice linearit\u00e0 \u00e8 intervallata su ogni lato da una finestra e, nel registro sovrastante, da due archetti pensili ciechi binati.\nLa cupola \u00e8 composta da filari di tubi in terracotta.\nInterno.\nL'interno spicca per la decorazione di tutta la cupola a mosaico risalente al tempo del vescovo Neone. Entro tre anelli concentrici sono rappresentati vari soggetti:\nNel cerchio centrale, su sfondo oro, si trova la scena del \"Battesimo di Cristo\": con San Giovanni Battista nel gesto di battezzare il Cristo immerso fino alla vita nel fiume Giordano, di cui compare anche la personificazione a destra, sottolineata dalla scritta \"Iorda\u00f1n\", come in uso nell'antica iconografia ellenistica, mentre sopra il Cristo svetta la colomba dello Spirito Santo. I volti di Ges\u00f9 e del Battista furono rifatti nel XVIII secolo, per cui la parte centrale della scena, dai contorni ben visibili, non \u00e8 pi\u00f9 quella originale.\nLa seconda fascia presenta i dodici apostoli su sfondo azzurro, con le vesti (toga e pallio) alternate nei colori bianco e oro, e con in mano delle corone da offrire al Cristo. Le immagini presentano ancora una notevole consistenza plastica e un senso di movimento, che testimoniano gli ininterrotti rapporti con l'arte classica; contemporaneamente indice di rapporti con il mondo bizantino sono la vivace policromia, la monumentalit\u00e0 e la ieraticit\u00e0 delle figure. Gli apostoli sono intervallati da candelabre e dal cerchio superiore pendono drappi bianchi che visti dal basso formano la forma di una corolla di un fiore. Tra i riti preparatori al battesimo, nella iniziazione cristiana, principale era quello della \"traditio symboli\", cio\u00e8 dare ai candidati catecumeni il Credo, ossia l'insegnamento, l'apprendimento e la consegna per la vita della \"tessera fidei\".\nL'anello esterno, a fondo azzurro, presenta una serie di finte architetture tripartite, con una nicchia o esedra al centro di ciascuna, affiancata da due strutture portate da quattro colonne ai lati, che creano un effetto di alternanza tra concavo e convesso; queste specie di \"quinte teatrali\" si trovano nell'arte romana, per esempio gi\u00e0 negli affreschi di Pompei. Al centro delle otto nicchie centrali si trovano quattro altari con il Vangelo aperto, affiancate dalle sedie vuote in cui siederanno i giusti, e quattro troni vuoti con le insegne di Cristo (l\"etimasia\").\nAnche le pareti vennero decorate all'epoca del vescovo Neone, nel terzo quarto del V secolo. Nel registro superiore, all'altezza delle finestre, troviamo otto archi, uno per lato, che contengono a loro volta tre archetti minori ciascuno. Quello centrale \u00e8 occupato da una finestra, mentre i due laterali sono decorati da stucchi raffiguranti profeti, una volta dipinti. Questi sono sedici in tutto, quattro profeti maggiori e dodici minori. La catechesi dell'iniziazione si basava oltre che sui quattro Vangeli anche sui testi dei profeti del \"Vecchio Testamento\", spiegando la presenza di queste figure. Durante un restauro dei primi del Novecento furono erroneamente considerate aggiunte posteriori e quindi rimosse. Quando ci si accorse che erano invece originali del V secolo fu troppo tardi, per cui oggi se ne ammirano solo delle ricostruzioni. Al di sopra degli archetti si trovano affreschi con tralci di vite, pavoni ed altri simboli.\nAl piano inferiore troviamo otto archi ciechi su colonnine, uno per lato, al cui interno sono poste lastre di porfido e marmo verde all'interno di riquadri geometrici. Gli archivolti sono occupati da mosaici, raffiguranti racemi fitomorfi di vite e figure umane. Vi sono pure quattro iscrizioni latine, tre con riferimenti a passi biblici (\"salmo\" 22 la prima; salmo 31 la terza; \"vangelo di Matteo\" 14, 22-23 la quarta).\nLa vasca battesimale marmorea posta al centro dell'edificio \u00e8 ottagonale e risale al XVI secolo, ad eccezione dell'ambone dove saliva il sacerdote per amministrare il battesimo che \u00e8 originale e risalente al V secolo."}
{"id": "669501", "revid": "628767", "url": "https://it.wikipedia.org/wiki?curid=669501", "title": "Prima guerra del nord", "text": "La prima guerra del nord o guerra di Livonia (1558 \u2013 1583) vide le truppe russe invadere la Livonia: si tratt\u00f2 di un conflitto combattuto dal Regno russo contro la Confederazione polacco-lituana, alleata a Regno di Danimarca e Impero svedese, il cui scopo era l'ottenimento della supremazia nel Mar Baltico. Le coste della Livonia (in gran parte l'attuale Lettonia) avevano per i russi un valore strategico per i commerci con l'est europeo a causa delle isole del Baltico.\nL'esercito polacco-lituano era in grado di schierare sul campo pi\u00f9 di 30.000 soldati. Nel 1581 contava 9.000 cavalieri (principalmente ussari) e 12.000 fanti, oltre a 10.000 lituani.\nLa guerra termin\u00f2 senza successo per la Russia nonostante le sue vittorie iniziali contro l'Ordine livoniano, a seguito delle difficolt\u00e0 economiche e di politica interna provocate dalla rivolta dei boiardi dal 1565 e dall'invasione dei tartari di Crimea, che il 24 maggio 1571 incendiarono Mosca. Nell'armistizio di Jam Zapolski del 15 gennaio 1582 con i polacco-lituani, lo zar Ivan IV (detto Il Terribile) rinunci\u00f2 alla Livonia, ma riottenne fra il 1579 ed il 1581 dal re Stefano B\u00e1thory alcuni territori occupati dal nemico, dopo che questi aveva rinunciato all'assedio, durato senza successo pi\u00f9 mesi, della citt\u00e0 di Pskov.\nCon la pace di Pljussa del 10 agosto 1583 fra Russia e Svezia, a quest'ultima furono riconosciuti alcuni territori che si affacciano sul Golfo di Finlandia, ovvero le province di Estonia, Ingria e Livonia svedesi.\nPreludio.\nLa Livonia prebellica.\nVerso la met\u00e0 del XVI secolo, la Terra Mariana, economicamente prospera, era stata riorganizzata a livello amministrativo e convertita nella Confederazione livoniana. I territori venivano gestiti dai cavalieri di Livonia, un ramo dell'Ordine Teutonico, dal vescovado di Dorpat, \u00d6sel \u2013 Wiek, nonch\u00e9, in Curlandia, dall'Arcidiocesi di Riga e dalla citt\u00e0 di Riga. Assieme ad essa, le citt\u00e0 di Dorpat e Reval (Tallinn), insieme ad alcune fortezze, godevano di uno di status particolare, che consentivano loro di agire quasi in modo indipendente. Le istituzioni principali, col tempo, divennero assemblee comuni che si tenevano regolarmente ed erano noti come \"landtags\". Il potere doveva essere equamente ripartito tra clero e Ordine: tuttavia, nacquero spesso contrasti, in particolare per la gestione di Riga, insediamento prospero e situato in una posizione geograficamente favorevole. Dopo esser trascorsi due secoli di contenzioso bellico, nel 1500 emerse una nuova questione, relativa al luteranesimo: la Riforma si diffuse rapidamente negli odierni Paesi baltici: dal 1520 al 1550 la posizione assunta dall'Ordine (nel frattempo distaccatosi dai teutonici e divenuto autonomo) fu sostanzialmente liberale, rimanendo fedele al cattolicesimo. Per via delle numerose guerre e delle intestine scatenatesi per il potere, la Livonia divenne amministrativamente debole, priva di adeguate difese e alleati stranieri che potessero supportarla in caso di attacco. Ad inguaiare un quadro che sembrava gi\u00e0 compromesso, si aggiunsero il Granducato di Lituania e il Granducato di Mosca, che intendevano perseguire politiche espansionistiche. Lo storico inglese Robert I. Frost sulla situazione instabile: \"Spossata da discussioni interne e minacciata da macchinazioni politiche degli stati confinanti, la Livonia non era assolutamente in grado di resistere a un attacco\".\nIl \"Landmeister\" e il \"Gebietiger\" dell'Ordine, assieme ai feudatari che risiedevano nelle fortezze livoniane, formavano una classe nobiliare che gelosamente custodiva i propri privilegi ed impediva la formazione di una borghesia che costituisse un terzo polo oltre al clero. Guglielmo di Brandeburgo fu nominato arcivescovo di Riga e Cristoforo di Meclemburgo suo coadiutore, con l'aiuto di suo fratello Alberto di Hohenzollern, l'ex \"Hochmeister\" prussiano che aveva secolarizzato lo Stato monastico dei cavalieri teutonici e nel 1525 si proclam\u00f2 duca di Prussia. Guglielmo e Cristoforo intesero perseguire gli interessi di Alberto in Livonia, compresa l'istituzione di un ducato livoniano ereditario ispirato al modello prussiano. Allo stesso tempo, l'Ordine si prodig\u00f2 per il suo ristabilimento in Prussia (\"Rekuperation\"), si oppose alla secolarizzazione e alla creazione di un ducato ereditario.\nAspirazioni delle potenze limitrofe.\nQuando inizi\u00f2 la guerra di Livonia, la Lega anseatica aveva gi\u00e0 perso il monopolio sui proficui e prosperi commerci intrattenuti nel Mar Baltico. A causarne il declino fu l'inserimento nel mercato di flotte mercenarie europee, in particolare dalle Diciassette province olandesi e dalla Francia. Le navi anseatiche non potevano competere con quelle da guerra degli europei occidentali: poich\u00e9 la lega non fu in grado di allestire una flotta adeguata per via del negativo andamento dei commerci, le citt\u00e0 livoniane che ne facevano parte (Riga, Reval e Narva) rimasero senza protezione sufficiente. La marina dano-norvegese, la pi\u00f9 potente del Baltico, controllava l'ingresso nelle acque del mare, riscuoteva i dazi istituiti e deteneva il possesso di isole strategicamente importanti, quali Bornholm e Gotland.\nLa schiera di territori danesi nel sud e la mancanza pressoch\u00e9 totale di porti che non ghiacciassero durante i mesi freddi limitarono gravemente la possibilit\u00e0 da parte della Svezia (ex membro dell'Unione di Kalmar di aspirare a commerciare nella zona. Tuttavia, il paese prosper\u00f2 comunque grazie alle esportazioni di legname, ferro e soprattutto rame: ci\u00f2 permise di costituire lentamente delle imbarcazioni da combattimento e si comprese che, attraversato il Golfo di Finlandia, la distanza dai porti della Livonia non era poi cos\u00ec limitante. Qualche anno prima dello scoppio del conflitto, la Svezia aveva cercato di espandersi in Livonia (cosa che fece per la prima volta durante la crociata livoniana), ma l'intervento dello zar Ivan IV blocc\u00f2 temporaneamente questo tentativo di espansione scatenando la guerra russo-svedese (1554-1557), culminata nel trattato di Novgorod.\nGrazie all'assorbimento dei principati di Novgorod (1478) e Pskov (1510), la Moscovia era giunta a lambire i confini orientali della Confederazione di Livonia e si era ulteriormente rafforzata dopo l'annessione dei khanati di\nKazan' (1552) e Astrachan' (1556). Il conflitto tra la Russia e le potenze occidentali sembr\u00f2 divenire ulteriormente inevitabile perch\u00e9 questa non beneficiava dei commerci marittimi. Il nuovo porto di Ivangorod costruito da Ivan IV sulla sponda orientale del fiume Narva nel 1550 fu presto bocciato per via delle acque poco profonde. Qualche anno dopo, lo zar chiese alla Confederazione livoniana il pagamento di circa 6.000 marchi per continuare ad amministrare il vescovado di Dorpat: tale richiesta fu proposta sulla scia di quanto secoli prima Pskov, in quanto stato indipendente, impose ai religiosi per evitare conseguenze spiacevoli. I livoniani alla fine promisero di pagare questa somma a Ivan entro il 1557, ma furono invitati da Mosca quando tale accordo non fu rispettato: ci\u00f2 pose fine ai negoziati. Ivan sostenne schiettamente che l'esistenza dell'Ordine sarebbe dipesa dall'accettazione o dal rifiuto della sua proposta: tassazione in cambio di supporto militare per respingere eventuali attacchi da potenze straniere oppure scontro diretto con Mosca. Era chiaro che in ogni caso le truppe avrebbero marciato verso ovest. Le intenzioni russe erano quelle di stabilire un corridoio tra il Baltico e i nuovi territori conquistati sul Mar Caspio. Se la Russia avesse avuto (e aveva) mire verso commerci europei, necessariamente bisognava accedere ai porti livoniani.\nNel frattempo, molto a sud-ovest di Mosca, il Re polacco e Granduca lituano Sigismondo II Augusto si interess\u00f2 particolarmente alle campagne militari russe. L'espansione che si intendeva eseguire in Livonia avrebbe comportato non solo un rafforzamento politico del rivale, ma anche la perdita di rotte commerciali redditizie. Pertanto, Sigismondo sostenne suo cugino Guglielmo di Brandeburgo, arcivescovo di Riga, nei suoi conflitti con Guglielmo di F\u00fcrstenberg, Gran maestro dell'Ordine di Livonia. Sigismondo sperava che la Livonia, proprio come il ducato di Prussia sotto il duca Alberto, avrebbe col tempo proposto di diventare uno stato vassallo dell'Unione polacco-lituana. Ricevendo scarso supporto in Livonia, Guglielmo di Brandeburgo dovette affidarsi in larga misura a alleati esterni. Tra i suoi pochi sostenitori livoniani c'era il \"landmarschall\" Jasper von Munster, con il quale progett\u00f2 un attacco nell'aprile del 1556 ai suoi avversari che avrebbe comportato aiuti militari sia da Sigismondo che da Alberto. Tuttavia, il primo esit\u00f2 nella partecipazione alla schermaglia, temendo che spostando le truppe a nord il Voivodato di Kiev sarebbe rimasto esposto a un attacco russo. Quando F\u00fcrstenberg venne a conoscenza del piano, guid\u00f2 delle truppe nell'arcivescovado di Riga e nel giugno del 1556 cattur\u00f2 le principali roccaforti di Kokenhusen e Ronneburg. Jasper von Munster fugg\u00ec in Lituania, ma Guglielmo di Brandeburgo e Cristoforo di Meclenburgo furono catturati e detenuti ad Adsel e Treiden. Ci\u00f2 diede il via ad una missione diplomatica volta a smuovere i capi scandinavi, tedeschi e polacchi (duchi di Pomerania, re danese, imperatore Ferdinando I e nobili del Sacro Romano Impero) affinch\u00e9 si attivassero per liberare i prigionieri. Una riunione inizialmente convocata a Lubecca per risolvere il conflitto fu programmata per il 1\u00ba aprile 1557 e in seguito cancellata a causa di battibecchi nati tra Sigismondo e gli invitati danesi. Sigismondo sfrutt\u00f2 l'uccisione del suo araldo Lancki da parte come richiesto dal figlio del Gran maestro come pretesto per invadere la parte meridionale di Livonia con un esercito di circa 80.000 unit\u00e0. Costrinse le fazioni interne in lizza in Livonia a riconciliarsi nel suo campo di Pozvol nel settembre del 1557. L\u00ec fu firmato il trattato omonimo, che inaugur\u00f2 un'alleanza difensiva e offensiva reciproca in chiave anti-russa e scaten\u00f2 la prima guerra del nord.\n1558\u20131562: Scioglimento dell'Ordine Livoniano.\nInvasione russa della Livonia.\nIvan IV consider\u00f2 l'accordo di mutua assistenza tra Livoniani e Polonia-Lituania nata dal trattato di Pozvol come una minaccia che giustificasse una presa di posizione netta da parte del neonato Regno russo. Nel 1554, Livonia e Moscovia avevano firmato una tregua di quindici anni in cui Livonia aveva accettato come condizione di non stringere un'alleanza con il Granducato di Lituania. Il 22 gennaio 1558, le truppe russe diedero il via all'invasione di Livonia. Queste furono accolte dai contadini locali come liberatori dal giogo tedesco sulla Livonia. Molte fortezze livoniane si arresero senza resistenza mentre le truppe russe presero Dorpat a maggio, Narva a luglio. per poi assediare Reval. Sostenute da 1.200 lanzichenecchi, 100 cannonieri e numerose munizioni giunte dalla Germania, le forze livoniane ripresero il comando di Wesenberg (Rakvere) e di altre roccaforti precedentemente perdute. I tedeschi riportarono diversi successi anche in territorio russo, senza che per\u00f2 Dorpat, Narva e altre fortezze minori fossero state espugnate. La prima avanzata russa fu guidata dal Khan di Qasim Shahghali, assistito da altri due principi tartari alla testa di una forza che includeva boiardi russi, tartari, cavalieri pomest'e e cosacchi, che a quel tempo erano perlopi\u00f9 membri della fanteria. Ivan guadagn\u00f2 ulteriore terreno nelle campagne avviate durante gli anni 1559 e 1560. Nel gennaio del 1559, le forze russe invasero di nuovo la Livonia. Fu firmata una tregua di sei mesi tra maggio e novembre tra Russia e Livonia poich\u00e9 la prima fu impegnata nella guerra russo-crimeana.\nGalvanizzata dalle terre russe invase, la Livonia cerc\u00f2 appoggio: si rivolse prima, senza successo, all'Imperatore Ferdinando I, quindi alla Polonia e alla Lituania. Il Gran maestro von F\u00fcrstenburg fu destituito dalla sua carica perch\u00e9 tacciato di incompetenza per essere sostituito da Gottardo Kettler. Nel giugno del 1559, i possedimenti livoniani passarono sotto la giurisdizione polacco-lituana a seguito del primo trattato di Vilnius. Il sejm polacco rifiut\u00f2 di ratificarlo, ritenendo che riguardasse solo il Granducato di Lituania. Nel gennaio del 1560, Sigismondo sped\u00ec l'ambasciatore Martin Volodkov alla corte di Ivan a Mosca nel tentativo di fermare la cavalleria russa che ricominci\u00f2 ad imperversare nelle campagne della Livonia.\nI successi russi nacquero per via di una strategia ben congeniata: attacchi e razzie in aree rurali diverse: i moschettieri giocavano un ruolo chiave nel distruggere le fragili difese, spesso in legno, grazie ad un efficace supporto di artiglieria. Le forze dello zar acquisirono importanti fortezze come Fellin (Viljandi), ma mancavano i mezzi per conquistare le principali citt\u00e0 di Riga, Reval o Pernau. I cavalieri livoniani subirono una cocente sconfitta affrontando i russi nella battaglia di Ergeme nell'agosto del 1560. La strada per invadere la Livonia sembrava spianata, ma nessuno si spinse verso le zone pi\u00f9 interne della Lituania: alcuni storici ritengono che tale temporeggiamento sia stato dovuto al fatto che la nobilt\u00e0 russa fosse divisa su quando effettuare l'invasione.\nErik XIV, il nuovo re di Svezia, respinse le richieste di assistenza di Kettler e quelle della Polonia. Il \"Landmeister\" si rivolse cos\u00ec a Sigismondo per chiedere aiuto. L'ordine livoniano, ormai irrimediabilmente indebolito e abbandonato a se stesso, fu sciolto dal secondo Trattato di Vilnius nel 1561. Le terre possedute dagli ex cavalieri portaspada furono secolarizzate in Ducato di Livonia e Ducato di Curlandia e Semigallia e assegnate al Granducato di Lituania. Kettler divenne il primo duca della Curlandia e Semigallia, convertendosi altres\u00ec al luteranesimo. Il trattato includeva il \"Privilegium Sigismundi Augusti\" con il quale Sigismondo garantiva i privilegi precedentemente posseduti dalle fortezze livoniane e dai loro feudatari (il cui \"insieme\" di titoli e poteri era detto \"Indygenat\"), compresa la libert\u00e0 religiosa rispetto alla confessione augustana, e la continuazione della tradizionale amministrazione tedesca. Accettando la libert\u00e0 religiosa si vietava anche qualsiasi regolamentazione dell'ordine protestante per mano di autorit\u00e0 clericali.\nAlcuni membri della nobilt\u00e0 lituana si opposero alla crescente autorit\u00e0 dell'ex Regno di Polonia sul Paese baltico e offrirono la corona lituana a Ivan IV. Lo zar pubblicizz\u00f2 quanto pi\u00f9 possibile questa notizia, sia perch\u00e9 prese sul serio l'offerta, sia perch\u00e9 aveva bisogno di tempo per rafforzare le sue truppe livoniane e la proposta permetteva di spostare le attenzioni generali altrove. Per tutto il 1561, la tregua russo-lituana (con data di cessazione prevista per il 1562) fu rispettata da entrambe le parti.\nRuggini tra danesi e svedesi.\nIn cambio di un prestito e della protezione della corona danese, il 26 settembre 1559 il vescovo Johann von M\u00fcnchhausen firm\u00f2 un documento che conferiva a Federico II di Danimarca il diritto di nominare il vescovo di \u00d6sel \u2013 Wiek: inoltre, i possedimenti della diocesi venivano acquistati al costo di 30.000 talleri. Federico II nomin\u00f2 suo fratello, il duca Magnus di Holstein come vescovo, che si insedi\u00f2 nell'aprile del 1560. Consapevole che le azioni di Magnus creassero problematiche con la Svezia, la Danimarca tent\u00f2 di mediare la pace nella regione. Magnus continu\u00f2 a perseguire i propri interessi forte del sostegno militare della corona, acquisendo la Diocesi di Curlandia (ma senza il consenso di Federico) e cerc\u00f2 di espandersi in Harrien e Wierland (Harjumaa e Virumaa). Tali azioni lo portarono in conflitto diretto con Erik.\nNel 1561 giunsero le forze svedesi e le corporazioni nobili di Harrien \u2013 Wierland e Jerwen (J\u00e4rva) cedettero alla Svezia per formare il Ducato di Estonia. Anche Reval accett\u00f2 il dominio giallobl\u00f9. La Danimarca si era assicurata per secoli il dominio su una grande fetta del Baltico e la politica messa in atto dalla Svezia costituiva una minaccia per i danesi, anche perch\u00e9 sarebbero stati troncati tutti i rapporti commerciali intrattenuti con la Russia. Nel 1561 Federico II si oppose pubblicamente alla presenza degli svedesi a Reval, sottolineando come la regione, per motivi storici, appartenesse alla Danimarca. Dopo che le forze svedesi fecero il loro ingresso a Pernau nel giugno del 1562, Erik XIV e i suoi diplomatici tentarono di studiare delle mosse volte a soggiogare Riga: era chiaro che Sigismondo, ora regnante sulla Livonia, non avrebbe approvato.\nSigismondo mantenne stretti rapporti con il fratello di Erik XIV, Giovanni, duca di Finlandia (in seguito Giovanni III): nell'ottobre del 1562 Giovanni spos\u00f2 la sorella di Sigismondo, Caterina, scongiurando in tal modo ogni eventualit\u00e0 che finisse in sposa a Ivan IV. Proprio quando Erik XIV suggell\u00f2 il matrimonio, questi rimase sconvolto nel sapere che Giovanni aveva prestato a Sigismondo 120.000 \"riksdaler\" divenendo proprietario di sette castelli in Livonia a garanzia del debito. Ne nacque un incidente diplomatico che port\u00f2 alla cattura e alla prigionia di Giovanni nell'agosto del 1563 su ordine di Erik XIV. Perci\u00f2, Sigismondo si alle\u00f2 con la Danimarca e Lubecca contro Erik XIV nell'ottobre dello stesso anno. Il conflitto che ne sorse \u00e8 passato alla storia col nome di guerra delle tre corone.\n1562-1570.\nL'intervento di Danimarca, Svezia, e l'Unione polacco-lituana in Livonia avvi\u00f2 un periodo di lotta per il controllo del Baltico (si parlava a quel tempo di \"dominium maris baltici\"). Mentre i primi 12-24 mesi di guerra furono caratterizzati da intensi combattimenti, si visse un periodo meno vivace dal punto di vista bellico dal 1562 al 1570, anno in cui i combattimenti, ancora una volta, ripresero con molta frequenza. La Danimarca, la Svezia e, in maniera si pur non congruente, l'Unione furono contemporaneamente occupate nella guerra del nord dei sette anni (1563-1570) che ebbe luogo nel Baltico occidentale: la Livonia rimase strategicamente importante. Nel 1562, la Danimarca e la Russia stipularono il Trattato di Mozhaysk, in cui riconoscevano le reciproche rivendicazioni sulla Livonia senza che per\u00f2 questo compromettesse le relazioni pacifiche tra i due paesi. Nel 1564, Svezia e Russia conclusero una tregua di sette anni. Sia Ivan IV che Eric XIV mostrarono segni di disturbo mentale: il primo si ribell\u00f2 contro parte della nobilt\u00e0 Tsardom e gli abitanti della Opri\u010dnina (instaurata nel 1565), lasciando la Russia in uno stato di caos politico e guerra civile.\nGuerra russo-lituana.\nQuando la tregua russo-lituana termin\u00f2 nel 1562, Ivan IV respinse l'offerta di proroga di Sigismondo. Lo zar aveva usato il periodo della tregua per invadere su vasta scala la Livonia, ma si insidi\u00f2 prima in Lituania. Il suo esercito scorrazz\u00f2 per Vicebsk e, dopo una serie di scontri ai confini, conquist\u00f2 Polack nel 1563. Due importanti vittorie lituane giunsero nella battaglia di Ula nel 1564 e a \u010ca\u0161niki (Chashniki) nel 1567. Ivan prov\u00f2 a riguadagnare terreno attraversando citt\u00e0 e villaggi della Livonia centrale, ma fu fermato prima che raggiungesse la costa dalla Lituania. Le sconfitte di Ula e Czasniki, unite alla ribellione fagocitata da Andrej Kurbskij, spinsero lo zar a spostare la sua capitale al Cremlino di Alexandrov: l'opposizione fu repressa dal suo \"oprichniki\".\nAlcuni ambasciatori lasciarono la Lituania alla volta di Mosca nel maggio del 1566. La Lituania era pronta a spartire la Livonia con la Russia, per poi, nel caso, scacciare la Svezia dalla zona. Tuttavia, questa mossa fu percepita dai consiglieri dello zar come un segno di debolezza, i quali suggerirono di conquistare la regione intera, compresa Riga, penetrando in Curlandia, nella Livonia meridionale e a Polotsk. Conquistare Riga e, conseguentemente, l'accesso al fiume Daugava, turb\u00f2 i lituani, poich\u00e9 gran parte del loro commercio dipendeva da quel passaggio, reso pi\u00f9 sicuro con la costruzione di diverse fortificazioni difensive. Ivan ampli\u00f2 le sue richieste a luglio, bramando \u00d6sel, Dorpat e Narva. Non fu raggiunto alcuna intesa e durante i negoziati fu presa una pausa di dieci giorni, durante la quale si tennero vari incontri in Moscovia (inclusa la prima riunione dello \"Zemskij sobor\", l'\"assemblea della terra\") per discutere delle questioni esterne e interne in sospeso. All'interno dell'assemblea, il rappresentante del clero sottoline\u00f2 la necessit\u00e0 di \"non mutare\" lo status Riga (dunque non conquistandola per il momento), mentre i boiardi risultarono meno entusiasti all'idea di giungere ad una pace con la Lituania, notando il pericolo rappresentato da una Polonia e una Lituania unite che avrebbero sicuramente saputo riorganizzarsi e non perdere l'odierna capitale lettone. I colloqui furono quindi interrotti e le ostilit\u00e0 ripresero al ritorno degli ambasciatori in Lituania.\nNel 1569, il trattato di Lublino unific\u00f2 la Polonia e la Lituania in una Confederazione. Il ducato di Livonia, legato alla Lituania in un'unione reale dall'unione di Grodno del 1566, pass\u00f2 sotto la sovranit\u00e0 congiunta polacco-lituana. Nel giugno del 1570 fu firmata una tregua di tre anni con la Russia. Sigimondo II, primo Re e Granduca della Confederazione, mor\u00ec nel 1572 lasciando il trono polacco senza un chiaro successore per la prima volta dal 1382: fu cos\u00ec iniziarono le prime elezioni reali della storia polacca. Alcuni nobili lituani, nel tentativo di mantenere l'autonomia baltica, proposero un candidato russo. Ivan, tuttavia, chiese la restituzione di Kiev, la conversione all'ortodossia del popolo e una monarchia ereditaria alla stregua di quella russa, la cui prima guida sarebbe stata suo figlio F\u00ebdor. L'elettorato respinse queste richieste e scelse invece Enrico III di Valois (\"Henryk Walezy\"), fratello del re Carlo IX di Francia.\nGuerra russo-svedese.\nNel 1564, Svezia e Russia firmarono il trattato di Dorpat, in base al quale la Russia riconobbe la giurisdizione della Svezia su Reval e altre fortificazioni, mentre la Svezia ritenne legittimi i possedimenti gi\u00e0 ottenuti e le pretese della Russia sul resto della Livonia. Fu inoltre sottoscritta una tregua di settennale tra Russia e Svezia nel 1565. Erik XIV fu detronizzato nel 1568 dopo aver ordinato l'esecuzione di diversi nobili (\"Sturemorden\") nel 1567, e fu sostituito dal fratellastro Giovanni III. Ognuna delle due potenze aveva problematiche pi\u00f9 urgenti da dirimere e desiderava evitare una costosa ed estenuante prosecuzione della guerra in Livonia. Ivan IV aveva richiesto la consegna in Moscovia della moglie di Giovanni, la principessa polacco-lituana Caterina Jagellona, poich\u00e9 lo svedese aveva compromesso la gi\u00e0 combinata unione tra lo zar e la Confederazione polacco-lituana. Nel luglio 1569 Giovanni invi\u00f2 una delegazione in Russia guidata da Paolo Juusten, vescovo di \u00c5bo, che arriv\u00f2 a Novgorod a settembre. Prima di arrivare a Mosca, si attese che vi facessero ritorno gli ambasciatori precedentemente inviati da Ivan in Svezia per risolvere la questione Caterina nel 1567. Ivan si rifiut\u00f2 di incontrarsi con la delegazione, costringendola a negoziare invece con il Governatore di Novgorod. Lo zar chiese che gli inviati svedesi salutassero il governatore come se fosse \"il fratello del loro re\", ma Juusten si rifiut\u00f2 di farlo. Il governatore ordin\u00f2 quindi di aggredire la delegazione di Stoccolma, che i loro vestiti e soldi fossero presi e che fossero privati di cibo e bevande e fossero costretti a sfilare nudi per le strade. Sebbene gli svedesi avevano intenzione di recarsi comunque a Mosca, per loro fortuna nello stesso momento Ivan e il suo \"oprichniki\" partirono per assaltare i boiardi di Novgorod, senza tuttavia essere in grado di incontrarlo.\nAl suo ritorno al Cremlino nel maggio del 1570, Ivan rifiut\u00f2 nuovamente di discutere con gli svedesi: inoltre, con la firma di una tregua di tre anni nel giugno 1570 con la Confederazione non temeva pi\u00f9 un conflitto con la Polonia e la Lituania. La Russia considerava la consegna di Caterina come condizione preliminare per qualsiasi accordo, e gli svedesi, spostatisi nel frattempo di nuovo a Novgorod, accettarono di incontrarsi per dibattere sulla questione. Secondo Juusten, durante l'incontro fu chiesto agli svedesi di abbandonare le loro pretese su Reval, fornire 200/300 cavalieri quando Mosca lo avesse ritenuto necessario, pagare 10.000 talleri a titolo di risarcimento, cedere le miniere d'argento finlandesi site vicino al confine con la Russia e consentire allo zar di fregiarsi del titolo di \"Signore di Svezia\". Gli ambasciatori giallobl\u00f9 se ne andarono in seguito a un ultimatum imposto da Ivan secondo cui la Svezia avrebbe dovuto cedere il territorio conquistato in Livonia o sarebbe riesplosa la guerra. Juusten rimase lontano dalla sua casa, forse per tentare nuove negoziazioni, mentre Giovanni respingeva le richieste di Ivan causando la ripresa delle ostilit\u00e0.\nImpatto della guerra dei sette anni del Nord.\nLe dispute tra Danimarca e Svezia portarono, come detto, alla guerra del nord dei sette anni nel 1563, conclusasi nel 1570 con il trattato di Stettino. Combattuta principalmente nella Scandinavia occidentale e meridionale, nel corso della guerra si assistette ad importanti battaglie navali combattute nel Baltico. Quando la fortezza di Varberg, battente bandiera danese, si arrese agli svedesi nel 1565, 150 mercenari danesi sfuggirono al successivo massacro della guarnigione disertarono e passarono nelle file della Svezia. Tra questi vi era il Pontus de la Gardie, che in seguito divenne un importante comandante giallobl\u00f9 nella guerra di Livonia. Anche quest'ultima regione fu colpita dalla campagna navale dell'ammiraglio danese Per Munck, che bombard\u00f2 la Tallinn svedese dal mare nel luglio 1569.\nIl Trattato di Stettino rese la Danimarca molto potente nel Nord Europa, sebbene non riusc\u00ec a ripristinare l'Unione di Kalmar. La serie di condizioni sfavorevoli nate per la Svezia portarono a una serie di conflitti che si concluderanno con la successiva Grande guerra del Nord del 1720. La Svezia accett\u00f2 di rinunciare ai suoi possedimenti in Livonia in cambio di un pagamento da parte dell'Imperatore del Sacro Romano Impero Massimiliano II. Massimiliano non riusc\u00ec, dopo aver accettato, a pagare il risarcimento promesso e perse la sua influenza sugli affari baltici. I termini dell'intesa sulla Livonia proposti furono ignorati e quindi la guerra di Livonia prosegu\u00ec. Se si volesse analizzare la questione da un punto di vista russocentrico, il documento avrebbe consentito alle potenze coinvolte di imbastire un'alleanza contro lo zar Ivan, venendo placate le controversie che avevano interessato gli stati occidentali.\n1570-1577: dominio russo e Regno di Livonia.\nDurante i primi anni del 1570, re Giovanni III di Svezia dovette affrontare un'offensiva russa volta ad attaccare i suoi possedimenti in Estonia. Reval resistette ad un assedio russo e nel 1570 e nel 1571, ma diverse citt\u00e0 minori caddero in mano nemica. Il 23 gennaio un esercito svedese di 700 fanteria e 600 di cavalleria comandate da Clas \u00c5kesson Tott (detto il Vecchio) si scontr\u00f2 con un esercito russo e tartaro di 16.000 uomini sotto il comando di Khan Sain-Bulat nella battaglia di Lode presso Koluvere. L'avanzata russa si concluse con il sacco di Weissenstein (Paide) nel 1573, in occasione del quale, dopo aver espugnato l'insediamento, le truppe arrostirono vivi alcuni capi della guarnigione svedese, incluso il comandante. Ci\u00f2 scaten\u00f2 una campagna di rappresaglie da parte di Giovanni III basata su Wesenberg come punto di partenza, da cui l'esercito part\u00ec nel novembre 1573 con Klas \u00c5kesson Tott al comando generale e Pontus de la Gardie come comandante sul campo. Ci furono anche incursioni russe in Finlandia, tra cui una accaduta a Helsingfors (Helsinki) nel 1572. Successivamente, fu firmata una tregua di due anni su questo fronte nel 1575.\nLa controffensiva di Giovanni III si ferm\u00f2 all'assedio di Wesenberg nel 1574, quando alcuni mercenari scozzesi e tedeschi si rivoltarono l'uno contro l'altro. La causa di queste liti \u00e8 dovuta, secondo gli storici, alle difficolt\u00e0 che avevano esasperato gli uomini nel combattere durante inverni rigidissimi, con particolari sofferenze sorte per la fanteria. La guerra in Livonia rappresent\u00f2 un ingente esborso finanziario per le casse di Stoccolma e alla fine del 1573 i mercenari tedeschi al soldo degli svedesi vantavano un credito pari a circa 200.000 \"riksdaler\". Giovanni III consegn\u00f2 loro i castelli di Hapsal, Leal e Lode come sicurezza, ma quando comprese che nonostante gli sforzi non era in grado di pagare decise di venderli alla Danimarca.\nNel frattempo, gli sforzi di Magnus per assediare Reval, in mano svedese, stavano incontrando difficolt\u00e0: senza il supporto del fratello di Magnus e di Ivan IV, Federico II di Danimarca decise di salpare verso i Paesi baltici. L'attenzione dello zar era focalizzata altrove, mentre la riluttanza di Federico, forse, era dipesa dalla scelta di una politica pacifica che lo spingeva a non sentire la necessit\u00e0 di architettare un piano di invasione della Livonia per conto di Magnus, il cui stato era un vassallo della Russia. L'assedio fu abbandonato nel marzo del 1561, con conseguente intensificazione dell'azione svedese nel Baltico, con l'appoggio passivo di Sigismondo, cognato di Giovanni.\nAllo stesso tempo, i tatari di Crimea devastarono i territori russi, giungendo persino a bruciare e saccheggiare la capitale durante le guerre russo-crimeane. La siccit\u00e0 e le epidemie avevano gravemente colpito l'economia moscovita, mentre la \"opri\u010dnina\" aveva completamente sconvolto la gestione politico-amministrativa. In seguito alla sconfitta delle forze di Crimea e Nogai nel 1572, \"l'opri\u010dnina\" fu abolita e con essa cambi\u00f2 anche il modo in cui, da allora, sarebbero stati composti gli eserciti russi. Ivan IV aveva introdotto una nuova leva in base alla quale si faceva affidamento su decine di migliaia di truppe native, cosacchi e tartari, rinunciando ai mercenari, che talvolta si dimostravano meglio addestrati, come era consueto in Europa.\nLa campagna messa in moto da Ivan raggiunse il culmine nel 1576 quando altri 30.000 soldati russi attraversarono la Livonia nel 1577 e devastarono le aree danesi come rappresaglia per l'acquisizione biancorossa di Hapsal, Leal e Lode. L'influenza danese in Livonia cess\u00f2, poich\u00e9 Federico accett\u00f2 accordi con svedesi e polacchi per porre fine ad ogni legame giurisdizionale su di essa. Le forze inviate dalla Svezia furono assediate a Reval e desistette pure la Livonia centrale fino a D\u00fcnaburg (Daugavpils), formalmente sotto il controllo polacco-lituano come statuto nel trattato di Vilnius del 1561. I territori conquistati si sottomisero a Ivan o al suo vassallo, Magnus, dichiarato monarca del Regno di Livonia nel 1570. Magnus si allontan\u00f2 da Ivan IV durante lo stesso anno, avendo iniziato a appropriarsi di castelli di sua iniziativa, senza consultare lo zar. Nonostante ci\u00f2, Ivan IV fu tollerante quando Kokenhusen (Koknese) si sottomise a Magnus e, per evitare nuovi scontri con l'esercito russo, la citt\u00e0 fu saccheggiata e i comandanti tedeschi giustiziati. La campagna si concentr\u00f2 quindi su Wenden (C\u0113sis, V\u00f5nnu), \"il cuore della Livonia\", che in quanto ex capitale dell'Ordine religioso cavalleresco non era solo importante strategicamente: espugnare il suo castello avrebbe anche assunto un forte impatto simbolico entro i confini lettoni e non solo.\n1577\u20131583: sconfitta della Russia.\nAlleanza e controffensiva svedese e polacco-lituana.\nNel 1576 il principe di Transilvania Stefano I B\u00e1thory divenne re di Polonia e Granduca di Lituania dopo un'elezione assai contestata con l'Imperatore asburgico Massimiliano II. Sia la consorte di Batory Anna Jagellona che Massimiliano II erano stati proclamati come eletti allo stesso trono nel dicembre del 1575, tre giorni di distanza prima di Stefano. La morte prematura di Massimiliano nell'ottobre del 1576 imped\u00ec che la situazione politica evolvesse in qualcosa di peggiore. Batory, desideroso di espellere Ivan IV dalla Livonia, fu contrastato dall'opposizione mossa da Danzica (Gda\u0144sk), che neg\u00f2 la legittimit\u00e0 di Batory forte del sostegno danese. La conseguente guerra di Danzica del 1577 termin\u00f2 solo quando Batory concesse ulteriori diritti di autonomia alla citt\u00e0 in cambio di un pagamento ingentissimo pari a 200.000 z\u0142oty. Con un ulteriore pagamento di 200.000 zloty, Stefano I nomin\u00f2 Giorgio Federico di Brandeburgo-Ansbach come reggente in Prussia e si assicur\u00f2 del supporto militare che quest'ultimo avrebbe dovuto offrire nella campagna pianificata contro la Russia.\nBatory ricevette per\u00f2 solo pochi soldati dai suoi vassalli polacchi e fu costretto a reclutare mercenari, principalmente polacchi, ungheresi, boemi, tedeschi e valacchi. Combatt\u00e9 anche una brigata Szekler separata in Livonia.\nIl re svedese Giovanni III e Stefano Batory si allearono contro Ivan IV nel dicembre del 1577, nonostante i problemi causati dalla morte di Sigismondo: questo evento infatti lasciava insoluta la questione relativa alla ripartizione della dote ereditaria della moglie di Giovanni, Caterina. La Polonia rivendic\u00f2 anch'essa l'intera Livonia, senza riconoscere alcuna pretesa territoriale svedese su di essa. I 120.000 \"riksdaler\" prestati nel 1562 non erano stati ancora rimborsati, nonostante le migliori intenzioni di Sigismondo di risolvere l'obbligazione.\nA novembre, le forze lituane spintesi a nord avevano catturato D\u00fcnaburg, mentre una (quasi paradossale date le ruggini politiche) forza congiunta polacco-svedese aveva conquistato la citt\u00e0 e il castello di Wenden all'inizio del 1578. Le forze russe non riuscirono a riconquistare la citt\u00e0 a febbraio: tale inefficace tentativo fu poi seguito da un'offensiva svedese che colp\u00ec, tra i centri principali, Pernau (P\u00e4rnu), Dorpat e Novgorod. A settembre, Ivan rispose inviando un esercito di 18.000 uomini che ricattur\u00f2 Oberpahlen (P\u00f5ltsamaa) a scapito della Svezia e poi marciarono su Wenden. Giunse l\u00ec, l'esercito russo cinse d'assedio la citt\u00e0, ma non fu in grado i battere i circa 6.000 rinforzi tedeschi, polacchi e svedesi che erano giunti a presidio delle mura. Nell'assedio di Wenden, le perdite russe furono gravi: diversi armamenti e cavalli furono depredari, comportando per Ivan IV la sua prima brutale sconfitta in terra livone.\nBatory fece accelerare l'addestramento e l'arruolamento degli ussari: tale mossa rivoluzion\u00f2 la cavalleria leggera, costruita sulla base del modello ungherese nello schieramento, ma con pesanti armature e lunghe lance, come massa compatta di sfondamento delle linee nemiche. In contemporanea, miglior\u00f2 un sistema di artiglieria gi\u00e0 efficace e reclut\u00f2 dei cosacchi. Batory radun\u00f2 56.000 truppe (di cui 30.000 provenienti dalla Lituania) per il suo primo assalto allo Zarato presso Polack, nell'ambito di una pi\u00f9 ampia campagna. Poich\u00e9 la retroguardia di Ivan presidiava Pskov e Novgorod per scongiurare una possibile invasione svedese, la citt\u00e0 capitol\u00f2 il 30 agosto 1579. Batory nomin\u00f2 quindi un fidato alleato e potente membro della sua corte, Jan Zamoyski, come guida di una forza composta da 48.000 unit\u00e0 (di cui 25.000 lituani): questi si diresse alle porte della fortezza di Velikie Luki e vi penetr\u00f2 con successo il 5 settembre 1580. Senza trovare ulteriori resistenze di una certa entit\u00e0, le guarnigioni site a Sokol, Veli\u017e e Usvjaty si arresero in fretta. Nel 1581, Zamoyski assedi\u00f2 Pskov, una fortezza ben fortificata e fortemente difesa. Tuttavia, il supporto economico delle casse polacche stava scemando e Batory non riusc\u00ec ad attirare le forze russe di stanza in Livonia in campo aperto prima dell'inizio dell'inverno. Temendo il peggio e non rendendosi conto che le forze polacco-lituane erano ormai stremate, Ivan firm\u00f2 l'armistizio di Jam Zapolski.\nIl fallito assedio svedese di Narva nel 1579 port\u00f2 alla nomina del comandante in capo Pontus de la Gardie. Kexholm e Padise furono conquistate dalle forze svedesi nel 1580: l'anno successivo, in concomitanza con la caduta di Wesenberg, un esercito mercenario assunto dagli scandinavi ricattur\u00f2 finalmente la strategica citt\u00e0 di Narva (situata sull'odierno confine tra l'Estonia e la Russia). Tra gli obiettivi delle campagne di Giovanni III, dal momento che poteva essere attaccato sia dalla terra che dal mare, vi fu quello di testare la numericamente considerevole flotta a sua disposizione, ma in seguito alle discussioni sul controllo a lungo termine delle acque non nacque mai una formale alleanza con la Polonia. De La Gardie si rese colpevole di vendicare con delle rappresaglie i precedenti massacri russi: furono 7000 gli uomini uccisi secondo la cronaca contemporanea di Balthasar Russow. Dopo Narva, desistettero anche Ivangorod, Jama e Kopor'e. Siffatte conquiste permisero alla corona di Stoccolma di ottenere numerose terre della Livonia.\nArmistizio di Jam Zapolski e pace di Pljussa.\nLe trattative successive, guidate dal legato pontificio gesuita Antonio Possevino, portarono all'armistizio di Jam Zapolski del 1582 tra la Russia e la Confederazione polacco-lituana. Questa tregua fu una mezza umiliazione per lo zar, in primis perch\u00e9 da lui chiesta. In base all'accordo poi, la Russia avrebbe ceduto tutte le terre livoni che ancora deteneva e la citt\u00e0 di Dorpat alla Confederazione polacco-lituana: inoltre, avrebbe rinunciato a qualsiasi pretesa su Polotsk. Ogni territorio svedese catturato (in particolare Narva) spettava ai russi e Velike Luki sarebbe stata restituita da Batory allo Zarato. Possevino prov\u00f2 con uno sforzo titanico a prendere in considerazione le rivendicazione di Giovanni III, ma quando emerse tale intenzione da parte del gesuita fece immediato seguito il veto di Mosca, probabilmente avallato anche da Batory. L'armistizio, che non valse come un accordo di pace definitivo, era originariamente previsto di durata triennale; fu successivamente esteso fino al 1590, reso valido per un decennio e rinnovato due volte: nel 1591 e nel 1601. Batory fall\u00ec nei suoi tentativi di convincere la Svezia a rinunciare alle sue conquiste in Livonia, in particolare Narva.\nGiovanni III decise di porre fine alla guerra con la Russia quando con lo zar stipul\u00f2 la pace di Pljussa (in russo \"\u041f\u043b\u044e\u0441\u0441\u043a\u043e\u0435 \u043f\u0435\u0440\u0435\u043c\u0438\u0440\u0438\u0435\"; in svedese \"Stillest\u00e5ndsf\u00f6rdrag vid Narva \u00e5 och Plusa\") il 10 agosto 1583. La Russia cedette la maggior parte dell'Ingria, Narva e Ivangorod agli svedesi. Durante i negoziati, la Svezia ebbe pretese non indifferenti sul territorio russo, inclusa Novgorod. Sebbene queste condizioni fossero state probabilmente poste per ottenere il maggior risultato possibile, non \u00e8 del tutto da escludere che si fosse trattato di richieste che rispecchiassero effettivamente le aspirazioni svedesi sulla Russia occidentale.\nConseguenze.\nLa porzione del Ducato di Curlandia e Semigallia postbellico situato a sud del fiume D\u00fcna (Daugava) conobbe un periodo di stabilit\u00e0 politica in virt\u00f9 del Trattato di Vilnius del 1561, successivamente modificato dalla \"Formula regiminis\" e \"Statuta Curlandiae\" (entrambi del 1617), che concedevano ai nobili locali diritti aggiuntivi a discapito del duca. A nord del D\u00fcna, Batory ridusse i privilegi che Sigismondo aveva concesso al ducato di Livonia, considerando i territori riconquistati come bottino di guerra. I privilegi di Riga, riconosciuti e tentati di calpestare per secoli dai cavalieri di Livonia e dal clero, furono ridotti dal trattato di Drohiczyn del 1581. Il polacco sostitu\u00ec gradualmente il tedesco come lingua amministrativa e l'istituzione dei voivodati ridusse l'influenza ancora esercitata dai balto-teutonici. Il clero locale e i Gesuiti in Livonia abbracciarono la controriforma in un processo assistito da Batory, il quale riconsegn\u00f2 alla Chiesa cattolica entrate e propriet\u00e0 confiscate in precedenza dai protestanti e avvi\u00f2 una campagna di reclutamento, in gran parte senza successo, per i coloni cattolici. Nonostante queste misure, la popolazione non si convert\u00ec in massa, mentre nel frattempo diversi possedimenti locali erano stati alienati.\nNel 1590, la pace di Pljussa termin\u00f2 e i combattimenti tra le due potenze firmatarie ripresero con la guerra russo-svedese (1590-1595), conclusasi con la pace di Teusina (in finlandese: \"T\u00e4yssin\u00e4n rauha\"); in base ad essa, la Svezia dovette cedere nuovamente l'Ingria e Kexholm al Regno russo. L'alleanza svedese-polacca inizi\u00f2 a sgretolarsi quando il re polacco e il granduca di Lituania Sigismondo III, che in quanto figlio di Giovanni III di Svezia (morto nel 1592) e Caterina Jagellona era il legittimo pretendente al trono giallobl\u00f9, incontr\u00f2 la resistenza di una fazione capeggiata da suo zio, Carlo di S\u00f6dermanland (in seguito Carlo IX), rivendic\u00f2 per s\u00e9 la corona di Svezia. La nazione divenne Lo scenario di una guerra civile nel 1597, seguita dalla guerra del 1598-1599 contro Sigismondo, che si concluse con la deposizione di quest'ultimo da parte del \" riksdag\" svedese.\nI nobili locali si rivolsero a Carlo IX invocando la sua protezione nel 1600, quando il conflitto si spost\u00f2 in Livonia, dove Sigismondo aveva cercato di incorporare l'Estonia svedese nel ducato di Livonia. Il sovrano espulse le forze polacche dall'Estonia e invase il ducato di Livonia, iniziando una serie di guerre polacco-svedesi. Allo stesso tempo, la Russia fu coinvolta in una guerra civile per sedere sul trono russo vacante (c.d. \"periodo dei torbidi\"), quando nessuno dei tanti pretendenti era riuscito a prevalere. Il conflitto fu intermezzato quando le forze di Stoccolma (che diedero il via agli scontri sopraccitati quando termin\u00f2 la Pace di Pljussa) e quelle polacco-lituane intervennero da diversi punti geografici, queste ultime causando la guerra polacco-moscovita. Le forze di Carlo IX furono espulse dalla Livonia dopo le due sconfitte di maggiore portata ottenute rispettivamente nella battaglia di Kircholm (1605) e quella di Klu\u0161ino. Durante la successiva guerra d'Ingria, il successore di Carlo Gustavo II Adolfo riprese nuovamente possesso dell'Ingria e di Kexholm, le quali furono formalmente cedute alla Svezia ai sensi della Pace di Stolbovo del 1617 assieme alla maggior parte del Ducato di Livonia. Nel 1617, quando la Svezia si riassest\u00f2 dopo la guerra di Kalmar intrapresa contro la Danimarca, furono conquistate diverse citt\u00e0 della Livonia, ma solo Pernau rimase sotto il controllo svedese dopo una controffensiva polacco-lituana: una seconda campagna, scatenata dagli svedesi, arrise a questi ultimi, portando alla cattura di Riga nel 1621 e all'allontanamento dell'esercito polacco-lituano dalla maggior parte della Livonia, dove fu costituita la Livonia svedese. Le forze svedesi avanzarono poi pi\u00f9 a sud attraverso la Prussia reale e la Confederazione fu costretta a riconoscere i meriti svedesi in Livonia nel trattato di Altmark del 1629.\nLa provincia danese di \u00d8sel fu ceduta alla Svezia ai sensi della pace di Br\u00f6msebro del 1645, che pose fine alla guerra di Torstenson, rientrante nella guerra dei Trent'anni. Una simile situazione politica fu ribadita dopo il trattato di Oliva e il trattato di Copenaghen, entrambi del 1660. La situazione rimase invariata fino al 1710, quando l'Estonia e la Livonia si arresero alla Russia durante la grande guerra del Nord: tale modifica territoriale fu poi formalizzata nel trattato di Nystad (1721)."}
{"id": "669505", "revid": "6923", "url": "https://it.wikipedia.org/wiki?curid=669505", "title": "Associazione arma aeronautica", "text": "L'Associazione arma aeronautica \u00e8 una associazione che riunisce i militari in congedo e in servizio dell'Aeronautica Militare italiana, ma \u00e8 aperta anche ai civili e pi\u00f9 in generale ai simpatizzanti del volo, per fini \u00e8 identica all'Associazione nazionale alpini e all'Associazione nazionale marinai d'Italia solo che invece che trattare di storia e tradizioni alpine o marinaresche si concentra sull'area dell'aeronautica militare.\nCreata con lo scopo di preservare e tramandare la cultura aeronautica italiana, venne fondata a Torino il 29 febbraio 1952 e venne eretta ente morale con il DPR n.575 del 1955.\nLa sede nazionale \u00e8 a Roma, ma sono presenti sedi distaccate in tutta Italia e in molti paesi esteri.\nL'Associazione \u00e8 costituita da circa 250 sezioni locali e da nuclei. Per ogni sezione \u00e8 eletto un presidente ed un consiglio direttivo da parte dei soci riuniti in assemblea. Tali nomine restano in carica quattro anni.\nFra le varie attivit\u00e0, sono previste almeno due visite di aggiornamento presso gli aeroporti o installazioni dell'Aeronautica Militare e suoi istituti, nonch\u00e9 visite presso i vari enti navali della Marina Militare o installazioni dell'Esercito Italiano.\nL'Associazione arma aeronautica fa parte del Consiglio nazionale permanente delle associazioni d'arma, denominato ASSOARMA."}
{"id": "669528", "revid": "287204", "url": "https://it.wikipedia.org/wiki?curid=669528", "title": "Apple IIc", "text": ""}
{"id": "669529", "revid": "22475", "url": "https://it.wikipedia.org/wiki?curid=669529", "title": "What's Going On (album Marvin Gaye)", "text": "What's Going On \u00e8 un album del cantante statunitense Marvin Gaye, pubblicato nel 1971 dall'etichetta discografica Tamla-Motown Records.\nNel 2020 la rivista \"Rolling Stone\" l'ha inserito al 1\u00ba posto della sua lista dei 500 migliori album di sempre (in precedenza era in 6\u00aa posizione).\nDescrizione.\nL'album tratta temi come l'abuso di droga, la povert\u00e0 e la guerra del Vietnam, e per questo inaugur\u00f2 un nuovo corso nella musica soul. Viene considerato una sorta di concept album, dato che alcune tracce fanno da introduzione alla successiva. Viene anche catalogato come album \"Song Cycle\", perch\u00e9 la traccia finale riprende la traccia iniziale dell'album. I temi trattati sono interpretati dal punto di vista dei veterani della guerra del Vietnam, che fatto ritorno a casa non vedono altro che ingiustizia, sofferenza ed odio.\nIl successo commerciale e critico dell'album fu immediato. Rimase per oltre un anno nella classifica degli album pop di \"Billboard\" , diventando cos\u00ec l'album del cantante con le migliori vendite fino a quel momento. Inoltre \"What's Going On\" ricevette anche i migliori giudizi da varie riviste musicali e non, tra le quali \"Time\", \"Rolling Stone\" (per il quale divent\u00f2 \"Album dell'anno\"), \"The New York Times\" e \"Billboard\", che gli attribu\u00ec il \"Billboard Trendsetter Award\" del 1971. Dal 2003 \u00e8 entrato a far parte della lista dei 500 migliori album secondo Rolling Stone, posizionandosi al numero 6 (poi salito al primo posto nell'aggiornamento del 2020), e la title track si posizion\u00f2 invece alla posizione numero 4 nella lista delle 500 migliori canzoni di tutti i tempi. Un sondaggio del 1999 condotto dal giornale inglese \"Guardian/Observer\" lo nomin\u00f2 \"Miglior album del XX secolo\".\nNel 1997, \"What's Going On\" si posizion\u00f2 al numero 17 della classifica dei migliori album di tutti i tempi secondo il sondaggio \"Music of the Millennium\", condotto da HMV, Channel 4, \"The Guardian\" e Classic FM. Nel 1998 i lettori della rivista \"Q\" posizionarono l'album al numero 97, mentre nel 2003 VH1 lo posizion\u00f2 al numero 4. Infine sempre nel 2003, \u00e8 stato uno dei 50 album scelti per essere inseriti nella The Library of Congress' National Recording.\nNegli anni successivi molti artisti di generi musicali differenti si cimentarono in cover di pezzi dell'album, tra questi ricordiamo Aretha Franklin (\"Wholly Holy\" in \"Amazing Grace\") e Donny Hathaway (\"What's Going On\" in \"Donny Hathaway in performance\") nel 1972. \"Mercy Mercy Me\" compare come b-side nel singolo dei The Strokes \"You Only Live Once\" del 2006 e anche nell'album di Craig David \"Signed Sealed Delivered\" del 2010.\nAntefatto.\nAlla fine degli anni sessanta, Marvin Gaye era caduto in una profonda crisi personale sfociata in depressione a seguito della diagnosi di tumore al cervello che era stata fatta alla sua collega Tammi Terrell, al fallimento del suo matrimonio con Anna Gordy, alla crescente dipendenza dalla cocaina, ai problemi con il fisco e ai dissidi con la Motown Records, l'etichetta per la quale aveva firmato nel 1961. Una sera, mentre si trovava a Detroit, Gaye tent\u00f2 il suicidio, ma fu fermato dal padre di Berry Gordy.\nIn questo periodo, Marvin Gaye cominci\u00f2 a sperimentare maggiore successo a livello internazionale sia come artista solista con singoli quali \"I Heard It Through the Grapevine\" e \"Too Busy Thinking About My Baby\" sia come duo insieme a Tammi Terrell, ma Gaye disse che all'epoca sentiva di \"non meritare\" il successo, in quanto si sentiva un pupazzo, un burattino nelle mani di Berry e Anna. Nel marzo 1970, la Terrell mor\u00ec a causa delle conseguenze di un tumore al cervello. Il cantante rispose alla morte della collega rifiutandosi di esibirsi dal vivo per diversi anni. Nel gennaio 1970, la Motown pubblic\u00f2 il successivo album di Gaye, \"That's the Way Love Is\", ma lui si rifiut\u00f2 di promuovere il disco, scegliendo di restarsene a casa. Durante questo periodo di reclusione, Gaye si fece crescere la barba, e preferiva indossare tute da ginnastica invece di abiti e maglioni. Inoltre si riavvicin\u00f2 alla spiritualit\u00e0 e assistette a svariati concerti della Detroit Symphony Orchestra. Nella primavera del 1970, Gaye tent\u00f2 anche di intraprendere la carriera di giocatore di football americano professionista per la squadra dei Detroit Lions nella NFL, allenandosi con gli Eastern Michigan Eagles. Tuttavia, ogni suo tentativo si ferm\u00f2 dopo che il proprietario della squadra lo avvis\u00f2 che qualsiasi infortunio futuro ne avrebbe pregiudicato la carriera. Gaye rimase in rapporti di amicizia con i giocatori dei Lions, Mel Farr, Charlie Sanders e Lem Barney, e divenne amico anche della stella dei Detroit Pistons Dave Bing.\nConcezione.\nMentre era in viaggio sul tour bus con i Four Tops il 15 maggio 1969, Renaldo \"Obie\" Benson assistette a un atto di brutalit\u00e0 poliziesca e violenza commesso ai danni di manifestanti contro la guerra del Vietnam che stavano manifestando a Berkeley. Successivamente Benson raccont\u00f2 allo scrittore Ben Edmonds: \u00abVidi tutto ci\u00f2 e cominciai a chiedermi \"cosa sta succedendo?\". Una domanda tir\u00f2 l'altra. Perch\u00e9 stanno mandando i ragazzi oltreoceano lontano dalle loro famiglie? Perch\u00e9 picchiano i loro stessi ragazzi in strada?\u00bb. Tornando a Detroit, il compositore della Motown Al Cleveland scrisse una canzone basata sulle sue conversazioni con Benson circa quello che aveva visto a Berkeley. Benson propose la canzone ai Four Tops ma la band decise di rifiutare il pezzo. Benson dichiar\u00f2: \u00abI miei compagni mi dissero che era una canzone di protesta. Io risposi: \"no ragazzi, \u00e8 una canzone d'amore, sull'amore e la comprensione. Non sto protestando. Voglio solo sapere cosa sta accadendo\"\u00bb.\nBenson offr\u00ec la canzone a Marvin Gaye durante una partita di golf. Poi gli suon\u00f2 il pezzo alla chitarra a casa sua, e Gaye sent\u00ec che l'atmosfera del brano sarebbe stata perfetta per gli Originals. Alla fine Benson lo convinse ad incidere lui stesso la canzone. Il cantante per\u00f2 pretese di essere accreditato parzialmente della composizione del brano, e Benson acconsent\u00ec. Gaye aggiunse una nuova melodia e nuove strofe, volendo esprimere il proprio punto di vista personale. All'epoca, egli era rimasto molto colpito dalla corrispondenza con il fratello dopo che questi era tornato dal Vietnam, circa il trattamento riservato ai reduci di guerra.\nGaye si disse anche profondamente afflitto dalle piaghe sociali che affliggevano gli Stati Uniti dell'epoca, e nel 1969 aveva voluto reinterpretare la canzone \"Abraham, Martin &amp; John\". Egli cit\u00f2 inoltre i disordini di Watts del 1965 come episodio cruciale nella sua vita, quando si domand\u00f2: \u00abCon il mondo che sta esplodendo intorno a me, come posso pretendere di andare avanti cantando canzoni d'amore?\u00bb. Una notte, telefon\u00f2 a Berry Gordy comunicandogli la sua idea di incidere un album di protesta, ma Gordy lo smont\u00f2 dicendogli: \u00abMarvin, non essere ridicolo. Stai portando le cose troppo in la'\u00bb.\nIn un'intervista concessa alla rivista \"Rolling Stone\", Marvin Gaye discusse ci\u00f2 che aveva plasmato la sua visione di temi pi\u00f9 socialmente consapevoli nella musica e nell'ideazione del suo undicesimo album di studio:\nRegistrazione.\nIl 1\u00ba giugno 1970, Gaye entr\u00f2 negli studi Hitsville U.S.A. della Motown per incidere la traccia \"What's Going On\". Immediatamente dopo essere venuti a conoscenza della canzone, alcuni musicisti della Motown, conosciuti con il nome The Funk Brothers, notarono il differente approccio utilizzato da Gaye rispetto a quello delle sue precedenti incisioni per la Motown. I membri dei Funk Brothers Jack Ashford, James Jamerson ed Eddie Brown parteciparono alla sessione di registrazione. Jamerson fu portato in studio da Gaye che lo aveva visto suonare in una band blues in un locale. Eli Fontaine, il sassofonista di \"Baby, I'm For Real\", prese parte anche lui alla registrazione. Jamerson, che non riusciva a stare seduto sulla sedia poich\u00e9 arriv\u00f2 in studio alla sessione completamente ubriaco, suon\u00f2 le sue linee di basso, scritte per lui dall'arrangiatore David Van De Pitte, sdraiato sul pavimento. Il riff di sax contralto suonato da Fontaine nella canzone fu un caso fortuito. Quando Gaye ascolt\u00f2 il nastro demo di Fontaine, che era semplicemente una prova, decise all'istante che il riff era il modo ideale per iniziare il brano. Quando Fontaine disse che stava \"solamente scaldandosi\", Marvin Gaye si disse contento del risultato, rispondendo: \u00abBeh, ti riscaldi in maniera squisita. Grazie\u00bb.\nL'atmosfera della sessione dell'incisione del singolo \u00e8 stata descritta \"piena di fumate di marijuana e giri di scotch\". La caratteristica traccia vocale multi-stratificata di Gaye fu dovuta inizialmente a un errore dei fonici Steve Smith e Kenneth Sands. Sands spieg\u00f2 in seguito che Gaye gli aveva chiesto di portargli le due take delle tracce vocali provate per \"What's Going On\" cos\u00ec da decidere quale usare nella canzone. Smith e Sands mixarono accidentalmente insieme le due tracce. Gaye rest\u00f2 soddisfatto del risultato finale e decise di impiegare tale tecnica in tutto l'album.\nIn settembre, Gaye fece sentire \"What's Going On\" a Berry Gordy mentre si trovava in California. Secondo alcuni resoconti, a Gordy la canzone non piacque, e la defin\u00ec addirittura \"la cosa peggiore che avesse mai sentito in vita sua\". Come risultato, Gaye minacci\u00f2 di entrare in sciopero fino a quando Gordy non avesse cambiato opinione. Gordy stesso ha negato questa versione, affermando di aver sempre amato l'atmosfera jazz del brano, anche se mise in guardia Gaye che la sonorit\u00e0 era un po' troppo fuori moda rispetto ai tempi e che temeva potesse alienarsi una parte del suo pubblico facendo uscire una canzone \"politica\". Gaye continu\u00f2 a registrare le sue proprie composizioni in questo periodo, alcune delle quali andranno a costituire il suo album del 1973, \"Let's Get It On\". Il dirigente della Motown Harry Balk ricorda di aver cercato di convincere Gordy a pubblicare la canzone per fine anno, ma che lui gli rispose: \u00abQuella cosa alla Dizzy Gillespie nel mezzo, quel cantato scat, \u00e8 roba vecchia\u00bb.\nGrazie all'aiuto del responsabile vendite della Motown Barney Ales, Harry Balk riusc\u00ec a far uscire la canzone come singolo il 20 gennaio 1971, vendendo 100,000 copie senza che Gordy lo sapesse. Alla sua pubblicazione, la canzone si rivel\u00f2 un successo negli Stati Uniti raggiungendo la vetta della classifica Hot Soul Singles Chart, e la posizione numero 2 nella \"Billboard\" Hot 100. Sorpreso dalla notizia, Gordy si rec\u00f2 a casa di Gaye per discutere l'incisione di un album intero, dandogli piena libert\u00e0 creativa a patto che finisse il disco entro 30 giorni, prima della fine di marzo. Gaye torn\u00f2 agli studi Hitsville per registrare il resto di \"What's Going On\", che complet\u00f2 in appena 10 giorni lavorativi tra il 1\u00ba e il 10 marzo. Le sovraincisioni furono effettuate presso gli Hitsville (Studio A), mentre le sezioni archi, fiati, voce solista e cori furono incisi al Golden World (Studio B).\nIl missaggio originale dell'album, registrato a Detroit sia negli Hitsville sia al Golden World e anche presso gli United Sound Studios, fu completato il 5 aprile 1971. Quando Gordy ascolt\u00f2 il risultato finale, si disse preoccupato dal fatto che non ci fossero altri singoli di successo sull'album.\nMusica e testi.\nLe traccia d'apertura \"What's Going On\" \u00e8 in possesso di forti influenze derivanti dalla musica jazz, gospel e classica orchestrale. Il recensore Eric Henderson di \"Slant\" dichiar\u00f2 che la title track ha un tono \"comprensibilmente triste\" in risposta al fallimento dei movimenti di controcultura della fine degli anni sessanta. Henderson scrisse anche che \"la scelta di Gaye di enfatizzare l'umanit\u00e0 nella sua forma pi\u00f9 caritatevole piuttosto che dipingere immagini cupe di distruzione e disillusione \u00e8 caratteristica dell'album che segue.\"\n\"What's Going On\" \u00e8 immediatamente seguita nel flusso dalla seconda traccia, \"What's Happening Brother\", un brano dedicato da Gaye a suo fratello Frankie, nel quale Marvin Gaye tenta di spiegare la disillusione dei veterani di guerra tornati alla vita civile e il loro distacco dalla societ\u00e0. \"Flyin' High (In the Friendly Sky)\", che prende il titolo dal motto della United Airlines, \"Fly the friendly skies\", tratta della dipendenza da eroina. La strofa: \"\u00abI know, I'm hooked my friend, to the boy, who makes slaves out of men\u00bb\", si riferisce all'eroina con il termine gergale \"boy\", parola in \"slang\" per \"droga\". \"Save the Children\" \u00e8 un accorato appello emotivo ad aiutare i bambini svantaggiati, con il cupo avvertimento: \"\u00abWho really cares/who's willing to try/to save a world/that is destined to die?\u00bb\" (\"A chi importa davvero/chi \u00e8 disposto a provare/a salvare un mondo/che \u00e8 destinato a morire?\"). Una versione tronca di \"God Is Love\" segue \"Save the Children\" e fa riferimento a Dio.\n\"Mercy Mercy Me (The Ecology)\" \u00e8 un'altra supplica emozionale, questa volta in favore della natura, pervasa da fervore ecologista ante litteram. Secondo Earl Van Dyke, all'epoca Berry Gordy non conosceva il significato della parola \"ecologia\" e fu necessario spiegargli cosa volesse dire. La canzone contiene un memorabile riff di sax tenore da parte di Wild Bill Moore. \"Right On\" \u00e8 una lunga jam session della durata di sette minuti, influenzata dalla musica fusion ed incentrata sull'anima divisa in due di Gaye che canta in falsetto: \"\u00abIf you let me, I will take you to live where love is King\u00bb\" (\"Se me lo permetti, ti porter\u00f2 a vivere dove l'amore regna sovrano\") dopo aver dichiarato: \"\u00abTrue love can conquer hate every time\u00bb\" (\"Il vero amore pu\u00f2 sconfiggere l'odio sempre\"). \"Wholy Holy\" segue la falsariga di \"God Is Love\" come un appello gospel per avvertire la gente di \"stare insieme\" per \"proclamare l'amore come [nostra] salvezza\". La traccia finale, \"Inner City Blues (Make Me Wanna Holler)\", parla della povert\u00e0 nelle citt\u00e0, con l'accompagnamento minimalista in sottofondo di un'oscura atmosfera funk orientata al blues, con delle linee di basso composte e suonate da Bob Babbitt, che suona anche in \"Mercy Mercy Me\" (Jamerson suon\u00f2 sul resto dell'album). L'uso stilistico nell'intero album di un ciclo di canzoni gli ha dato un aspetto coeso che lo ha fatto definire uno dei primi \"concept album\" di R&amp;B, descritto come \"un esperimento rivoluzionario nel raccogliere una suite pseudo-classica di canzoni a flusso libero\".\nDavid Hepworth descrisse l'album come \"un disco jazz non solo perch\u00e9 aveva modi jazz ed era infarcito di archi e impiegava conga e triangolo come forma prominente di percussioni ... ma anche jazz nel senso che ... suona come un lungo unico brano\". The Absolute Sound descrisse il disco \"un brillante \"song-cycle\" di soul psichedelico\".\nPubblicazione ed accoglienza.\nIl 21 maggio 1971, \"What's Going On\" divenne il primo album discografico di Marvin Gaye a entrare nella top ten della classifica \"Billboard\" Top LPs, raggiungendo la sesta posizione, restando in classifica per pi\u00f9 di un anno, vendendo oltre due milioni di copie entro dodici mesi dalla sua pubblicazione, e diventando l'album di maggior successo della Motown Records fino a quel punto. Fu anche il secondo album di Gaye a raggiungere la vetta della classifica Soul LPs di \"Billboard\". La title track, pubblicata su singolo nel gennaio 1971, vendette oltre 200,000 copie nella prima settimana e alla fine arriv\u00f2 a due milioni e mezzo di copie vendute entro la fine dell'anno. Trascorse diverse settimane alla posizione numero 2 della \"Billboard\" Hot 100 dietro a \"Joy to the World\" dei Three Dog Night, e pass\u00f2 cinque settimane in testa alla classifica Soul Singles tra il 27 marzo e il 24 aprile 1971.\nIl singolo successivo, \"Mercy Mercy Me (The Ecology)\", raggiunse la quarta posizione nella Hot 100, e la prima nella classifica R&amp;B. Terzo ed ultimo singolo fu il brano \"Inner City Blues (Make Me Wanna Holler)\", che raggiunse la nona posizione della Hot 100, mentre and\u00f2 in vetta nella classifica R&amp;B, rendendo Gaye di fatto il primo artista maschile a piazzare tre singoli estratti dallo stesso album nella top ten della classifica Hot 100. Tuttavia, l'album ebbe un modesto riscontro commerciale in Europa e Canada.\nCritica.\n\"What's Going On\" fu generalmente ben accolto dalla critica dell'epoca. Scrivendo su \"Rolling Stone\" nel 1971, Vince Aletti lod\u00f2 l'approccio di Gaye verso tematiche sociali e politiche, sorprendendosi che la Motown avesse pubblicato un album del genere. In una recensione congiunta di \"What's Going On\" e \"Where I'm Coming From\" di Stevie Wonder, Aletti scrisse: \u00abGli album ambiziosi e personali possono essere un eccesso sul mercato altrove, ma alla Motown sono qualcosa di nuovo; ... l'album nel suo insieme ha la precedenza, assorbendo i propri difetti. Ci sono pochissimi artisti che possono portare a termine un progetto come questo. Ho sempre ammirato Marvin Gaye, ma non mi aspettavo che sarebbe stato uno di questi. Credo di averlo seriamente sottovalutato. Non succeder\u00e0 pi\u00f9\u00bb. \"Billboard\" descrisse il disco \"un incrocio tra Curtis Mayfield e quel vecchio \"sound\" Motown, che surclassa qualsiasi altra cosa fatta da Gaye in precedenza\". La rivista \"Time\" lo defin\u00ec una \"grande, melodicamente abile suite di pop sinfonico\". Il critico musicale del \"Village Voice\" Robert Christgau rest\u00f2 meno impressionato. Scrivendo nella sua \"\" (1981), egli considerava l'album sia una \"dichiarazione personale rivoluzionaria\" sia un \"prodotto commerciale\" di Berry Gordy, innescato da tre singoli molto originali ma rovinato altrove dalla musica indistinta e dall'uso indulgente degli arrangiamenti orchestrali di David Van De Pitte, che Christgau defin\u00ec \"il tipo pi\u00f9 scadente di musica da sottofondo cinematografico\".\nSecondo Paul Gambaccini, la morte violenta di Gaye nel 1984 favor\u00ec una rivalutazione critica dell'album, e molti recensori da allora l'hanno definito un importante capolavoro della musica popolare. In MusicHound R&amp;B (1998), Gary Graff scrisse che \"What's Going On\" \"non era solo un grande album di Gaye ma anche uno dei pi\u00f9 grandi album di musica pop di sempre\", e \"Rolling Stone\" nel 2012 gli diede il merito di aver \"rivoluzionato la \"black music\"\". David Katz di BBC Music descrisse il disco \"uno dei migliori album di tutti i tempi, e niente di meno di un capolavoro\", paragonandolo a \"Kind of Blue\" di Miles Davis nel jazz. Nella sua recensione del 1994 della ristampa dell'album, Greg Kot del \"Chicago Tribune\" descrisse \"What's Going On\" \"il primo album di soul music che possa essere definito arte, una risposta urbana al misticismo celtico di \"Astral Weeks\" di Van Morrison, al pop psichedelico di \"Sgt. Pepper's Lonely Hearts Club Band\" dei Beatles [e] al blues ricablato di \"Highway 61 Revisited\" di Bob Dylan\". In controtendenza, Richie Unterberger, scrivendo in \"The Rough Guide to Rock\" (2003), trov\u00f2 che l'album fosse un po' troppo sopravvalutato, perch\u00e9 molta della sua \"serpeggiante introspezione\" impallidisce a confronto dei tre singoli estratti da esso."}
{"id": "669534", "revid": "57872", "url": "https://it.wikipedia.org/wiki?curid=669534", "title": "Cicogna", "text": ""}
{"id": "669538", "revid": "485872", "url": "https://it.wikipedia.org/wiki?curid=669538", "title": "Freedb", "text": "Freedb \u00e8 un database contenente liste di brani di compact disc, i cui contenuti sottostanno alle regolamentazioni della GNU General Public License.\nEra originariamente basato su di un altro database, il CDDB (Compact Disc DataBase), che pi\u00f9 tardi fu commercializzato. Al 24 aprile 2006, il database \u00e8 utilizzato da oltre 2 milioni di CD. Per cercare informazioni sul CD su Internet, un client elabora una ID disco quasi totalmente unica, e poi esamina il database. Se il disco \u00e8 nel database, il client \u00e8 in grado di recuperare e mostrare l'artista, il titolo dell'album, la lista dei brani ed alcune informazioni musicali.\nSviluppo.\nIl software originale del CDDB era stato distribuito sotto la GNU General Public License, e molte persone avevano inserito le informazioni sui propri CD senza farsi pagare nulla, pensando che il servizio sarebbe rimasto gratis. La licenza venne per\u00f2 in seguito cambiata, e alcuni programmatori si lamentarono che la nuova licenza includeva alcuni termini di contratto che non potevano accettare: se uno avesse voluto accedere al CDDB, non gli era permesso visualizzare altri database simili (come freedb), e ogni programma utilizzante una ricerca CDDB doveva mostrare il logo CDDB mentre effettuava la ricerca.\nNel marzo 2001 CDDB band\u00ec tutte le applicazioni senza licenza dall'accesso al loro database. Nuove licenze per CDDB1 (la versione originale di CDDB) non erano pi\u00f9 disponibili, poich\u00e9 Gracenote voleva obbligare i programmatori a cambiare con CDDB2 (una nuova versione incompatibile con CDDB1 e quindi con freedb).\nIl cambio di licenza motiv\u00f2 il progetto freedb, che \u00e8 intenzionato a rimanere gratis e libero.\nIl 1\u00ba luglio 2006, due dei principali sviluppatori di freedb si sono licenziati. Nonostante questo abbia creato molta preoccupazione sul futuro del progetto, il 7 luglio 2006 \u00e8 stato annunciato che erano in corso alcuni piani che avrebbero quasi sicuramente trovato un nuovo posto per freedb, e che avrebbe continuato ad operare come prima.\nIl 4 ottobre 2006, il proprietario di freedb ha annunciato che la MAGIX aveva acquisito freedb.\nUn altro progetto part\u00ec dal cambio di licenza (e da allora si \u00e8 espanso dall'essere un semplice database di CD), chiamato MusicBrainz.\nFreedb viene utilizzato principalmente nei cataloghi dei lettore multimediale, negli etichettatori audio e nei software di estrazione audio. Dalla versione 6 del protocollo freedb, questo accetta e restituisce dati UTF-8.\nIl servizio \u00e8 stato chiuso il 31 marzo 2020, e attualmente il sito freedb.org rimanda a quello di MAGIX .\nI software che usava freedb per identificare i CD audio possono essere configurati per usare gnudb o altre alternative (ad esempio sul forum hydrogenaud.io viene suggerito di usare il databease freedb sul sito dbpoweramp ,http://freedb.dbpoweramp.com:80/~cddb/cddb.cgi)"}
{"id": "669542", "revid": "122260224", "url": "https://it.wikipedia.org/wiki?curid=669542", "title": "Partito Comunista d'Italia", "text": "Partito Comunista d'Italia \u00e8 stata la denominazione con la quale il Partito Comunista Italiano fu inizialmente attivo dal 1921 al 1926 e clandestinamente fino al 1943, quando riprese l'attivit\u00e0 legale con la nuova denominazione.\nIl Partito Comunista d'Italia (PCd'I) venne fondato il 21 gennaio 1921 a Livorno come sezione italiana dell'Internazionale Comunista in seguito al biennio rosso, alla rivoluzione d'ottobre e alla separazione dell'ala di sinistra del Partito Socialista Italiano guidata da Nicola Bombacci, Amadeo Bordiga, Onorato Damen, Bruno Fortichiari, Antonio Gramsci e Umberto Terracini al XVII Congresso Socialista.\nAvente sede a Milano nella palazzina di Porta Venezia, il PCd'I ebbe come organo di stampa quotidiano centrale \"Il Comunista\" fino al 1922 e dal 1924 \"l'Unit\u00e0\". \nOrigini.\nIl II Congresso dell'Internazionale Comunista fra luglio e agosto del 1920 decide che i suoi membri avrebbero dovuto sottoscrivere ventuno condizioni che prevedevano in particolare l'espulsione di ogni riformista e il mutamento di nome dei partiti in \u00abPartito Comunista\u00bb. In particolare il documento stabiliva: \u00abLa stampa periodica e non periodica e tutte le pubblicazioni di partito debbono essere completamente subordinate alla direzione del partito, [...] \u00e8 necessario bollare a fuoco, in modo sistematico e implacabile, non soltanto la borghesia ma anche i suoi complici, i riformisti di qualunque sfumatura. [...] [\u00c8] assolutamente necessario combinare l'attivit\u00e0 legale con quella clandestina. [...] [I]l partito comunista sar\u00e0 in grado di compiere il proprio dovere soltanto se sar\u00e0 organizzato il pi\u00f9 possibile centralisticamente, se in esso dominer\u00e0 una disciplina ferrea\u00bb. Alla fine del Congresso il 27 agosto il presidente del Comintern Grigorij Evseevi\u010d Zinov'ev con Nikolaj Ivanovi\u010d Bucharin e Vladimir Lenin inviavano al Partito Socialista Italiano (PSI) e a \u00abtutto il proletariato rivoluzionario\u00bb italiano l'invito a discutere al pi\u00f9 presto in un Congresso le ventuno condizioni. L'appello \u00e8 pubblicato in Italia solo il 30 ottobre su \"L'Ordine Nuovo\", quindicinale socialista torinese diretto da Antonio Gramsci.\nIl 15 ottobre 1920 a Milano ha luogo una conferenza di tutti coloro che accettano senza riserve le ventuno condizioni dell'Internazionale Comunista. Si incontrano cos\u00ec gli astensionisti vicini ad Amadeo Bordiga, gli ordinovisti di Gramsci e massimalisti terzinternazionalisti come Egidio Gennari, Bruno Fortichiari e Francesco Misiano. La conferenza si conclude con l'approvazione del manifesto \"Ai Compagni e alle Sezioni del Partito Socialista Italiano\". Il manifesto si conclude con la proposta del cosiddetto programma di Milano in dieci punti sottoscritto da Gramsci, Bordiga, Fortichiari, Misiano, Umberto Terracini e Luigi Polano, segretario della Federazione Giovanile Socialista Italiana (FGSI). Nasce cos\u00ec la frazione comunista del PSI.\nPochi giorni dopo inizia a circolare la cosiddetta circolare Marabini-Graziadei che prova a far da ponte tra la frazione comunista e i massimalisti pi\u00f9 anziani e titubanti a cambiare nome al PSI, proponendo il compromesso di Partito Socialista Comunista d'Italia. Si arriva cos\u00ec a Imola, dove la frazione comunista e il gruppo vicino a Marabini e Graziadei tengono un convegno pre-congressuale il 28 e 29 novembre. Nonostante frizioni e distanze che rischiano di far naufragare l'incontro si redige la mozione comunista per il XVII Congresso socialista. La mozione \u00e8 approvata all'unanimit\u00e0 grazie a una serie di reciproche rinunce in cui gli astensionisti bordighiani rinunciavano alla pregiudiziale anti-elezionista promettendo al contempo il proprio autoscioglimento e si stabiliva che la mozione di Imola era immodificabile e quindi al riparo da accordi dell'ultim'ora.\nDa questo momento in poi iniziano due mesi non di semplice battaglia congressuale, ma di vera e propria costruzione di una corrente nazionale pronta a trasformarsi in partito, se come ci si aspetta il centro vicino al massimalista Giacinto Menotti Serrati non espelle i riformisti di Filippo Turati riuniti nella corrente detta di concentrazione.\nNel comitato della frazione comunista troviamo Gramsci, Bordiga, Fortichiari, Misiano, Polano, Repossi e Terracini.\nProgramma di Milano.\nI dieci punti su cui si form\u00f2 il programma politico del partito sono i seguenti: \nPrimo Congresso.\nDopo sei giorni di discussioni il 21 gennaio 1921 al teatro Goldoni di Livorno il presidente del Congresso socialista Giovanni Bacci comunica l'esito della consultazione:\nA nome della mozione comunista, Bordiga dichiara che il PSI si \u00e8 dunque posto fuori dal Comintern e invita chi ha votato la mozione di Imola a confluire al teatro San Marco per costituire il Partito Comunista d'Italia: avviene cos\u00ec la scissione di Livorno.\nIl I Congresso del PCd'I non dura molto, ma \u00e8 pi\u00f9 la passerella di comunisti italiani e stranieri (come Jules Humbert-Droz per la Svizzera) e vede Fortichiari proporre lo scioglimento della frazione comunista perch\u00e9 \u00abha esaurito il suo compito\u00bb, Ortensia Bordiga portare il saluto delle donne comuniste e Polano annunciare che la FGSI aderisce al nuovo partito. Il 27 gennaio seguente al Congresso di Firenze la FGSI quasi all'unanimit\u00e0 muta nome in Federazione Giovanile Comunista Italiana. Nel pomeriggio del 21 gennaio \u00e8 poi approvato il nuovo statuto che introduce la disliplina ferrea e centralizzata di partito come sempre auspicato da Lenin. Il nuovo Comitato Centrale conta quindici membri, di cui cinque costituiscono il Comitato Esecutivo che risiede a Milano e continua a pubblicare il bisettimanale \"Il Comunista\", dall'11 ottobre successivo quotidiano del partito.\nNel Comitato Esecutivo del Pcd'I il lavoro \u00e8 collegiale, ma \u00e8 evidente che il capo indiscusso \u00e8 Bordiga, che con Terracini e Ruggero Grieco costituisce il nucleo politico e organizzativo vero e proprio mentre Repossi dirige il Comitato Sindacale e a Fortichiari va il cosiddetto \u00abUfficio 1\u00b0\u00bb o lavoro \u00abillegale\u00bb.\nDal 26 al 28 febbraio si tiene sempre a Livorno anche il V Congresso della Confederazione Generale del Lavoro (CGL) dove l'ordine del giorno Tasca-Repossi-Misiano per i comunisti ottiene 432 558 voti pari al 23,15%. I comunisti pertanto si costituiscono in corrente di un sindacato che resta in maggioranza a riformisti e massimalisti.\nDenominazione e prima organizzazione.\nL'Internazionale Comunista era all'epoca concepita secondo una tesi fortemente sostenuta da Lenin come un'organizzazione politica nettamente separata e contrapposta al campo politico borghese e con un alto livello di centralizzazione. Come \u00e8 scritto nella 16\u00aa condizione per aderire alla Terza Internazionale, \u00abl'Internazionale Comunista, che agisce fra le condizioni della pi\u00f9 aspra guerra civile, deve essere costruita in maniera di gran lunga pi\u00f9 centralizzata di quel che fosse la Seconda Internazionale. Com'\u00e8 naturale per\u00f2 l'Internazionale Comunista, e il suo Comitato Esecutivo debbono, nella loro attivit\u00e0 complessiva, tener conto delle diverse condizioni fra cui sono costretti a lavorare ed a combattere i singoli partiti, e debbono prendere deliberazioni di validit\u00e0 generale soltanto in quelle questioni in cui simili deliberazioni siano possibili\u00bb. Nella 17\u00aa condizione si aggiunge: \u00abConforme a ci\u00f2 tutti i partiti che vogliono appartenere all'Internazionale Comunista, debbono cambiare il loro nome.\nQualunque partito voglia appartenere all'Internazionale Comunista, deve portare il nome: PARTITO COMUNISTA del paese cos\u00ec e cos\u00ec (Sezione della Terza Internazionale)\u00bb. Di qui la scelta per la sezione italiana di Partito Comunista d'Italia (Sezione della Internazionale Comunista) o PCd'I. L'idea era anche quella di portare una chiarezza fra i marxisti nel mondo allo sbando fin dallo scoppio della prima guerra mondiale. Spiega infatti ancora la 17\u00aa condizione: \u00abLa questione del nome non \u00e8 soltanto questione formale, ma questione politica di grande importanza. L'Internazionale Comunista ha dichiarato la guerra a tutto il mondo borghese e a tutti i partiti socialdemocratici gialli. \u00c8 necessario che a ogni semplice lavoratore sia chiara la differenza tra i Partiti Comunisti e gli antichi partiti ufficiali \"Socialdemocratici\" e \"Socialisti\" che hanno tradito la bandiera della classe operaia\u00bb. Tale denominazione ufficiale rimase fino al 1943, quando viene sciolta l'Internazionale Comunista rendendo le sue ex sezioni formalmente indipendenti del tutto.\nFin dalla sua nascita il partito comp\u00ec un grande sforzo per organizzarsi su basi che non fossero una semplice riproduzione di quelle dei partiti tradizionali. In particolare il partito riprese alcuni temi che erano stati gi\u00e0 caratteristici della battaglia all'interno del PSI. Per esempio, si riteneva fosse necessario dar vita a un ambiente ferocemente avverso alla societ\u00e0 borghese e gi\u00e0 anticipatore della societ\u00e0 futura. Il proposito non appariva come utopistico, dato che gi\u00e0 nel mondo della produzione certe strutture erano viste in funzione di un risultato futuro.\nIn due articoli del 1921 questo concetto fu sviluppato da Bordiga fino al punto di affermare che l'organo partito non era una semplice parte della classe proletaria, ma gi\u00e0 una struttura al di l\u00e0 delle classi, gi\u00e0 adatta a una societ\u00e0 senza di esse. La rivoluzione non era infatti vista come un problema di forme organizzative, ma di forza. Essa non si sarebbe dovuta fare secondo un velleitarismo infantile, ma si doveva dirigere con un rovesciamento della prassi. Dal punto di vista organizzativo il partito doveva abbandonare la democrazia elettiva e le gerarchie interne e funzionare organicamente, cio\u00e8 come un organismo biologico, con le sue parti, cio\u00e8 cellule e organi differenziati che per\u00f2 partecipassero insieme al tutto. Al \u00abcentralismo organico\u00bb di Bordiga si preferisce il \u00abcentralismo democratico\u00bb introdotto dai bolscevichi e fatto proprio dal Pcd'I al III Congresso. Gramsci stesso ragiona intorno ai due sistemi nei suoi \"Quaderni del carcere\" difendendo quello democratico.\nEssendo concepito come una sezione territoriale dell'Internazionale Comunista, il partito adott\u00f2 lo stesso programma, la stessa struttura di partito e la stessa tattica adottate al II Congresso del Comintern nel 1920. Il programma ufficiale in dieci punti iniziava con quello sulla natura intrinsecamente catastrofica del sistema capitalistico e terminava con quello sull'estinzione dello Stato. Ricalcava in modo sintetico il modello che Lenin aveva tratteggiato per il partito russo.\nPer qualche tempo tale relativa identit\u00e0 non sembr\u00f2 incrinarsi, ma il rapido avanzare della reazione in Europa provoc\u00f2 nel partito russo e di conseguenza nell'Internazionale Comunista una variazione in senso democratico della tattica generale, specie dal punto di vista della possibilit\u00e0, fino a quel momento negata, di alleanze con i partiti socialdemocratici e anche radical-borghesi. Ci\u00f2 provoc\u00f2 all'interno del partito fin dal 1922 una tensione fra la maggioranza di sinistra e le correnti di minoranza, che nel 1924 assommavano al 16% per la destra e all'11% per il centro, sostenute dall'Internazionale Comunista. Emblematico fu il braccio di ferro del 1923 e 1924 fra il Pcd'I e la centrale a causa della scissione dell'ala riformista del PSI, avvenuta nel 1922, che spinse il Comintern a porre con forza il tema della riunificazione coi socialisti massimalisti di Giacinto Menotti Serrati. A quel punto le proposte di tesi presentate dalla sinistra cominciarono a non essere pi\u00f9 accettate e il conflitto divenne sempre pi\u00f9 insanabile.\nProgressiva bolscevizzazione.\nNel 1922 al II Congresso il nuovo partito cens\u00ec 43.000 iscritti, anche in seguito alla confluenza della FGSI che era uscita dal PSI quasi al completo nel 1921. Il partito adott\u00f2 una struttura snella composta da un Comitato Centrale di quattordici membri, cinque dei quali al Comitato Esecutivo.\nLa destra di Tasca non era rappresentata mentre al centro rimaneva il solo Gramsci, dato che l'altro esponente de \"L'Ordine Nuovo\", Umberto Terracini, al momento era schierato con la sinistra. La struttura di base era composta da federazioni provinciali, sezioni locali, gruppi sindacali e una organizzazione clandestina, l'Ufficio Primo, per la lotta contro le bande armate fasciste. La grande peculiarit\u00e0 del partito comunista in Italia fu quella di darsi un'organizzazione territoriale e non costruendosi come una lega di soviet di fabbrica sull'esempio russo. Secondo il rapporto del Comitato Centrale al II Congresso nelle votazioni alle Camere del Lavoro le mozioni presentate dai comunisti avevano raccolto quasi 600 000 voti.\nNel 1923 si instaura il governo Mussolini e alcuni esponenti del partito, fra cui Bordiga, furono arrestati dalla polizia e processati per complotto contro lo Stato, facilitando di fatto le aspirazioni del Comintern per assumere un ancor pi\u00f9 stringente controllo sul partito italiano. Nel 1924 e 1925 viene lanciata dall'Internazionale Comunista la cosiddetta campagna di bolscevizzazione che obbligava ancora pi\u00f9 fortemente ogni sezione nazionale a conformarsi alla disciplina e alle direttive di Mosca.\nNel maggio 1924 si tenne una conferenza clandestina a Como per una verifica ai vertici del partito in cui su 45 segretari di federazione, 35 pi\u00f9 il segretario della federazione giovanile, votarono per la sinistra di Bordiga, 4 per il centro di Gramsci e 5 per la destra di Tasca. Nel gennaio 1926 invece al III Congresso del partito svoltosi in esilio a Lione il centro prese quasi tutti i voti congressuali (90%) in mancanza della maggior parte dei delegati della sinistra impossibilitati a muoversi a causa dei controlli fascisti e dalla sospensione dei passaporti ordinata dal Ministero dell'Interno.\nDurante il Congresso la sinistra si ritrov\u00f2 in una scomoda posizione. Infatti se da un lato si definiva come internazionalista, schierata sulle tesi della rivoluzione mondiale che Iosif Stalin aveva sostituito con la linea del socialismo in un solo Paese, dall'altro erano isolati nell'Internazionale Comunista che stava prendendo una direzione diversa mentre la componente centrista poteva rivendicare l'adesione a questa nuova linea dettata dal Comintern. Le parole di Bordiga al Congresso suonarono come un anticipo in Italia della battaglia condotta alcuni mesi dopo a Mosca durante il VI Esecutivo Allargato dell'Internazionale Comunista: \u00abNoi crediamo nostro dovere di dire, senza esitazioni e con completo senso di responsabilit\u00e0, questa grave cosa, che nessuna solidariet\u00e0 potr\u00e0 unirci a quegli uomini che abbiamo giudicati indipendentemente dalle loro intenzioni e dai loro caratteri psicologici come rappresentanti dell'ormai inevitabile prospettiva dell'inquinamento opportunista del nostro partito\u00bb.\nFu al VI Esecutivo Allargato l'ultimo tentativo della sinistra italiana di portare la linea dell'Internazionale alla tesi della rivoluzione mondiale: \nDopo un infruttuoso ricorso presso l'Internazionale Comunista sull'esito del Congresso italiano e la proposta restata lettera morta d'una sessione dell'Internazionale che discutesse a breve dei problemi sorti nel partito e nello stato russo, la sinistra fu sempre pi\u00f9 emarginata dal partito cominciando a fuoriuscirne mentre l'organizzazione prosegu\u00ec guidata dal nuovo gruppo dirigente allineato ai dettami politici dell'Unione Sovietica. Il III Congresso introdusse la carica di segretario generale mentre fino ad allora le persone al vertice erano semplicemente chiamate redattore capo (art. 47 dello statuto del 1921) o segretario (art. 51).\nNel 1924 nacque il nuovo organo di stampa, \"l'Unit\u00e0\", che fu affidato alla direzione di Ottavio Pastore e doveva unire il PCd'I e i terzini del PSI pronti a fare la lista comune di Unit\u00e0 Proletaria per le elezioni di aprile. Il Congresso di Lione del 1926 segn\u00f2 una svolta importante. Nelle cosiddette Tesi di Lione Gramsci ribad\u00ec: \u00abSpetti al Partito Russo una funzione predominante e direttiva nella costruzione di una Internazionale comunista. [...] La organizzazione di un partito bolscevico deve essere, in ogni momento della vita del partito, una organizzazione centralizzata, diretta dal Comitato centrale non solo a parole, ma nei fatti. Una disciplina proletaria di ferro deve regnare nelle sue file\u00bb.\nL'emarginata sinistra continu\u00f2 invece la sua opera in esilio con un proprio organo di stampa denominato \"Bilan. Bulletin Th\u00e9orique mensuel de la fraction de gauche du PCI\" (poi \"Bulletin th\u00e9orique mensuel de la Fraction italienne de la Gauche Communiste\") dal novembre 1933.\nClandestinit\u00e0.\nNel 1926 Bordiga e Gramsci furono arrestati e inviati al confino a Ustica. Il partito comunista, come tutte le formazioni democratiche, venne soppresso dal regime fascista il 5 novembre 1926. Il partito venne ricostituito clandestinamente, in parte rimanendo in Italia dove fu l'unico partito antifascista a essere presente seppure a livello embrionale, in parte emigrando all'estero verso la Francia e l'Unione Sovietica. Con l'arresto di Gramsci la guida di fatto pass\u00f2 a Togliatti, che rafforz\u00f2 ulteriormente i rapporti con l'Unione Sovietica. Questi rapporti si deteriorarono bruscamente nel 1929 a causa della presa di posizione di Tasca, che aveva sostituito Togliatti a Mosca, in favore del della destra sovietica guidata da Bucharin, che si contrapponeva in quel periodo a Stalin.\nNegli anni successivi al 1926 molti comunisti fuggirono all'estero. Dei circa seicento che soggiornavano in Russia circa duecento furono su indicazione dei loro dirigenti segnalati come indisciplinati o bordighisti-trotskisty alle autorit\u00e0 sovietiche e vennero inviati nei gulag o immediatamente fucilati.\nDopo che tutta la linea del PCd'I da Lione in poi fu messa in discussione Togliatti espulse Tasca e alline\u00f2 di nuovo il partito sulle posizioni di Stalin, che erano ritornate a essere piuttosto settarie. Infatti il PCd'I fu costretto ad associare ai socialisti italiani e al giovane movimento di Giustizia e Libert\u00e0 la teoria del socialfascismo, che poneva le sue basi sull'equiparazione tra fascismo e socialdemocrazia, intesi entrambi come metodi utilizzati dalla borghesia per conservare il potere. Il 20 marzo 1930 l'ala stalinista espulse anche Bordiga con l'accusa di trotskismo.\nCon la crescita del pericolo nazista e la dissoluzione del gruppo della sinistra interna del partito, impossibilitata a operare in Italia ed emarginata dai filosovietici, l'Internazionale Comunista cambi\u00f2 strategia e tra il 1934 e il 1935 lanci\u00f2 la proposta di riunire in un fronte popolare tutte le forze che si opponevano all'avanzata dei fascismi. I comunisti italiani, che avevano faticato ad accettare la svolta del 1929, ebbero una sofferenza ancora maggiore per uscire dal settarismo a cui quella svolta sembrava averlo destinato in quanto nell'Italia fascista i militanti si erano trovati da soli a fronteggiare la dittatura. Seppur lentamente, la guida di Togliatti a Mosca e di Grieco a Parigi, ormai senza opposizione interna, resse la nuova struttura dal 1934 al 1938 dando i suoi frutti e nell'agosto 1934 fu sottoscritto il patto d'unit\u00e0 d'azione tra socialisti e comunisti italiani, che nonostante i distinguo segn\u00f2 la riapertura del dialogo tra i due partiti operai. Nel 1938 Grieco fu commissariato da Mosca, che invi\u00f2 Giuseppe Berti.\nQuesta linea politica and\u00f2 di nuovo in crisi con il Patto Molotov-Ribbentrop del 1939 in quanto fu impossibile conciliare l'unit\u00e0 antifascista con l'approvazione del patto fra sovietici e nazisti e i comunisti italiani furono costretti ad appiattirsi sulle posizioni dell'Internazionale Comunista che in quel periodo teorizzava per i comunisti l'equidistanza tra i diversi imperialismi. La situazione si aggrav\u00f2 ulteriormente quando con l'invasione tedesca si ritrovarono in clandestinit\u00e0 anche a Parigi. Togliatti fu arrestato, ma non essendo stato riconosciuto se la cav\u00f2 con pochi mesi di carcere e dopo avere riorganizzato un embrione di centro estero del partito and\u00f2 a Mosca, dove l'Internazionale Comunista, avendo sciolto definitivamente l'Ufficio Politico e il Comitato Centrale, gli affid\u00f2 la direzione solitaria dei comunisti italiani.\nComunisti incarcerati dal regime fascista.\nIl 4 giugno 1928 il Tribunale speciale per la difesa dello Stato condann\u00f2 diciotto membri del PCd'I. Si andava dal segretario generale Gramsci a semplici militanti per un totale di oltre 293 anni di reclusione. Presidente era il generale Alessandro Saporiti mentre il pubblico ministero l'avvocato Michele Isgr\u00f2. Il collegio di difesa era formato dagli avvocati Giovanni Ariis, Adelmo Niccolai, Giuseppe Sardo e Gaetano Ferragni. Vennero condannati i seguenti comunisti:\nGuerra e rinascita.\nLa situazione all'interno del partito si tranquillizz\u00f2 grazie alla dichiarazione di guerra di Benito Mussolini a Francia e Regno Unito nel 1940, che permise che si ricreassero le condizioni per una nuova unit\u00e0 antifascista, suggellata nel 1941 a Tolosa da un accordo tra comunisti, socialisti e Giustizia e Libert\u00e0. Man mano che gli insuccessi nella conduzione bellica gettavano sul regime fascista sempre maggiore discredito fra la popolazione italiana, i comunisti cominciarono a riorganizzare la rete clandestina e a fare sentire la propria voce anche grazie all'importante lavoro di Umberto Massola e alla diffusione del bollettino intitolato \"Quaderno del lavoratore\" per mezzo del quale venivano diffuse le posizioni ufficiali del partito, dettate direttamente da Togliatti attraverso Radio Mosca.\nNello stesso tempo ripresero forza numerosi piccoli gruppi come i partigiani di Bandiera Rossa che spesso con linea politica autonoma continuavano dall'interno del Paese la loro lotta al fascismo, tentando in alcuni casi di far rinascere un partito comunista fedele alle tesi dell'originaria maggioranza di sinistra del PCd'I.\nIl 15 maggio 1943 a seguito dello scioglimento dell'Internazionale Comunista richiesto dall'Unione Sovietica per rassicurare i suoi Alleati occidentali l'organizzazione dei comunisti italiani guidata da Togliatti assunse la denominazione ufficiale di Partito Comunista Italiano (PCI). Con la caduta del fascismo (25 luglio 1943) l'iniziativa del partito aument\u00f2 sensibilmente sia per i maggiori margini di manovra sia per l'uscita dal carcere e il ritorno dall'esilio di numerosi dirigenti. Dopo la proclamazione della Repubblica il partito torn\u00f2 a operare in Italia divenendo forza parlamentare. Eliminate le opposizioni interne, il PCI si propose come partito monolitico all'esterno senza la presenza visibile di eventuali correnti che invece era tipica della Democrazia Cristiana, il maggior partito italiano di quei tempi.\nStampa.\nIl primo Comitato Centrale del PCd'I riconosceva come suo organo centrale \"Il Comunista\" (edito a Milano e poi a Roma) dall'11 ottobre 1921, quando divenne quotidiano e fu diretto di fatto da Togliatti. Il Comitato Centrale del Pcd'I autorizzava anche i seguenti organi di stampa:\nOrgano teorico \u00e8 \"Rassegna Comunista\" (a cura di Giovanni Sanna e ispirato da Bordiga). \"L'Ordine Nuovo\" da quotidiano comunista diviene poi organo del partito comunista.\nSi aggiunsero poi i seguenti:\nLa Federazione Giovanile Comunista Italiana aveva come suo organo di stampa il mensile \"Avanguardia\" mentre il comitato sindacale editava il settimanale \"Il Sindacato rosso\".\nLe testate elencate spesso ebbero breve vita per via anche della repressione fascista. Altri sopravvissero con edizioni clandestine anche all'estero.\nAll'inizio degli anni venti \"L'Ordine Nuovo\" con 45 000 copie era il quotidiano con la maggior tiratura. L'altro quotidiano, \"Il Lavoratore\", si fermava a 16 000. Non andava oltre le 10\u00a0000 copie il centralissimo \"Il Comunista\". Tirature pi\u00f9 importanti avevano l\"'Avanguardia\" e \"Il Sindacato rosso\", rispettivamente di 25 000 e 15 000 copie.\nSimbolo.\nIl simbolo elettorale del Partito Comunista d'Italia non venne ripreso dal Partito Comunista Italiano, che prefer\u00ec una canonica bandiera rossa. Si trattava di un simbolo molto semplice, falce e martello sovrapposte (in modo diverso da quello ormai iconico, ossia con i manici sovrapposti) circondate da una ghirlanda di spighe di grano simbolo di pacifismo e di lavoro. Dietro alla falce e al martello sorgeva il sol dell'avvenir. Non si tratta comunque di una novit\u00e0 visto che lo stesso identico simbolo era stato uno dei primissimi del Partito Socialista Italiano, usato durante le elezioni politiche del 1919. Lo stesso simbolo viene ripreso dal Partito Comunista Internazionalista che lo conserva tuttora.\nPrincipali esponenti.\nFra parentesi gli pseudonimi usati nel periodo."}
{"id": "669543", "revid": "1305772", "url": "https://it.wikipedia.org/wiki?curid=669543", "title": "Sant'Anselmo", "text": ""}
{"id": "669547", "revid": "2108263", "url": "https://it.wikipedia.org/wiki?curid=669547", "title": "Brian Boru", "text": "Sebbene non si conosca in dettaglio la data esatta della sua nascita, essa deve essere fatta risalire agli inizi del X secolo nei pressi di Killaloe (allora \"Kincora\") nell'attuale contea di Clare.\nSuo padre era Cenn\u00e9tig mac Lorc\u00e1in, sovrano di Thomond, mentre sua madre era B\u00e9 Binn ingen Murchada, figlia del re del Connacht occidentale.\nBiografia.\nLe origini.\nBrian Boru nacque probabilmente intorno al 941 nei pressi della citt\u00e0 di Killaloe nella regione di Thomond e studi\u00f2 nell'Isola di Innisfallen con il cattedratico Maelsuthain O'Carroll. \nAlla morte del padre, sovrano della regione, la corona pass\u00f2 a suo fratello maggiore Mathgamain, e quando quest'ultimo venne assassinato nel 976 la corona pass\u00f2 a Brian e successivamente egli divenne sovrano dell'intero regno del Munster. Anche sua madre venne uccisa dai vichinghi quando era ancora un bambino.\nNel 1002 Brian costrinse l'allora Sovrano supremo d'Irlanda M\u00e1el Sechnaill mac Domnaill a cedergli la corona, facendo bene attenzione a non restare sovrano d'Irlanda solo in maniera nominale, ma cercando di diventare veramente re di tutti gli irlandesi. Per questo motivo indusse tutti i governanti irlandesi a riconoscere la sua autorit\u00e0 nel 1011, ma questa situazione di equilibrio ebbe vita breve. L'anno successivo infatti il re del Leinster si ribell\u00f2 all'autorit\u00e0 di Brian, e, sebbene le sue armate subissero un duro colpo nella battaglia di Clontarf nel 1014, lo stesso Brian cadde vittima dello scontro insieme a molti altri leader del Munster. Il suo corpo venne sepolto a Faugher nel Dundalk.\nL'origine del suo cognomen \"Boru\" o \"Boruma\" (tributo) dovrebbe essere collegata all'usanza del suo clan, i D\u00e1l gCais di lasciare al clan a cui dovevano obbedienza, gli E\u00f3ganachta, il tributo di una mandria di bestiame per l'attraversamento del fiume Shannon.\nUn'altra versione, pi\u00f9 leggendaria, vuole che il cognome venga dalla sua abitudine di prendere tributi dai suoi vassalli per ricostruire monasteri e librerie che erano andati distrutti durante l'invasione dei Vichinghi.\nI D\u00e1l gCais.\nBrian Boru apparteneva al clan dei D\u00e1l gCais (Dalcassiani), che occupava il territorio che si estendeva in maniera disordinata il corso del fiume pi\u00f9 largo d'Irlanda, lo Shannon, un territorio che in seguito sarebbe stato noto come regno di Thomond e che oggi si estende lungo le contee di Clare e Limerick.\nLo Shannon poteva essere utilizzato come facile via per rapidi raid contro le province del Connacht, lungo la riva occidentale, e di Meath lungo quella orientale. Sia il padre di Brian che suo fratello maggiore condussero numerose di queste spedizioni alle quali deve sicuramente aver partecipato anche il giovane Brian.\nUn'importante influenza sui Dalcassiani la ebbe la presenza della citt\u00e0 Hiberno-Normanna di Limerick posta sull'isola nell'estuario del fiume Shannon (oggi nota come King's Island). Anche se il rapporto tra Dalcassiani e Hiberno-Normanni fu certamente ostile, ci\u00f2 non significa che non ci siano stati periodi di pace e di commerci e sicuramente il clan irlandese trasse vantaggio da tali rapporti imparando nuove tecniche di costruzioni navali e il miglioramento dei loro armamenti, che sicuramente influirono sul loro successo nei confronti degli altri clan irlandesi.\nMathgamain.\nNel 964 il fratello di Brian Boru, Mathgamain ottenne il dominio sull'intero territorio del Munster catturando la rocca di Cashel, sede principale del clan rivale degli E\u00f3ganacht. Il sovrano E\u00f3ganacht M\u00e1elmuad mac Brain, organizz\u00f2 un'alleanza contro di loro, che comprendeva almeno uno dei sovrani del Munster ed il sovrano vichingo Ivar di Limerick. Nella battaglia di Sulcoit un esercito Dalcassiano guidato da Mathgamain e Brian Boru sconfisse l'esercito hiberno-normanno di Limerick portando al saccheggio e alla distruzione della citt\u00e0. Dopo la pesante sconfitta, M\u00e1elmuad pens\u00f2 bene che laddove non poteva la forza avrebbe vinto l'astuzia, e nel 976 attir\u00f2 Mathgamain in un agguato mortale fingendo di voler trattare la pace. Fu in quella circostanza sfortunata che Brian, all'et\u00e0 di trentacinque anni, divenne il nuovo condottiero dei Dalcassiani. Brian si adoper\u00f2 immediatamente per vendicare la morte di suo fratello e ripristinare il dominio Dalcassiano sul Munster. In rapida successione attacc\u00f2 e sconfisse gli hiberno-normanni di Limerick e poi M\u00e1elmuad. Poco prima o poco dopo la vittoria su M\u00e1elmuad, Brian sconfisse quel che restava dell'esercito nemico nella Battaglia di Cathair Cuan. Dopo aver sconfitto i capi di Limerick, Brian permise agli hiberno-normanni di restare nella regione e diede in sposa a Cain, successore di M\u00e1elmuad, sua figlia Sadhbh.\nEstendere il dominio.\nDopo aver stabilito un indiscutibile dominio sulla sua terra natale del Munster, Brian Boru si volse ad estendere il proprio dominio sulla provincia occidentale del Connacht e su quella orientale del Leinster. Nel fare ci\u00f2 entr\u00f2 in conflitto con il Supremo sovrano d'Irlanda M\u00e1el Sechnaill mac Domnaill che governava sulla provincia di Meath.\nI successivi quindici anni videro i continui attacchi di re M\u00e1el Sechnaill contro il Munster ed il Leinster mentre Brian Boru, come prima suo padre e suo fratello, risaliva lo Shannon per sferrare i suoi attacchi contro il Connacht ed il Meath.\nBrian assistette a diversi cambi di fortuna, ma fece tesoro delle sue esperienze, e svilupp\u00f2 una strategia militare che gli avrebbe regalato diversi successi nella sua campagna. Egli si serv\u00ec dell'uso combinato di forze di terra e di mare, queste ultime, composte da equipaggi Hiberno-normanni dei territori sotto il suo dominio, fornivano supporto diretto e indiretto alle sue forze di terra.\nGrazie a questa strategia nel 996 Brian Boru ottenne il dominio del Leinster inducendo l'anno successivo il re M\u00e1el Sechnaill a raggiungere un compromesso. Riconoscendo l'autorit\u00e0 di Brian sul \"Leth Moga\", ovvero sul territorio che includeva le province del Leinster e del Munster, M\u00e1el Sechnaill perse gradualmente il controllo delle altre province del Meath, del Connacht e dell'Ulster.\nProprio a causa di ci\u00f2 venne destituito nel 998 e rimpiazzato da M\u00e1elmorda mac Murchada. Date le circostanze nelle quali era stato eletto, non stupisce il fatto che M\u00e1elmorda si ribell\u00f2 apertamente all'autorit\u00e0 di Brian Boru. Per tutta risposta Brian raccolse tutte le forze del regno del Munster e si decise a mettere sotto assedio la citt\u00e0 di Dublino sede dell'alleato e cugino del re ribelle, Sigtrygg Barba di Seta. M\u00e1elmorda e Sigtrygg unirono i loro eserciti e nel 999 affrontarono Brian Boru nella battaglia di Glenmama. Tutti gli Annali irlandesi concordano nel fatto che fu una battaglia particolarmente cruenta, che si prolung\u00f2 dall'alba alla notte, e che le forze combinate del Leinster e di Dublino persero non meno di 4.000 uomini.\nBrian Boru ottenne la vittoria sul campo e cattur\u00f2 e saccheggi\u00f2 Dublino. Anche questa volta per\u00f2 prefer\u00ec perseguire una politica di riconciliazione e permise a Sigtrygg di riprendere il trono di Dublino, dandogli in moglie una delle sue figlie, proprio come aveva fatto in precedenza con Cain, re di Limerick.\nFu forse in questa occasione che Brian spos\u00f2 la madre di Sigtrygg e sorella di M\u00e1elmorda, la regina Gormflaith.\nLa lotta per l'Irlanda.\nRe Brian Boru dimostr\u00f2 chiaramente che le sue ambizioni non erano state soddisfatte dal compromesso del 997 e nell'anno 1000 guid\u00f2 un esercito combinato di truppe del Leinster, Limerick e Dublino contro la provincia del Meath.\nEgli intendeva in questo riprendere la lotta per il totale controllo dell'Irlanda; l'alleato pi\u00f9 importante di M\u00e1el Sechnaill era Cathal mac Conchobar mac Taidg, sovrano del Connacht, e ci\u00f2 comportava diversi problemi.\nLe province di Connacht e Meath erano separate dal confine naturale del fiume Shannon che veniva utilizzato dalla forze navali di Brian per sferrare i suoi raid, ma era anche un'ottima barriera per i due regni alleati.\nM\u00e1el Sechnaill ebbe un'idea molto ingegnosa, fece costruire due ponti che univano le due rive opposte, facendo cos\u00ec da barriera per impedire alle navi di Brian di risalire il corso del fiume e al tempo stesso permetteva ai due eserciti alleati di portarsi rapidamente da una riva all'altra delle due province.\nGli annali irlandesi affermano che nell'anno 1002 M\u00e1el Sechnaill cedesse la sua corona a Brian ma non ne spiegano le motivazioni, il \"Cogadh Gaedhil re Gallaibh\" sostiene che Brian Boru abbia sfidato M\u00e1el Sechnaill a combattere sulla collina di Tara nella provincia di Meath e che il sovrano del Meath avesse chiesto un mese di tregua per raccogliere il proprio esercito. Quando quest'ultimo non riusc\u00ec ad ottenere l'aiuto degli altri sovrani alleati, fu costretto a sottomettersi a Brian per evitare la totale sconfitta.\nQuesta versione dell'episodio \u00e8 difficilmente credibile, vista la strategia di Brian in guerra, per cui avrebbe sicuramente approfittato di un simile svantaggio del suo avversario per attaccarlo prontamente. \nL'unico elemento certo \u00e8 che nel 1002 Brian Boru divenne il nuovo Sovrano supremo d'Irlanda.\nDeterminato ad essere il sovrano effettivo di tutta l'Irlanda, Brian si rivolse ora contro l'unica provincia che non aveva riconosciuto il suo potere: l'Ulster.\nIl territorio dell'Ulster era un'autentica sfida, esistevano infatti tre percorsi da utilizzare per invadere la regione e tutte e tre avrebbero largamente favorito i difensori. Brian avrebbe prima dovuto trovare il modo di aggirare questi tre ostacoli e solo cos\u00ec avrebbe potuto sottomettere la provincia ribelle dell'Ulster. Questa campagna, nella quale fece uso nuovamente dei suoi attacchi coordinati da terra e da mare, dur\u00f2 dieci anni, dimostrando cos\u00ec l'estrema difficolt\u00e0 della sua impresa, ma una volta penetrato nell'Ulster, sconfisse e sottomise uno ad uno tutti i sovrani della regione.\nSovrano di tutta l'Irlanda.\nFu durante questo periodo che Brian cerc\u00f2 di ottenere il controllo totale dell'Irlanda, parallelamente alla sottomissione dell'Ulster. \nIn Irlanda la Chiesa cristiana aveva i suoi epicentri non nelle diocesi e nelle arcidiocesi ma nei monasteri spesso amministrati da influenti abati appartenenti ai clan dominanti locali.\nFra i monasteri pi\u00f9 importanti c'era il monastero di Armagh, situato nella provincia dell'Ulster. Nella cronaca irlandese Libro di Armagh si narra che nel 1005 donasse ventidue once d'oro al monastero e proclam\u00f2 il monastero capitale religiosa di tutta l'Irlanda e che tutti gli altri monasteri avrebbero dovuto inviare ad esso tributi ogni anno.\nFu questa una manovra molto saggia che garant\u00ec la fedelt\u00e0 dell'Ulster alla sua corona, poich\u00e9 fintanto che Brian fosse stato re d'Irlanda il monastero di Armagh avrebbe continuato a godere dei suoi privilegi. \u00c8 interessante a questo proposito che il Libro di Armagh non si riferisce a Brian con il titolo di \"Ard Ri\" (Supremo sovrano) ma lo dichiarava Imperatore d'Irlanda.\nNuova ribellione di M\u00e1elmorda.\nNel 1012 M\u00e1elmorda mac Murchada re di Leinster, che si era sottomesso all'autorit\u00e0 di Brian, si ribell\u00f2 ad essa. Il \"Cogadh Gaedhil re Gallaibh\" narra che uno dei figli di Brian avesse insultato M\u00e1elmorda che fu allora indotto a ribellarsi a Brian.\nQualunque fossero le vere ragioni, M\u00e1elmorda cerc\u00f2 nuovi alleati contro Brian e lo trov\u00f2 in un sovrano dell'Ulster che si era recentemente sottomesso all'autorit\u00e0 di Brian Boru.\nInsieme essi attaccarono la provincia del Meath e nel 1013 Brian si mise a capo di un esercito diretto nel Leinster, un distaccamento guidato da suo figlio Murchadh mise a ferro a fuoco la provincia del Leinster per tre mesi. Il 9 settembre 1013 gli eserciti di Brian e Murchadh si riunirono sotto le mura di Dublino. La citt\u00e0 fu messa sotto assedio, ma presto l'esercito del Supremo sovrano soffr\u00ec di mancanza di approvvigionamenti e fu costretto a tornare nel Munster intorno a Natale.\nM\u00e1elmorda sperava forse nell'appoggio degli altri sovrani regionali per costringere Brian a sottomettersi a lui. Se cos\u00ec era rest\u00f2 deluso, poich\u00e9 sebbene le province dell'Ulster e del Connacht non fornissero truppe a Brian si rifiutarono di appoggiare il re ribelle. A causa dell'incapacit\u00e0 di ottenere rinforzi dai sovrani locali, M\u00e1elmorda chiese aiuto dall'esterno nella persona di suo cugino e vassallo Sigtrygg, sovrano di Dublino.\nSigtrygg part\u00ec dalle Isole Orcadi e lungo il tragitto fece tappa nell'Isola di Man che aveva un forte legame con il suo regno. Gi\u00e0 in precedenza da questi territori erano giunti aiuti al padre di Sigtrygg, re Amla\u00edb Cuar\u00e1n nel 980. I guerrieri vichinghi erano attirati dalla possibilit\u00e0 di fare bottino e non dalla conquista territoriale, quindi contrariamente a quanto afferma il \"Cogadh Gaedhil re Gallaibh\" la loro partecipazione non fu un tentativo dei vichinghi di riconquistare l'Irlanda. \nTutte le popolazioni normanne, compresi i Normanno-Gaeli di Dublino, si misero al servizio di M\u00e1elmorda. Occorre ricordare che anche il Supremo sovrano Brian Boru aveva dei mercenari vichinghi nel proprio esercito, formato in gran parte dagli Hiberno-Normanni di Limerick (e probabilmente quelli di Waterford, Wexford, e Cork), ed addirittura, secondo alcune cronache, una banda rivale dei vichinghi provenienti dall'Isola di Man.\nQualunque fossero gli alleati giunti dall'esterno, l'esercito di Brian si radun\u00f2 raccogliendo le truppe del Munster, del Connacht meridionale e del Meath, quest'ultimo comandato dal suo antico rivale M\u00e1el Sechnaill mac Domnaill. Probabilmente l'entit\u00e0 del suo esercito era cos\u00ec superiore al nemico che Brian decise di inviare un distaccamento guidato dal suo figlio pi\u00f9 giovane Donnchad, per devastare le terre del Leinster e indurre cos\u00ec M\u00e1elmorda a ritirare le truppe per soccorrere il suo regno. Tuttavia questa superiorit\u00e0 numerica dur\u00f2 poco perch\u00e9 una controversia con il re del Meath spinse quest'ultimo a ritirare il proprio contingente. \nA complicare la situazione, le truppe vichinghe guidate da Sigurd Hlodvirsson re delle Orcadi e da Brodir sovrano dell'isola di Man, arrivarono in Irlanda il 18 aprile 1014.\nLo scontro ebbe luogo a nord della citt\u00e0 di Dublino, presso Clontarf (ora un prospero sobborgo), e, secondo le cronache irlandesi, la battaglia infuri\u00f2 per tutto il giorno e cost\u00f2 la vita del re.\nCi sono molte leggende riguardo a come Brian venne ucciso, dalla morte in un eroico combattimento uomo a uomo ad essere ucciso dal Vichingo mercenario Brodir mentre pregava nella sua tenda a Clontarf. Dopo la sua morte, il suo corpo fu portato a Swords presso Dublino per essere vegliato e poi a Armagh per la sepoltura. La sua tomba si dice che sia nella parete nord della Cattedrale di St. Patrick, nella citt\u00e0 di Armagh.\nAnalisi storica.\nL'immagine popolare di Brian Boru, ovvero il condottiero irlandese che guid\u00f2 le sue armate per scacciare gli invasori vichinghi, si origin\u00f2 da uno scritto risalente al XII secolo dal titolo \"Cogadh Gaedhil re Gallaibh\" (\"Guerra degli Irlandesi contro gli Stranieri\") nella quale Brian ha un ruolo fondamentale. Quest'opera propagandistica venne probabilmente commissionata da un discendente di Brian, Muirchertach Ua Briain, il quale intendeva cos\u00ec giustificare le pretese della casata degli \"Ua Briain\" (O'Brien) sulla corona del Sovrano supremo, allora sotto il monopolio degli \"Ui Neill\" (O'Neill).\nL'influenza di quest'opera sugli studiosi accademici e sulla letteratura popolare non deve essere sottovalutata. Fino agli anni settanta molti studiosi della figura di Brian Boru e della presenza vichinga in Irlanda considerarono sempre il \"Cogadh Gaedhil re Gallaibh\" come una fonte attendibile.\nTuttavia Brian Boru non liber\u00f2 l'Irlanda dagli invasori vichinghi per il semplice motivo che questi ultimi non invasero mai l'isola durante il suo regno. Nell'ultima decade dell'VIII secolo iniziarono le scorribande vichinghe in Irlanda che diedero luogo nel IX secolo ad alcuni insediamenti a Dublino, Waterford, Wexford, Limerick e Cork, ma nell'arco di poche generazioni gli abitanti di queste colonie si mescolarono con le popolazioni locali dando luogo alla popolazione degli Hiberno-Normanni, assumendo usi e costumi irlandesi ed integrandosi nello scenario politico d'Irlanda molto prima della nascita di Brian Boru.\nAltre informazioni.\nLa sua reputazione di santo non sembra essere di origine irlandese e in Irlanda non esiste alcuna prova certa di culto. I Bollandisti menzionano Brian B\u00f2ruimhe, tra i praetermissi, al 12 marzo. \nIl termine Brian Boru viene anche applicato per indicare l'arpa di Brian Boru che \u00e8 l'emblema nazionale della Repubblica d'Irlanda, e che appare sul retro delle monete irlandesi dell'Euro. L'arpa di Brian Boru appare paradossalmente sull'emblema della provincia di Leinster e si trova anche nell'insegna della birra Guinness.\nThe Spire (il Pinnacolo), il celebre monumento dublinese in O'Connell Street viene anche chiamata \"pinnacolo di Brian Boru\"."}
{"id": "669558", "revid": "124722287", "url": "https://it.wikipedia.org/wiki?curid=669558", "title": "Francesca Neri", "text": "Biografia.\nStudia al Centro sperimentale di cinematografia di Roma e ottiene la sua prima parte nel 1987 ne \"Il grande Blek\" di Giuseppe Piccioni. In quel periodo inizia una lunga relazione con il produttore Domenico Procacci. Nel 1989 lavora in \"Bankomatt\" con Bruno Ganz e per Luigi Comencini in \"Buon Natale... buon anno\", ma si impone alla critica ed al pubblico grazie alla recitazione ed anche alla sua bellezza eterea ed al suo sguardo distante con il controverso \"Le et\u00e0 di Lul\u00f9\" (1990) di Bigas Luna, che la fa conoscere anche al pubblico spagnolo.\nNel 1991 \u00e8 la protagonista in \"Pensavo fosse amore... invece era un calesse\" di Massimo Troisi, che le porta il primo Nastro d'argento; l'anno successivo gira il film \"Al lupo, al lupo\" di Carlo Verdone. Nel 1993 \u00e8 la volta di \"Sud\" di Gabriele Salvatores, in cui \u00e8 l'unica protagonista femminile, e del difficile \"Spara che ti passa\" con Antonio Banderas e la regia di Carlos Saura. Successivamente lavora in commedie di Antonello Grimaldi e Alessandro Benvenuti e, in ruoli pi\u00f9 impegnati, in \"La mia generazione\" di Wilma Labate (1996) e in \"Le mani forti\" di Franco Bernini (1997).\nSempre in quest'anno interpreta Helena, la protagonista femminile di \"Carne tr\u00e9mula\" di Pedro Almod\u00f3var e vince il secondo Nastro d'argento come migliore attrice. Seguono \"Matrimoni\" (1998) di Cristina Comencini, \"Il dolce rumore della vita\" (1999) di Giuseppe Bertolucci e \"Io amo Andrea\" (2000) di Francesco Nuti. Nel biennio successivo lavora in produzioni americane, con apparizioni in \"Hannibal\" di Ridley Scott (il seguito de \"Il silenzio degli innocenti\"), nella parte di Allegra, moglie dell'ispettore interpretato da Giancarlo Giannini, e in \"Danni collaterali\" di Andrew Davis. Del 2002 \u00e8 anche \"Ginostra\" di Manuel Pradal.\nNel 1999 affianca Adriano Celentano nella conduzione della trasmissione \"Francamente me ne infischio\" su Raiuno, riscuotendo ottimo successo. L'anno seguente interpreta, nel programma serale \"Alcatraz\", la ragazza di un personaggio virtuale condannato a morte in un carcere americano, programma che scuote l'opinione pubblica a causa delle immagini mandate in onda.\nNel 2003 gira \"La felicit\u00e0 non costa niente\" di Mimmo Calopresti e l'anno successivo interpreta una presentatrice senza scrupoli in \"Il siero della vanit\u00e0\" di Alex Infascelli. Recita poi in tre film di Pupi Avati: \"La cena per farli conoscere\" (2007), \"Il pap\u00e0 di Giovanna\" (2008), per la cui interpretazione vince il Nastro d'argento alla migliore attrice non protagonista, e \"Una sconfinata giovinezza\" (2010), nel quale ricopre il ruolo della moglie di un giornalista (Fabrizio Bentivoglio) affetto dalla malattia di Alzheimer. Inizia a lavorare come produttrice nel 2005 con il film \"Melissa P.\" di Luca Guadagnino, cui segue tre anni dopo \"Riprendimi\" di Anna Negri.\nVita privata.\nDal 1998 \u00e8 legata sentimentalmente a Claudio Amendola, con il quale si \u00e8 sposata l'11 dicembre 2010 a New York. La coppia ha un figlio, Rocco, nato nel 1999. Dal 2016 l'attrice lascia il cinema per motivi di salute (cistite interstiziale)."}
{"id": "669562", "revid": "767487", "url": "https://it.wikipedia.org/wiki?curid=669562", "title": "Cardiocinetico", "text": "Per cardiocinetico o cardioattivo o cardiotonico o cardenolidico, si intende una sostanza che influisce sul normale funzionamento cardiaco. \nGeneralmente si tratta di un agente che eccita e/o stimola l'azione del cuore in maniera pi\u00f9 o meno elettiva, portando ad aumento della forza contrattile, diminuzione della frequenza e conduzione di stimoli dagli atrii ai ventricoli e potenziando l'eccitabilit\u00e0.\nSolitamente si tratta di un glicoside in cui l'aglicone \u00e8 di tipo sterolico, caratterizzato da catena laterale modificata ad anello lattonico; il glicone \u00e8 spesso il glucosio.\nPresenza in natura.\nSe ne registra la presenza in numerose specie di piante (Apocinacee spp., Asclepiadacee spp., Celastracee, Brassicacee spp., Fabaceae spp., Ranunculacee spp. e Liliacee spp.) e in alcuni anfibi (\"Bufo\" spp.).\nEsempi di piante contenenti sostanze cardiocinetiche sono: la digitale (vedi Digitalici), lo strofanto, la scilla marittima, il mughetto, l'elleboro e l'oleandro."}
{"id": "669569", "revid": "287204", "url": "https://it.wikipedia.org/wiki?curid=669569", "title": "Lionardo Vigo", "text": ""}
{"id": "669579", "revid": "4327", "url": "https://it.wikipedia.org/wiki?curid=669579", "title": "Champignon", "text": ""}
{"id": "669602", "revid": "123939525", "url": "https://it.wikipedia.org/wiki?curid=669602", "title": "Tanio Boccia", "text": "Biografia.\nEsord\u00ec a Roma come ballerino e coreografo negli anni trenta, esibendosi, in seguito, in opere teatrali dialettali. Inizi\u00f2 la carriera cinematografica come attore, facendo una comparsa nel film \"Luci del variet\u00e0\" (1950), diretto da Alberto Lattuada e Federico Fellini.\nCome regista, spazi\u00f2 in diversi generi, dal peplum al western all'italiana, sotto lo pseudonimo di \"Amerigo Anton\"; tra le varie pellicole diresse \"Giulio Cesare, il conquistatore delle Gallie\", \"Sansone contro i pirati\", \"Maciste alla corte dello Zar\" e \"Dio non paga il sabato\". Divenne celebre negli ambienti di Cinecitt\u00e0 per i suoi film a basso costo, che gli valsero il soprannome di \"Ed Wood italiano\", nonch\u00e9 il titolo di \"peggior regista italiano\". Il critico Steve Della Casa ha detto di lui: \u00abBoccia non \u00e8 una creatura della critica trash e nessuno gli ha mai dedicato saggi o retrospettive. Era un mito negativo di Cinecitt\u00e0 dove si diceva \"peggio di cos\u00ec c'\u00e8 solo Tanio Boccia\"\u00bb.\nDotato tuttavia di creativit\u00e0, riusciva spesso a risolvere situazioni complicate, dovute ai bassissimi budget con cui lavorava. Nel dirigere uno dei suoi tanti western, aveva previsto una scena con sei ballerine sul bancone di un saloon, ma per problemi economici riusc\u00ec a reperirne solo tre. Risolse la situazione facendosi portare, poco prima del ciak, uno specchio. La sceneggiatura di \"Dio non paga il sabato\" venne ripresa da Cesare Canevari nella realizzazione di \"Matalo!\".\nIn un'intervista Federico Fellini raccont\u00f2 che dopo aver ricevuto la notizia del suo quarto premio Oscar con \"Amarcord\", fu chiamato da Alberto Sordi che gli disse: \u00ab\"Federico, non t'hanno premiato, questa volta \u00e8 toccato a Tanio Boccia!\"\u00bb. Nell'intervista, comment\u00f2 quello scherzo soffermandosi sulla fama quasi leggendaria di Tanio Boccia, regista di pochi mezzi e tanta voglia di fare."}
{"id": "669607", "revid": "287204", "url": "https://it.wikipedia.org/wiki?curid=669607", "title": "Asger Jorn", "text": "Jorn \u00e8 nato a Vejrum nello Jutland danese con il nome di Asger Oluf J\u00f8rgensen. \u00c8 il fratello di J\u00f8rgen Nash.\nNel 1936 arriv\u00f2 a Parigi per seguire l'Accademia d'Arte di Fernand L\u00e9ger. Durante l'occupazione nazista della Danimarca Jorn fu un comunista attivo nella resistenza e partecip\u00f2 al gruppo artistico H\u00f8st.\nFu uno dei fondatori del gruppo CO.BR.A.\nPittore, scultore, etnoarcheologo, architetto selvaggio, nel 1957 \u00e8 stato uno dei fondatori dell\"'Internationale Situationniste\".\nNel 1954 Jorn giunse ad Albissola Marina su invito di Enrico Baj e Sergio Dangelo e nel 1957 vi si stabil\u00ec fino alla morte. Oggi la sua casa colonica ospita un museo dedicato all'artista\nBibliografia.\n\"La comunit\u00e0 prodiga\", a cura di Mario Lippolis, editrice Zona, Rapallo 2000\nCollegamenti esterni.\nhttp://www.comune.albissolamarina.sv.it/index.php?option=com_content&amp;view=article&amp;id=10&amp;Itemid=19"}
{"id": "669611", "revid": "287204", "url": "https://it.wikipedia.org/wiki?curid=669611", "title": "Wichita", "text": "Wichita \u00e8 un comune (\"city\") degli Stati Uniti d'America e capoluogo della contea di Sedgwick nello Stato del Kansas. La popolazione era di persone al censimento del 2018, il che la rende la citt\u00e0 pi\u00f9 popolosa dello stato e la cinquantunesima citt\u00e0 pi\u00f9 popolosa della nazione. L'area metropolitana di Wichita, che include le contee di Butler, Harvey, Kingman, Sedgwick, e Sumner, possiede una popolazione di persone nel 2018. \nFondata nel 1868 e incorporata nel 1870, \u00e8 situata nei pressi del fiume Arkansas. \u00c8 una capitale mondiale dell'industria aeronautica; vi si trovano infatti gli stabilimenti della Bombardier, Boeing, Raytheon e Cessna. Nella grande fabbrica della Boeing di Wichita durante la seconda guerra mondiale, vennero costruiti quasi la met\u00e0 di tutti i superbombardieri strategici B-29 Superfortress; il programma di produzione accelerata nel gigantesco impianto di Wichita di un'arma ritenuta di importanza decisiva per l'esito della guerra, divenne noto come la battaglia del Kansas. I B-29 Superfortress furono i protagonisti degli attacchi aerei contro il Giappone del 1944-45 e in particolare del catastrofico bombardamento incendiario su Tokyo del 10 marzo 1945 e dei bombardamenti atomici di Hiroshima e Nagasaki del 6-9 agosto 1945. Nel secondo dopoguerra a Wichita sono stati costruiti anche la maggior parte dei bombardieri nucleari Boeing B-52 Stratofortress, che rimasero per tutta la Guerra fredda il pilastro fondamentale dell'arsenale dello Strategic Air Command.\nStoria.\nLe prove archeologiche indicano l'abitazione umana vicino alla confluenza dei fiumi Arkansas e Little Arkansas, il sito dell'attuale Wichita, gi\u00e0 nel 3000 a.C. Nel 1541, una spedizione spagnola guidata dall'esploratore Francisco V\u00e1zquez de Coronado trov\u00f2 l'area popolata dai Quivira, o Wichita, persone. Il conflitto con gli Osage nel 1750 spinse i Wichita pi\u00f9 a sud. Prima dell'insediamento europeo della regione, il sito si trovava nel territorio dei Kiowa.\nXIX Secolo.\nRivendicato prima dalla Francia come parte della Louisiana e successivamente acquisito dagli Stati Uniti con l'acquisto della Louisiana nel 1803, divenne parte del territorio del Kansas nel 1854 e poi dello stato del Kansas nel 1861. Il popolo Wichita torn\u00f2 nel 1863, cacciato dalla propria terra nel territorio indiano dalle forze confederate durante la guerra civile americana, e stabil\u00ec un insediamento sulle rive del Little Arkansas. Durante questo periodo, il commerciante Jesse Chisholm stabil\u00ec una stazione commerciale nel sito, una delle tante lungo un sentiero che si estende a sud fino al Texas, che divenne noto come Chisholm Trail. Nel 1867, dopo la guerra, i Wichita tornarono nel territorio indiano.\nNel 1868, il commerciante James R. Mead faceva parte di un gruppo di investitori che fondarono una societ\u00e0 cittadina e il geometra Darius Munger costru\u00ec una struttura di tronchi per la societ\u00e0 per servire un hotel, un centro comunitario e un ufficio postale. Le opportunit\u00e0 commerciali attirarono cacciatori e commercianti della zona e inizi\u00f2 a formarsi un nuovo insediamento. Quell'estate, Mead e altri organizzarono la Wichita Town Company, intitolando l'insediamento alla trib\u00f9 Wichita. Nel 1870, Munger e l'immigrato tedesco William \"Dutch Bill\" Greiffenstein presentarono mappe catastali che definivano le prime strade della citt\u00e0. Wichita fu formalmente incorporata come citt\u00e0 il 21 luglio 1870. La posizione di Wichita sul Chisholm Trail ne fece una destinazione per le trasmissioni di bestiame che viaggiavano a nord dal Texas per accedere alle ferrovie che portavano ai mercati nelle citt\u00e0 degli Stati Uniti orientali. La Atchison, Topeka e la ferrovia di Santa Fe raggiunsero la citt\u00e0 nel 1872. Di conseguenza, Wichita divenne un punto di riferimento per i convogli di bestiame, guadagnandosi il soprannome di \"Cowtown\". [28] Dall'altra parte del fiume Arkansas, la citt\u00e0 di Delano divenne una destinazione di intrattenimento per allevatori di bestiame grazie ai suoi saloon, bordelli e alla mancanza di forze dell'ordine. . Entro la met\u00e0 del decennio, il commercio di bestiame si era spostato a ovest, a Dodge City. Wichita annette Delano nel 1880. La rapida immigrazione ha provocato un boom speculativo della terra alla fine degli anni 1880, stimolando un'ulteriore espansione della citt\u00e0. Il Fairmount College, che alla fine divenne la Wichita State University, fu aperto nel 1886; La Garfield University, che alla fine divenne la Friends University, fu aperta nel 1887. Nel 1890, Wichita era diventata la terza citt\u00e0 pi\u00f9 grande dello stato dopo Kansas City e Topeka con una popolazione di quasi abitanti. Dopo il boom, tuttavia, la citt\u00e0 entr\u00f2 in una recessione economica e molti dei coloni originari fallirono.\nXX Secolo.\nNel 1914 e nel 1915 furono scoperti giacimenti di petrolio e gas naturale nella vicina contea di Butler. Ci\u00f2 innesc\u00f2 un altro boom economico a Wichita quando i produttori stabilirono raffinerie, stazioni di rifornimento e sedi centrali nella citt\u00e0. Nel 1917, c'erano cinque raffinerie operative a Wichita con altre sette costruite negli anni '20. Le carriere e le fortune dei futuri magnati del petrolio Archibald Derby, che in seguito fond\u00f2 Derby Oil, e Fred C. Koch, che fond\u00f2 quella che sarebbe diventata Koch Industries, iniziarono entrambi a Wichita durante questo periodo. Il denaro generato dal boom del petrolio ha consentito agli imprenditori locali di investire nella nascente industria manifatturiera degli aeroplani. Nel 1917, Clyde Cessna costru\u00ec il suo Cessna Comet a Wichita, il primo aereo costruito in citt\u00e0. Nel 1920, due petrolieri locali invitarono il costruttore di aerei di Chicago Emil \"Matty\" Laird a produrre i suoi progetti a Wichita, portando alla formazione della Swallow Airplane Company. Due dei primi dipendenti di Swallow, Lloyd Stearman e Walter Beech, fondarono due importanti societ\u00e0 con sede a Wichita, Stearman Aircraft nel 1926 e Beechcraft nel 1932, rispettivamente. Cessna, nel frattempo, ha avviato la sua societ\u00e0 a Wichita nel 1927. La citt\u00e0 divenne un centro dell'industria talmente grande che la Camera di Commercio Aeronautica la ribattezz\u00f2 \"Capitale dell'Aria del Mondo\" nel 1929.\nNei decenni successivi, l'aviazione e la produzione di aeromobili hanno continuato a guidare l'espansione della citt\u00e0. Nel 1934, gli stabilimenti di Wichita di Stearman divennero parte della Boeing che sarebbe diventata il pi\u00f9 grande datore di lavoro della citt\u00e0. La costruzione iniziale dell'aeroporto municipale di Wichita termin\u00f2 a sud-est della citt\u00e0 nel 1935. Durante la seconda guerra mondiale, il sito ospit\u00f2 il Wichita Army Airfield e lo stabilimento n. 1 della Boeing Airplane Company. La citt\u00e0 conobbe un'esplosione demografica durante la guerra quando divenne un importante centro di produzione per il bombardiere Boeing B-29. Nel 1951, la US Air Force annunci\u00f2 l'intenzione di assumere il controllo dell'aeroporto per stabilire la McConnell Air Force Base. Nel 1954, tutto il traffico aereo non militare si era spostato al nuovo aeroporto di Wichita Mid-Continent a ovest della citt\u00e0. Nel 1962, Lear Jet Corporation ha aperto con il suo stabilimento adiacente al nuovo aeroporto.\nDurante la fine del XIX e XX secolo, molte altre importanti aziende e marchi hanno avuto le loro origini a Wichita. A. A. Hyde fond\u00f2 il produttore di prodotti per la cura della salute Mentholatum a Wichita nel 1889. Il rivenditore di articoli sportivi e attrezzatura da campeggio Coleman inizi\u00f2 in citt\u00e0 all'inizio del 1900. Un certo numero di franchising di fast food iniziarono a Wichita, iniziando con White Castle nel 1921 e seguiti da molti altri negli anni '50 e '60, incluso Pizza Hut nel 1958. Negli anni '70 e '80, la citt\u00e0 divenne un centro regionale di assistenza sanitaria e ricerca medica.\nWichita \u00e8 stata pi\u00f9 volte al centro delle controversie politiche nazionali nella sua storia. Nel 1900, la famosa estremista della temperanza Carrie Nation colp\u00ec Wichita dopo aver appreso che la citt\u00e0 non stava applicando l'ordinanza di divieto del Kansas. Il sit-in del Dockum Drug Store ha avuto luogo in citt\u00e0 nel 1958 con i manifestanti che spingevano per la desegregazione. Nel 1991, migliaia di manifestanti anti-aborto hanno bloccato e tenuto sit-in presso le cliniche abortiste di Wichita, in particolare la clinica di George Tiller. Tiller \u00e8 stato successivamente ucciso a Wichita da Scott Roeder nel 2009.\nXXI Secolo.\nFatta eccezione per un periodo lento negli anni '70, Wichita ha continuato a crescere costantemente nel 21 \u00b0 secolo. Alla fine degli anni '90 e 2000, il governo della citt\u00e0 e le organizzazioni locali hanno iniziato a collaborare per il rilancio del centro di Wichita e dei quartieri pi\u00f9 vecchi della citt\u00e0. Intrust Bank Arena ha aperto in centro nel 2010.\nBoeing ha terminato le sue operazioni a Wichita nel 2014. Tuttavia, la citt\u00e0 rimane un centro nazionale di produzione di aeromobili con altre societ\u00e0 tra cui Spirit AeroSystems e Airbus che mantengono strutture a Wichita.\nWichita Mid-Continent Airport \u00e8 stato ufficialmente ribattezzato Wichita Dwight D.Eisenhower National Airport dopo il nativo del Kansas e presidente degli Stati Uniti nel 2015.\nGeografia fisica.\nWichita \u00e8 situata a (37,688888, -97,336111).\nSecondo lo United States Census Bureau, ha un'area totale di 163,59 miglia quadrate (). Si trova ad un'altitudine di piedi (). Wichita si trova nel Kansas centro-meridionale, all'incrocio tra l'Interstate 35 e la US Route 54, parte del Midwest degli Stati Uniti, si trova a a nord di Oklahoma City, a a sud-ovest di Kansas City e a est-sud-est di Denver.\nLa citt\u00e0 si trova sul fiume Arkansas vicino al bordo occidentale delle Flint Hills nella regione Wellington-McPherson Lowlands delle Grandi Pianure. La topografia dell'area \u00e8 caratterizzata dall'ampia pianura alluvionale della valle del fiume Arkansas e dai pendii moderatamente ondulati che salgono alle terre pi\u00f9 alte su entrambi i lati.\nL'Arkansas segue un percorso tortuoso, sud-sud-est attraverso Wichita, dividendo approssimativamente la citt\u00e0. \u00c8 unito lungo il suo corso da diversi affluenti che scorrono generalmente verso sud. Il pi\u00f9 grande \u00e8 il fiume Little Arkansas, che entra in citt\u00e0 da nord e si unisce all'Arkansas immediatamente a ovest del centro. Pi\u00f9 a est si trova Chisholm Creek, che si unisce all'Arkansas nella parte pi\u00f9 meridionale della citt\u00e0. Gli affluenti del Chisholm drenano gran parte della met\u00e0 orientale della citt\u00e0; questi includono le Forks occidentali, centrali e orientali del torrente e, pi\u00f9 a sud, Gypsum Creek. Il gesso \u00e8 alimentato dal proprio affluente, Dry Creek. Altri due affluenti dell'Arkansas si trovano a ovest del suo corso; da est a ovest, questi sono Big Slough Creek e Cowskin Creek. Entrambi corrono a sud attraverso la parte occidentale della citt\u00e0. Fourmile Creek, un affluente del fiume Walnut, scorre a sud attraverso la parte pi\u00f9 orientale della citt\u00e0.\nSecondo lo United States Census Bureau, la citt\u00e0 ha un'area totale di 163,59 miglia quadrate (), di cui 159,29 miglia quadrate () \u00e8 terra e 4,30 miglia quadrate () \u00e8 acqua.\nEssendo il cuore dell'area metropolitana di Wichita, la citt\u00e0 \u00e8 circondata dalla periferia. Confinando con Wichita a nord si trovano, da ovest a est, Valley Center, Park City, Kechi e Bel Aire. Racchiuso all'interno di Wichita centro-orientale \u00e8 Eastborough. Adiacente al lato est della citt\u00e0 \u00e8 Andover. La McConnell Air Force Base si trova nell'estremo angolo sud-est della citt\u00e0. A sud, da est a ovest, si trovano Derby e Haysville. Goddard e Maize confinano con Wichita rispettivamente a ovest e nord-ovest.\nClima.\nWichita si trova all'interno della zona di transizione della zona a clima subtropicale umido e della zona a clima continentale umido (K\u00f6ppen Cfa / Dfa), caratterizzata da estati calde e umide e inverni freddi e secchi. Situata sulle Grandi Pianure, lontano da qualsiasi grande influenza moderatrice come montagne o grandi specchi d'acqua, Wichita spesso sperimenta condizioni meteorologiche avverse con temporali che si verificano frequentemente durante i mesi primaverili ed estivi. Questi occasionalmente portano grandi grandinate e fulmini frequenti. Quelle particolarmente distruttive hanno colpito pi\u00f9 volte l'area di Wichita nel corso della sua storia: nel settembre 1965; durante lo scoppio di Andover, Kansas Tornado dell'aprile 1991; e durante l'epidemia di tornado dell'Oklahoma del maggio 1999. Gli inverni sono freddi e secchi; poich\u00e9 Wichita \u00e8 all'incirca a met\u00e0 strada tra il Canada e il Golfo del Messico, i periodi di freddo e di caldo sono ugualmente frequenti. Le masse d'aria calda del Golfo del Messico possono aumentare le temperature di pieno inverno negli anni '50 e persino negli anni '60, mentre le masse d'aria fredda dell'Artico possono occasionalmente abbassare la temperatura al di sotto di . La velocit\u00e0 del vento in citt\u00e0 \u00e8 in media di (). [68] In media, gennaio \u00e8 il mese pi\u00f9 freddo (e il pi\u00f9 secco), luglio il pi\u00f9 caldo e giugno il pi\u00f9 piovoso.\nLa temperatura media della citt\u00e0 \u00e8 di . Nel corso dell'anno, la temperatura media giornaliera mensile varia da () di gennaio a () di luglio. L'alta temperatura raggiunge o supera i () una media di 62 giorni all'anno e () una media di 12 giorni all'anno. La temperatura minima scende al di sotto di () in media 8,5 giorni all'anno. La temperatura pi\u00f9 calda registrata a Wichita era di () nel 1936; la temperatura pi\u00f9 fredda registrata \u00e8 stata di () il 12 febbraio 1899. Letture a partire da () e fino a () si sono verificate di recente rispettivamente il 10 febbraio 2011 e il 29-30 luglio 2012. Wichita riceve in media circa 32,69 pollici () di precipitazioni all'anno, la maggior parte delle quali cade nei mesi pi\u00f9 caldi, e sperimenta 88 giorni di precipitazioni misurabili. L'umidit\u00e0 relativa media \u00e8 dell'80% al mattino e del 49% alla sera. Le precipitazioni nevose annuali sono in media di 15,6 pollici (). Le nevicate misurabili si verificano in media dieci giorni all'anno con almeno un pollice di neve che cade in cinque di quei giorni. L'altezza della neve di almeno un pollice si verifica in media 15 giorni all'anno. La finestra media per le temperature gelide va dal 26 ottobre all'11 aprile.\nSociet\u00e0.\nEvoluzione demografica.\nSecondo il censimento del 2018, c'erano persone. \nIn termini di popolazione, Wichita \u00e8 la citt\u00e0 pi\u00f9 grande del Kansas e la 51\u00aa citt\u00e0 pi\u00f9 grande degli Stati Uniti. \u00c8 razzialmente pi\u00f9 simile al resto degli Stati Uniti rispetto a qualsiasi altra grande citt\u00e0.\nCensimento 2010.\nA partire dal censimento del 2010, c'erano persone, famiglie e famiglie residenti in citt\u00e0. La densit\u00e0 di popolazione era di per miglio quadrato (889,9/km\u00b2). C'erano unit\u00e0 abitative con una densit\u00e0 media di per miglio quadrato (475,9/km\u00b2). La composizione razziale della citt\u00e0 era del 71,9% bianco, 11,5% afroamericano, 4,8% asiatico, 1,2% indiano americano, 0,1% isolano del Pacifico, 6,2% da altre razze e 4,3% da due o pi\u00f9 razze. Ispanici e latini di qualsiasi razza erano il 15,3% della popolazione.\nDelle famiglie, il 33,4% aveva figli di et\u00e0 inferiore ai 18 anni che convivevano con loro, il 44,1% erano coppie sposate che convivono, il 5,2% aveva un capofamiglia maschio senza moglie presente, il 13,1% aveva una donna capofamiglia senza marito presente e 37,5 % erano non famiglie. Il 31,1% di tutte le famiglie era composto da individui e il 9,1% aveva qualcuno che viveva da solo che aveva 65 anni o pi\u00f9. La dimensione media della famiglia era 2,48 e la dimensione media della famiglia era 3,14.\nL'et\u00e0 media in citt\u00e0 era di 33,9 anni. Il 26,6% dei residenti aveva meno di 18 anni; Il 10,1% aveva un'et\u00e0 compresa tra i 18 ei 24 anni; il 26,9% era da 25 a 44; Il 24,9% era compreso tra 45 e 64; e l'11,5% aveva 65 anni o pi\u00f9. La composizione di genere della citt\u00e0 era del 49,3% di uomini e del 50,7% di donne.\nIl reddito medio per una famiglia in citt\u00e0 era di e il reddito medio per una famiglia era di . I maschi avevano un reddito medio di contro per le femmine. Il reddito pro capite per la citt\u00e0 era di . Circa il 12,1% delle famiglie e il 15,8% della popolazione erano al di sotto della soglia di povert\u00e0, compreso il 22,5% di quelli di et\u00e0 inferiore a 18 anni e il 9,9% di quelli di et\u00e0 pari o superiore a 65 anni.\nEconomia.\n\u00c8 il luogo di nascita di famosi ristoranti come White Castle e Pizza Hut. Un sondaggio su noti marchi con sede in Kansas condotto da RSM Marketing Services e dal Wichita Consumer Research Center ha mostrato che molti dei 25 principali marchi con sede in Kansas come Koch, Coleman, Cessna, Pizza Hut, Beechcraft, Freddy's e altri hanno sede in Wichita.\nIl principale settore industriale di Wichita \u00e8 la manifattura, che nel 2003 rappresentava il 21,6% dell'occupazione nell'area. La produzione di aeromobili ha dominato a lungo l'economia locale e svolge un ruolo cos\u00ec importante da avere la capacit\u00e0 di influenzare la salute economica dell'intera regione; lo stato offre agevolazioni fiscali e altri incentivi ai produttori di aeromobili.\nL'assistenza sanitaria \u00e8 la seconda industria di Wichita, che impiega circa persone nell'area locale. Poich\u00e9 le esigenze sanitarie rimangono abbastanza coerenti indipendentemente dall'economia, questo campo non \u00e8 stato soggetto alle stesse pressioni che hanno colpito altri settori all'inizio degli anni 2000. Il Kansas Spine Hospital \u00e8 stato inaugurato nel 2004, cos\u00ec come una torre di terapia intensiva presso il Wesley Medical Center. Nel luglio 2010 Via Christi Health, il pi\u00f9 grande fornitore di servizi sanitari in Kansas, ha aperto un ospedale che servir\u00e0 l'area nord-occidentale di Wichita. L'ospedale di Via Christi a Santa Teresa \u00e8 il quinto ospedale del sistema a servire la comunit\u00e0 di Wichita. Nel 2016, Wesley Healthcare ha aperto il Wesley Children's Hospital, il primo e unico ospedale per bambini nell'area di Wichita.\nGrazie al boom petrolifero dell'inizio del XX secolo nella vicina contea di Butler, nel Kansas, Wichita divenne una grande citt\u00e0 petrolifera, con dozzine di societ\u00e0 di esplorazione petrolifera e imprese di supporto. La pi\u00f9 famosa di queste era Koch Industries, oggi un conglomerato globale di risorse naturali. La citt\u00e0 un tempo era anche la sede dell'ex Derby Oil Company, acquistata dalla Coastal Corporation nel 1988. Wichita ospita le organizzazioni per il petrolio e il gas naturale Kansas Strong e Kansas Independent Oil &amp; Gas Association (KIOGA)\nKoch Industries e Cargill, le due pi\u00f9 grandi societ\u00e0 private negli Stati Uniti, gestiscono entrambe le sedi centrali a Wichita. La principale sede aziendale globale di Koch Industries si trova in un grande complesso di torri per uffici nel nord-est di Wichita. Cargill Meat Solutions Div., Un tempo il terzo produttore di carne bovina della nazione, ha sede in centro. Altre aziende con sede a Wichita includono il produttore di montagne russe Chance Morgan, il rivenditore di cibo gourmet Dean &amp; Deluca, la societ\u00e0 di energia rinnovabile Alternative Energy Solutions e la Coleman Company, un produttore di forniture per il campeggio e le attivit\u00e0 ricreative all'aperto. Air Midwest, la prima compagnia aerea \"pendolare\" ufficialmente certificata della nazione, \u00e8 stata fondata e ha sede a Wichita ed \u00e8 diventata l'ottava compagnia aerea regionale pi\u00f9 grande della nazione prima del suo scioglimento nel 2008.\nNel 2013, il 68,2% della popolazione di et\u00e0 superiore ai 16 anni faceva parte della forza lavoro. Lo 0,6% era nelle forze armate e il 67,6% nella forza lavoro civile con il 61,2% occupato e il 6,4% disoccupato. La composizione occupazionale della forza lavoro civile occupata era: 33,3% nel management, negli affari, nella scienza e nelle arti; 25,1% nelle vendite e negli uffici; 17,2% nelle professioni di servizio; 14,0% nella produzione, nel trasporto e nella movimentazione dei materiali; 10,4% in risorse naturali, costruzione e manutenzione. Le tre industrie che impiegavano le maggiori percentuali della forza lavoro civile attiva erano i servizi educativi, l'assistenza sanitaria e l'assistenza sociale (22,3%); manifatturiero (19,2%); e commercio al dettaglio (11,0%).\nIl costo della vita a Wichita \u00e8 inferiore alla media; rispetto a una media statunitense di 100, l'indice del costo della vita per la citt\u00e0 \u00e8 84,0. A partire dal 2013, il valore medio della casa in citt\u00e0 era di , il costo mensile medio selezionato per il proprietario era di per le unit\u00e0 abitative con un mutuo e per quelle senza, e l'affitto lordo medio era di .\nWichita ha una reputazione nazionale nei media statunitensi come luogo economico e piacevole in cui vivere. Nel luglio 2006, CNN / Money and Money ha classificato Wichita al nono posto nella lista delle 10 migliori grandi citt\u00e0 statunitensi in cui vivere. Nel 2008, MSN Real Estate ha classificato Wichita al primo posto nella lista delle citt\u00e0 pi\u00f9 convenienti. Nel suo sondaggio \"Best Places to Live\" del 2019, U. S. News &amp; World Report, ha classificato Wichita al 79\u00ba posto su 125 citt\u00e0 degli Stati Uniti e ha notato che la criminalit\u00e0 violenta a Wichita era aumentata negli ultimi anni. Nel KIDS COUNT Data Book del 2019, nella sua classifica annuale \"State Rankings on Overall Child Well-Being\", il Kansas \u00e8 stato classificato al 15\u00ba posto su 50 stati. Tuttavia, lo stato ha un tasso di incarcerazione di minori significativamente pi\u00f9 alto rispetto alla nazione, in generale, e un tasso pi\u00f9 alto di stato che prende i bambini dalle loro case.\nInfrastrutture e trasporti.\nAeroporti.\nLa citt\u00e0 \u00e8 servita dall'Aeroporto di Wichita Mid-Continent."}
{"id": "669613", "revid": "729019", "url": "https://it.wikipedia.org/wiki?curid=669613", "title": "Giosu\u00e8 Ritucci", "text": "Biografia.\nCarriera nell'esercito napoletano di epoca napoleonica.\nGiosu\u00e8 Ritucci, figlio maggiore di Stefano e Angela Maria Nocerino, si arruol\u00f2 volontario nel 1807 nel 1\u00ba Reggimento leggero napoletano partecipando a tutte le guerre napoleoniche.\nInizialmente fu impegnato con le truppe napoletana in Calabria; qui, assistiti dai francesi, i napoletani soppressero la resistenza delle forze legate alla dinastia borbonica, formate da briganti ed ex-militari.\nIl 4 novembre 1811 fu promosso sottotenente nel 2\u00ba Reggimento leggero napoletano e nel marzo del 1813 pass\u00f2 tenente dei Granatieri dello stesso reggimento. Segnalandosi in modo distinto nella ripresa di Reggio Emilia, fu decorato Cavaliere dell'Ordine reale delle Due Sicilie (un'onorificenza murattiana).\nCarriera nell'esercito del Regno delle due Sicilie.\nContinu\u00f2 la carriera a Napoli sotto i re Borbone.\nIl 22 settembre 1826 fu promosso capitano del Reggimento Real Farnese; ebbe la missione di catturare o distruggere una banda di briganti che turbavano le province di Palermo, Trapani, Caltanissetta e Girgenti, e li distrusse. Per il fatto fu decorato Cavaliere dell'Ordine di Francesco I il 28 ottobre 1836.\nNel 1841 divenne Capitano Aiutante Maggiore del 3\u00ba Cacciatori. L'8 aprile 1844 fu promosso maggiore del 2\u00ba Cacciatori ed ebbe il comando delle Colonne Mobili, che a Nicastro, Catanzaro e Crotone si opposero al brigantaggio.\nIl 23 maggio 1847 spos\u00f2 in seconde nozze Maria Errichetta Bursotti, quindici anni pi\u00f9 giovane del Maggiore, allora comandante del Secondo Cacciatori di Linea.\nIl 25 gennaio 1848 fu ferito a una gamba a Palermo, nel corso della Rivoluzione siciliana del 1848 che port\u00f2 all'espulsione del governo e delle truppe borboniche dalla Sicilia. Ad aprile, sotto il comando di Guglielmo Pepe, si rec\u00f2 con la propria unit\u00e0 in Italia settentrionale, per combattere nella prima guerra di indipendenza italiana: fu impegnato nei pressi di Venezia, che abbandon\u00f2 ritornando a Napoli quando le truppe napoletane furono richiamate dal sovrano (Pepe e i suoi uomini restarono invece a combattere).\nIl 12 agosto fu promosso tenente colonnello e al comando del suo battaglione e di una sezione di artiglieria rastrell\u00f2 fino al febbraio 1849 il Cilento, dove si trovavano molti napoletani che si opponevano al governo borbonico.\nNel maggio del 1849 Ritucci partecip\u00f2 all'attacco dell'esercito napoletano contro la Repubblica Romana, allora impegnata a difendersi dall'invasione francese. A seguito della battaglia di Palestrina le truppe napoletane furono costrette da quelle romane guidate da Giuseppe Garibaldi a ripiegare su Velletri; sebbene all'esercito si fosse unito anche re Ferdinando II in persona, le truppe napoletane non poterono che retrocedere ulteriormente, incalzate da quelle romane e, in una scaramuccia con le truppe garibaldine nei pressi di Velletri, Ritucci fu ferito nuovamente. Descrisse le operazioni della campagna napoletana contro la Repubblica Romana in un'opera pubblicata poi nel 1851. Il 15 giugno 1849, dopo la riconquista borbonica della Sicilia, Ritucci fu promosso colonnello e prese il comando del 7\u00ba Reggimento Fanteria di Linea \u00abNapoli\u00bb.\nIl 21 dicembre 1853, promosso brigadiere prese il comando della Brigata Carabinieri a Piedi e del Primo Svizzeri.\nIl 19 aprile 1860 fu promosso Maresciallo di campo.\nCaduta del Regno delle Due Sicilie.\nA seguito della impresa dei Mille Ritucci, che ricopriva la carica di comandante della divisione militare in Calabria, fu richiamato a Napoli per far parte della commissione che avrebbe dovuto giudicare i generali napoletani travolti dai garibaldini in Sicilia. Dopo la concessione della Costituzione, Ritucci fu nominato Ministro della Guerra, ma pochi giorni dopo fu sostituito da Giuseppe Salvatore Pianell e inviato a comandare la piazza di Napoli. Ma poco rimase al comando, poich\u00e9 fu sostituito dal generale Cutrofiano il 28 agosto 1860. Ritucci rimase fedele al re Francesco II e fu incaricato di guidare ci\u00f2 che restava dell'esercito borbonico nel tentativo di riconquista del Regno; Ritucci era per una tattica attendista, nella speranza di qualche aiuto internazionale, mentre il sovrano e i suoi ministri gli chiedevano maggiore decisione. La mediazione tra la posizione di Ritucci e dei consiglieri militari francesi del sovrano portarono all'azione infruttuosa dell'esercito borbonico nella battaglia del Volturno, in cui Ritucci non seppe concentrare le sue forze e sfruttare la cavalleria, ma ebbe il merito di tenere insieme l'esercito malgrado gli errori di diversi subordinati. Francesco, che voleva che l'esercito napoletano continuasse a opporsi sul campo di battaglia all'esercito meridionale di Garibaldi, fu insoddisfatto dall'approccio cauto di Ritucci e lo sostitu\u00ec con Giovanni Salzano de Luna.\nDopo l'intervento dell'esercito italiano, parte dell'esercito del regno delle due Sicilie ripar\u00f2 nello Stato pontificio; le truppe rimaste a disposizione di Francesco II si ritirarono con lui nella fortezza di Gaeta e Ritucci ricevette il comando della piazzaforte. Considerate le condizioni delle truppe napoletane assediate nella piazzaforte, si decise per la resa, ma fu sostituito dal sovrano che si opponeva a questa decisione. Successivamente, quando la situazione si fece disperata e port\u00f2 alle contrattazioni della resa, il comandante italiano Enrico Cialdini dichiar\u00f2 di non accettare Ritucci come controparte, in quanto il generale napoletano sarebbe in passato venuto meno ai termini di una tregua; Ritucci scrisse una lettera in cui respingeva l'accusa di Cialdini.\nDopo la caduta del Regno, ormai sessantasettenne, si ritir\u00f2 a vita privata a Napoli, rimanendo fedele alla dinastia borbonica ma restando coinvolto in una serie di reciproche accuse che coinvolse i veterani borbonici. Compose un opuscolo per rispondere alle accuse sulla sua gestione della campagna contro le truppe meridionali, ma rielabor\u00f2 e complet\u00f2 questa opera per rispondere alle accuse e al giudizio negativo che di lui aveva avuto lo storico borbonico Giacinto de' Sivo nella sua \"Storia delle Due Sicilie dal 1847 al 1861\"; la pubblicazione avvenne per\u00f2 postuma, in quanto Ritucci mor\u00ec a Napoli il 1 febbraio del 1870."}
{"id": "669617", "revid": "124270269", "url": "https://it.wikipedia.org/wiki?curid=669617", "title": "Peligni", "text": " \nI Peligni erano un piccolo popolo italico di lingua osco-umbra, storicamente stanziato nel I millennio a.C. nella Valle Peligna, parte dell'odierno Abruzzo. Entrati in conflitto con la Repubblica romana alla fine del IV secolo a.C., presto furono indotti dall'evidente supremazia dell'esercito romano a unirsi in alleanza con Roma, accettando una condizione di chiara subordinazione. Conservarono a lungo un certo margine di autonomia interna fino a quando, nel I secolo a.C., l'estensione a tutti gli Italici della cittadinanza romana, decisa in seguito alla Guerra sociale alla quale avevano preso parte anche i Peligni, acceler\u00f2 il processo di romanizzazione del popolo, che fu rapidamente inquadrato nelle strutture politico-culturali di Roma.\nEtnonimo.\nL'origine dell'etnonimo \"Peligni\" (in lingua latina \"Paeligni\"), attestato fin dall'antichit\u00e0, \u00e8 ancora oscura. Non pare in relazione con il dialetto peligno, della famiglia osco-umbra, parlato dal popolo.\nStoria.\nLe origini e il territorio.\nLe fonti antiche offrono due diverse ipotesi sull'origine del popolo dei Peligni. Secondo Festo erano di origine illirica; secondo Ovidio, sabina (e quindi italica). Entrambe le ipotesi sono plausibili, e non si escludono l'una con l'altra.\nGenti indoeuropee del gruppo osco-umbro penetrarono in Italia nella seconda met\u00e0 del II millennio a.C., probabilmente intorno al XII secolo a.C.. Non \u00e8 noto il momento esatto in cui genti di lingua osco-umbra si stabilirono nell'area della Valle Peligna; il popolo dei Peligni si differenzi\u00f2 probabilmente gi\u00e0 \"in loco\", ed \u00e8 anzi possibile che i suoi tratti etnici fossero discesi dalla fusione di pi\u00f9 elementi. Predominante fu comunque, non solo dal punto di vista linguistico ma anche da quelli politico, culturale e religioso, l'apporto osco-umbro.\nStoricamente, i Peligni emergono attestati nel loro territorio a partire dal IV secolo a.C., quando ebbero i primi contatti testimoniati con la Repubblica romana. Abitavano le pendici del massiccio formato dai monti Maiella, Morrone e il monte Plaia: la Valle Peligna, solcata dai fiumi Aterno, Gizio e Sagittario. I loro centri principali furono Sulmo (l'odierna Sulmona, dove nacque il poeta Publio Ovidio Nasone), Superaequum (oggi Castelvecchio Subequo) e Corfinium (l'attuale Corfinio), gi\u00e0 capitale dei Peligni indipendenti e in seguito, durante la Guerra sociale, sede dell'assemblea degli Italici ribelli (90 a.C.). ; forse \u00e8 per questo motivo che .\nI rapporti con Roma.\nIV secolo a.C..\nIl pretore latino Lucio Annio di Sezia ricorda, nel 335 a.C., un precedente scontro con i Peligni, attaccati e sconfitti dai Latini:\nIn seguito i Peligni, insieme ai Vestini, ai Marrucini e ai Marsi, presero parte a una confederazione contro cui i Romani entrarono in conflitto durante la Seconda guerra sannitica, nel 325 a.C. Contro l'alleanza italica Roma invi\u00f2 il console Decimo Giunio Bruto Sceva; secondo Tito Livio si tratt\u00f2 di una mossa audace, poich\u00e9 fino a quel momento i Vestini e i loro alleati non avevano minacciato direttamente la Repubblica, ma necessaria per prevenire una loro possibile alleanza con i Sanniti. Bruto devast\u00f2 le campagne degli Italici per costringerli a scendere in battaglia in campo aperto; lo scontro fu sanguinoso e anche l'Esercito Romano sub\u00ec gravi perdite, ma i nemici furono costretti ad abbandonare i loro accampamenti e a trincerarsi nelle loro cittadelle.\nNel 304 a.C., dopo la grave disfatta subita dagli Equi per opera dei Romani guidati dai Consoli Publio Sempronio Sofo e Publio Sulpicio Saverrione, i Peligni, come i loro vicini Marsi, Marrucini e Frentani, inviarono ambasciatori a Roma per chiedere un'alleanza, che fu loro concessa attraverso un trattato. Non appoggiarono quindi la Lega sannitica, contribuendo in tal modo in maniera decisiva alla vittoria romana.\nIII secolo a.C..\nDopo il trattato del 304 a.C., conservarono ampi margini di autonomia interna come popolo alleato e non gi\u00e0 sottomesso; la loro politica, tuttavia, non entr\u00f2 mai in contrasto con quella di Roma, alla quale si accodavano. Nel 295 a.C. non solo non presero cos\u00ec parte alla battaglia di Sentino tra Roma e un'eterogenea e poco coesa federazione di Galli Senoni, Etruschi, Umbri, Sanniti e altri popoli sabellici, ma anzi dopo la vittoria romana aggredirono i Sanniti in fuga quando questi attraversarono il loro territorio, uccidendo un quinto dei cinquemila soldati sanniti.\nSecondo Tito Livio, nel corso della Seconda guerra punica (217 a.C.) il loro territorio e quello dei loro vicini Marsi sarebbe stato devastato dalle truppe di Annibale, in marcia verso sud dopo la vittoria nella battaglia del Lago Trasimeno; tale informazione \u00e8 tuttavia scorretta, giacch\u00e9 Marsi e Peligni non si trovavano lungo l'itinerario dei Cartaginesi.\nII-I secolo a.C..\nTra III e II secolo a.C. procedette, gradualmente, il processo di romanizzazione dei Peligni. Agli inizi del I secolo a.C., tuttavia, appaiono tra i principali ispiratori, insieme a Marsi e Piceni, della vasta coalizione di popoli italici che scaten\u00f2 la Guerra sociale per ottenere la concessione della cittadinanza romana pi\u00f9 volte negata (91-88 a.C.). Nel 91 a.C. gli Italici ribelli si diedero convegno presso la citt\u00e0 peligna di Corfinium, dove vennero avviate le istituzioni di uno Stato indipendente da Roma: un senato di cinquecento membri, una giunta esecutiva, due imperatori (o consoli) e dodici pretori. L'esercito, ripartito in due tronconi - uno sabellico guidato dal marso Quinto Poppedio Silone, l'altro sannitico affidato a Gaio Papio Mutilo - contava contingenti di numerosi popoli italici; quello peligno era guidato da Publio Vettio Scatone.\nNel 90 a.C. i Peligni accorsero, insieme ai Piceni di Gaio Vidacilio, in aiuto di Ascoli, assediata da Gneo Pompeo Strabone, per poi volgere verso Isernia, che strinsero d'assedio dopo aver battuto il console romano Lucio Giulio Cesare. La citt\u00e0 cadde alla fine del 90, in seguito per\u00f2 i Peligni furono sconfitti da Sesto Giulio. La resa definitiva del popolo avvenne all'inizio dell'88 a.C., quando Pompeo Strabone ne ottenne la sottomissione e ne occup\u00f2 il territorio, costringendo i ribelli a trasferire la loro capitale da Corfinium a Isernia. Vettio venne ucciso da un servo\nDopo la Guerra sociale la Lex Julia de civitate, che concedeva la cittadinanza romana a tutti gli Italici rimasti fedeli a Roma, fu progressivamente estesa anche ai popoli ribelli, tra i quali i Peligni. I loro territori furono intensamente colonizzati, soprattutto nell'epoca di Silla. Ottenuta la cittadinanza, i popoli sabellici furono incorporati nelle trib\u00f9 romane: i Peligni, con i Marsi, furono iscritti nella \"gens\" Sergia. A partire da allora la romanizzazione degli Italici si avvi\u00f2 rapidamente a compimento, come attesta la rapida scomparsa delle loro lingue, sostituite dal latino.\nSociet\u00e0.\nCome molti altri popoli osco-umbri, soprattutto di lingua osca, i Peligni erano governati da \"meddix\", supremi magistrati che i Romani identificavano con i loro \"praetor\". Il \"meddix\" aveva amplissimi poteri: oltre a essere il capo politico del popolo, esercitava anche le supreme funzioni militari e giudiziarie; dalla loro carica dipendeva il calendario, nel quale gli anni erano identificati con il \"meddix\" in carica - esattamente come a Roma con i consoli.\nReligione.\nI Peligni erano, come tutti gli Italici, politeisti; tra le divinit\u00e0 citate nelle loro iscrizioni figura Anaceta, dea associata al serpente. Come i Marsi, i Peligni adoravano i Dioscuri (Iovieis Puclois in peligno); legate al culto delle acque erano invece le divinit\u00e0 ricordate come Cerfum, affini al \u00c7erfo umbro e alle quali erano consacrate sacerdotesse.\nEconomia.\nNei territori peligni l'olivicoltura, sebbene presente, non era troppo sviluppata, mentre le coltivazioni di grano e di uva erano decisamente floride. Queste ultime, secondo Plinio il Vecchio, erano coltivate specialmente nei pressi dell'attuale Popoli; egli riteneva che l'acqua del luogo fosse particolarmente utile per eliminare le erbacce, che facesse respirare le radici delle piante e rafforzasse le coltivazioni. Plinio attesta inoltre una particolare tecnica agricola in uso presso i Peligni, la quale prevedeva che, in inverno, le viti fossero bagnate con acqua irrigua affinch\u00e9 fossero \"intiepidite\" ed il freddo non le danneggiasse.\nLingua.\nI Peligni parlavano un dialetto sabellico, variet\u00e0 della lingua osca. Le iscrizioni in peligno sono redatte in alfabeto latino e risalgono per lo pi\u00f9 al II secolo a.C.."}
{"id": "669622", "revid": "767487", "url": "https://it.wikipedia.org/wiki?curid=669622", "title": "Kremnick\u00e9 Bane", "text": "Kremnick\u00e9 Bane (in ungherese \"J\u00e1noshegy\", in tedesco \"Johannesberg\") \u00e8 un comune della Slovacchia facente parte del distretto di \u017diar nad Hronom, nella regione di Bansk\u00e1 Bystrica."}
{"id": "669623", "revid": "827882", "url": "https://it.wikipedia.org/wiki?curid=669623", "title": "Van Williams (musicista)", "text": "Prima di entrare a far parte dei Nevermore nel 1994, Williams ha suonato per due anni in una band Progressive metal di New York, i Tobor Vog, con il chitarrista Greg Giametta. In Aprile 2011 Van e Jeff Loomis lasciano la band a causa di insanabili divergenze stilistiche."}
{"id": "669624", "revid": "287204", "url": "https://it.wikipedia.org/wiki?curid=669624", "title": "Kremnicke Bane", "text": ""}
{"id": "669626", "revid": "1437331", "url": "https://it.wikipedia.org/wiki?curid=669626", "title": "Scrigno", "text": "Lo scrigno \u00e8 un contenitore di oggetti preziosi ed \u00e8 solitamente protetto da serrature di sicurezza.\nPu\u00f2 avere forme e dimensioni diverse in funzione di ci\u00f2 che dovr\u00e0 contenere e pu\u00f2 essere realizzato da materiali di vario tipo.\n\u00c8 un oggetto che ricorre spesso nelle fiabe che raccontano di re e regine e delle loro enormi ricchezze, ma pu\u00f2 essere utilizzato per contenere degli oggetti rari, ma non necessariamente preziosi.\nDegli scrigni sono spesso presenti nelle chiese per custodire, oltre che oggetti preziosi per le celebrazioni liturgiche, anche reliquie di santi.\nUn esempio di scrigno molto prezioso \u00e8 quello che custodisce le reliquie di sant'Agata nella Cattedrale di Catania. Si tratta di una cassa d'argento in stile gotico, realizzata intorno alla fine del XV secolo dall'artista catanese Angelo Novara. Il coperchio anch'esso in argento fu realizzato da Vincenzo Archifel. Esso \u00e8 riccamente istoriato con immagini della vita dei santi e contiene le reliquie di sant'Agata. Esse sono costituite dalle due braccia con le mani, dalle due gambe con i piedi, dai due femori e dalla mammella oltre al santo velo. I reliquiari che le contengono sono tutti di diversa fattura in quanto costruiti in epoche diverse."}
{"id": "669629", "revid": "599013", "url": "https://it.wikipedia.org/wiki?curid=669629", "title": "Earl Monroe", "text": " Era soprannominato dai tifosi dei Knicks \u201cThe Black Jesus\u201d.\nCarriera.\nI primi anni.\nEarl Monroe nasce e cresce a Filadelfia. La sua infanzia non \u00e8 certo delle pi\u00f9 facili, immersa com'\u00e8 nella dura realt\u00e0 del quartiere di South Philadelphia. \nDa bambino, Earl sembra pi\u00f9 interessato al football ed al baseball che al basket, ma all'et\u00e0 di 14 anni cresce improvvisamente di statura, superando i 190\u00a0cm ed iniziando cos\u00ec ad attirare l'attenzione di molti allenatori scolastici di basket.\nIn pochi anni Monroe sviluppa dei movimenti notevoli, fatti di continue finte, cambi di passo e sospensioni aeree, divenendo notissimo in citt\u00e0. Addirittura, per la sua capacit\u00e0 di inventare dei movimenti durante il gioco, i suoi compagni di scuola alla John Bartram H.S. lo soprannominano \"Thomas Edison\". Un altro soprannome, assegnatogli dalla stampa americana, era quello di \"Black Jesus\" (\"Ges\u00f9 nero\").\nSuccessivamente, Monroe conquista una fama sempre maggiore giocando a basket per Winston-Salem State University, un piccolo college di Division II di Winston-Salem, Carolina del Nord, tradizionalmente frequentato da ragazzi afroamericani. Al college, il giovane Earl incontra coach Clarence Gaines, che ne intuisce e affina le doti di grande realizzatore. Dopo un apprendistato durante il primo anno da matricola (7,1 punti a partita), le percentuali realizzative di Monroe crescono a dismisura (23,2 e 29,8, rispettivamente il secondo e terzo anno). Nel 1967, nell'ultimo anno da senior, Monroe tiene una media di 41,5 punti a partita, ottiene il riconoscimento come giocatore dell'anno e conduce i Rams fino al titolo della Division II della NCAA.\nUn giornalista sportivo locale, impressionato dalle gesta in campo di Monroe, scrive in un articolo la frase \"Earl's Pearls\" per descrivere tutti i modi in cui Monroe riusciva a segnare. Era nato un mito, Earl \"The Pearl\" Monroe.\nBaltimore Bullets.\nNel 1967, Monroe viene chiamato come seconda scelta assoluta al primo giro del draft NBA dai Baltimore Bullets (oggi Washington Wizards). Nel suo primo anno da professionista, e nonostante i Bullets non siano una squadra di grande qualit\u00e0, Earl vince il titolo di matricola dell'anno, in una stagione in cui fu anche capace di segnare 56 punti in una partita contro i Los Angeles Lakers, il terzo pi\u00f9 alto punteggio mai realizzato da un \"rookie\" nella storia della NBA.\nLe sorti del team hanno una svolta quando la dirigenza dei Bullets riesce a costruire attorno a Monroe una squadra pi\u00f9 competitiva, in cui spicca l'All-Star Wes Unseld. Nelle tre stagioni successive Monroe tiene una media, rispettivamente, di 25,8, 23,4 e 21,4 punti a partita, guidando in modo spettacolare l'attacco \"run and\" gun dei Bullets e riuscendo a portare per tre anni consecutivamente la franchigia ai playoff.\nMonroe ottiene in questi anni gli unici riconoscimenti individuali della sua carriere NBA: nel 1969 viene chiamato a partecipare all'All-Star Game, dove segna 21 punti. Al termine della stessa stagione, nonostante la bruciante eliminazione della sua squadra ai playoff patita dai New York Knicks, Monroe viene inserito nel primo quintetto NBA.\nAnche l'anno successivo Monroe e i Bullets vengono eliminati, sia pure al termine di una serie molto combattuta, dai New York Knicks.\nNel 1971, Monroe ed i Baltimore Bullets ottengono la loro rivincita ed eliminano i Knicks ai play-off, vincendo il titolo della Eastern Conference al termine di una serie appassionante ed equilibrata e aggiudicandosi il diritto a sfidare in finale per il titolo NBA i Milwaukee Bucks di Lew Alcindor, MVP stagionale, e in seguito meglio conosciuto come Kareem Abdul-Jabbar, e di \"Big O\", Oscar Robertson, il primo giocatore ad aver concluso la stagione con una tripla doppia di media per punti, assist e rimbalzi (1962); dopo di lui, l'unico giocatore che \u00e8 riuscito a concludere la stagione con una tripla doppia di media \u00e8 stato Russell Westbrook (2017). L'ostacolo si rivela troppo arduo per i Bullets che vengono spazzati via dai Milwaukee Bucks che si aggiudicano il titolo in sole quattro partite, nonostante gli sforzi di Monroe nel tentativo di riequilibrare la serie. A Monroe rimane come unica consolazione stagionale la seconda partecipazione all'All-Star Game.\nNew York Knicks.\nNel novembre del 1971 si concretizza uno scambio di giocatori tra i Bullets ed i Knicks, due franchigie che hanno dato luogo in quegli anni a una delle rivalit\u00e0 pi\u00f9 accese della Eastern Conference nella NBA. In cambio di Mike Riordan, Dave Stallworth e un conguaglio in denaro, ai New York Knicks arriva proprio Earl Monroe.\nAi Knicks, la squadra del suo rivale Walt Frazier, con cui negli anni precedenti aveva dato vita a duelli epici, Monroe giunge come una vera e propria star, con la fama di giocatore pressoch\u00e9 immarcabile nel gioco uno contro uno, ma anche poco avvezzo a uniformarsi alle logiche di un gioco di squadra. Non sono poche le perplessit\u00e0 della stampa specializzata sull'effettiva utilit\u00e0 di questo acquisto da parte dei Knicks. A dispetto dello scetticismo generale, Earl si cala nella nuova realt\u00e0 di squadra con umilt\u00e0, senza pretendere la stessa ribalta cui era abituato quando giocava a Baltimora e apprendendo in breve tempo i concetti di grande applicazione difensiva e circolazione della palla su cui poggiavano i trionfi dei Knicks di quegli anni. Di conseguenza, la sua media realizzativa scese parecchio (11,9 punti a partita nel 1972), ma i risultati di questi sacrifici personali di Monroe in nome del collettivo non si fecero attendere. Infatti, dopo una prima stagione travagliata a causa anche di diversi infortuni e la beffa di un altro titolo NBA svanito sul pi\u00f9 bello, in finale, per mano dei Los Angeles Lakers, l'anno successivo Monroe si aggiudica l'anello di campione NBA, dopo una finale giocata ancora contro i gialloviola californiani.\nGli anni seguenti, con il ritiro di alcuni giocatori simbolo dei Knicks, come Willis Reed, Jerry Lucas e Dave DeBusschere, Monroe torna a essere maggiormente coinvolto nei giochi d'attacco e le sue medie risalgono sopra i 20 punti per partita. Tuttavia, New York non \u00e8 pi\u00f9 la stessa squadra dominatrice della prima met\u00e0 degli anni settanta e, nonostante alcuni grandi acquisti, i Knicks non riusciranno pi\u00f9 ad arrivare ai livelli passati e finiranno, dopo l'abbandono anche di Walt Frazier e di Bill Bradley, in un'aura di mediocrit\u00e0.\nIn ogni caso, anche nella seconda met\u00e0 degli anni settanta Monroe continua ad avere delle ottime stagioni, coronate nel 1975 e nel 1977 da altre due chiamate a partecipare all'All-Star Game. \nEarl Monroe si ritira nel 1980, a 36 anni. I New York Knicks, a testimonianza della grandezza di Earl \"The Pearl\" Monroe e della traccia indelebile da lui lasciata nella storia del gioco, hanno ritirato la sua casacca numero 15 nel 1986.\nLe cifre.\nLe statistiche di Earl Monroe a fine carriera NBA sono le seguenti: 2.796 rimbalzi, 3.594 assist, 17.454 punti in 926 partite disputate (media di 18,8 punti per partita).\nCuriosit\u00e0.\nNel film del regista statunitense Spike Lee, grande appassionato di basket e tifoso dei New York Knicks, \"He Got Game\" (1998), il personaggio di Jake Shuttlesworth, interpretato da Denzel Washington, spiega al figlio Jesus Shuttlesworth (la stella NBA Ray Allen), che il suo nome ha preso ispirazione da uno dei soprannomi di Earl Monroe: \"Black Jesus\".\nInoltre, ad Earl \"The Pearl\" Monroe ed al suo stile di gioco inimitabile, il giornalista Federico Buffa ha dedicato il titolo del suo libro \"Black Jesus, viaggio nel basket americano in 23+1 fermate\" (1999)."}
{"id": "669630", "revid": "33689", "url": "https://it.wikipedia.org/wiki?curid=669630", "title": "PuTTY", "text": "PuTTY \u00e8 un client SSH, Telnet e rlogin combinato con un emulatore di terminale per la gestione in remoto di sistemi informatici (es. computer, server ecc..). \u00c8 una suite di software libero, originariamente disponibile solo per sistemi Microsoft Windows, ma in seguito anche per vari sistemi Unix e Unix-like. Esistono anche adattamenti non ufficiali per altri sistemi, ad esempio Symbian."}
{"id": "669633", "revid": "729019", "url": "https://it.wikipedia.org/wiki?curid=669633", "title": "Spansion", "text": "Spansion \u00e8 una joint-venture tra AMD e Fujitsu.\nSpansion ha 8.400 lavoratori e ha sede a Sunnyvale, California (USA).\nStoria.\nNel 1993, AMD e Fujitsu formano una joint venture al 50% ciascuno chiamata FASL. nel 2003, AMD incrementa la sua quota al 60%.\nNel dicembre del 2005 questa joint venture divenne pubblica e la quota di AMD decrebbe al 37%."}
{"id": "669639", "revid": "125765103", "url": "https://it.wikipedia.org/wiki?curid=669639", "title": "Denis Godeas", "text": "Uomo simbolo della Triestina, \u00e8 stato uno dei calciatori pi\u00f9 rappresentativi della squadra giuliana, di cui \u00e8 anche il capocannoniere assoluto con 90 reti complessive.\nCon 105 reti in campionato (pi\u00f9 due negli spareggi di play-off e play-out), distribuite fra Messina, Bari, Triestina e Mantova, si trova attualmente al quindicesimo posto della classifica dei migliori marcatori di sempre della Serie B.\n\u00c8 anche uno dei tre calciatori, assieme a Antonio Martorella e Marcello Diomedi, ad aver giocato e segnato almeno un goal in ogni categoria del settore calcistico nazionale, dalla Serie A alla Terza Categoria, con il plus rispetto a questi ultimi di aver segnato anche nelle coppe europee (in particolare, la Coppa UEFA).\nCaratteristiche tecniche.\nEra un centravanti molto forte fisicamente, noto principalmente per la sua grande prolificit\u00e0 sotto rete. Queste qualit\u00e0 gli sono valse il soprannome \"L'ariete di Medea\".\nCarriera.\nGiocatore.\nGli inizi con la Triestina.\nDopo un anno nel settore giovanile del Medea e 2 anni nell\u2019Itala San Marco, la sua carriera professionistica inizia nella , societ\u00e0 che lo ha cresciuto nel settore giovanile e che lo fa debuttare in Serie C1 ancora diciassettenne, nella stagione 1991-1992. Nell'annata del debutto gioca cinque partite in campionato, segnando anche la sua prima rete da professionista. Seguono altre due stagioni nella stessa categoria con la Triestina, nelle quali colleziona quattro presenze complessive. Tuttavia, nell'estate del 1994, il fallimento della societ\u00e0 giuliana sancisce la prima separazione dalla maglia alabardata.\nIl passaggio all'Udinese e i prestiti.\nPassa quindi all', che nell'annata 1994-1995 \u00e8 in Serie B: con i friulani disputa una sola partita, fregiandosi per\u00f2 della promozione a fine stagione. Poich\u00e9 tutti gli spazi in maglia bianconera sono chiusi, Godeas va a lungo in prestito.\nDurante la stagione 1995-1996 scende in campo con continuit\u00e0 nelle file del Sora, giocando 31 partite e segnando due reti in Serie C1. Disputa il campionato successivo con il Prato, sempre nella terza serie, totalizzando 7 gol in 32 partite. Continua ad essere mandato in prestito dall'Udinese anche negli anni successivi, giocando nell'ordine con la Cremonese (con cui segna 5 reti in 24 presenze in Serie C1), al (11 presenze ed un gol in C1, prima della nuova partenza nel febbraio del 1999) e, poi, di nuovo alla , in Serie C2, dove segna sette reti in dieci gare, fra cui una doppietta in trasferta a Sassuolo ed una tripletta durante un posticipo serale contro la Vis Pesaro. In questo lasso di tempo, Godeas non ha mai la possibilit\u00e0 di giocare partite ufficiali con l'Udinese e, quindi, di debuttare in Serie A.\nL'annata 1999-2000 \u00e8 negativa: a settembre passa in prestito agli olandesi del De Graafschap, nella Eredivisie, dove per\u00f2 non scende in campo nemmeno una volta. Di conseguenza, nel febbraio del 2000 giunge al . Con i veneti gioca 9 partite di Serie B, senza mai andare a segno. Alla fine di questa stagione, Godeas conclude anche il rapporto con l'Udinese.\nMessina e Como.\nAll'inizio della stagione 2000-2001, si trasferisce a titolo definitivo al , con cui ottiene subito la promozione dalla Serie C1 alla Serie B, anche grazie alle sue 10 marcature in 28 partite. L'anno successivo, nella serie cadetta, segna 15 reti nelle 37 partite di campionato disputate.\nNel 2002 viene acquistato dal , ottenendo cos\u00ec la sua prima vera opportunit\u00e0 di giocare nella massima serie italiana. Esordisce in Serie A il 14 settembre 2002, in Como-Empoli (0-2). Con i lombardi gioca 12 gare, segnando una rete (la sua prima in Serie A). Nel gennaio 2003 il Como lo gira al , in Serie B: la sua esperienza in Puglia si conclude con 12 presenze e una rete all'attivo.\nIl ritorno alla Triestina e il periodo a Palermo.\nNel 2003 ritorna alla Triestina, dove rimarr\u00e0 per due stagioni e mezza. Nella sua prima stagione di nuovo in alabardato, segna 10 reti in 44 partite e i giuliani finiscono al decimo posto; l'anno successivo diventa capitano della squadra, che per\u00f2 vive una stagione negativa. Ci\u00f2 nonostante, Godeas totalizza 14 centri in 42 gare: in pi\u00f9, nella gara di ritorno del play-out contro il Vicenza segna una doppietta, regalando cos\u00ec la salvezza agli alabardati, anche se due mesi dopo lo spareggio sar\u00e0 reso ininfluente dalla retrocessione a tavolino del Genoa, dovuta a un caso di \"combine\".\nNelle prime fasi dell'annata 2005-2006, Godeas si oppone apertamente al comportamento, ritenuto spregiudicato, del nuovo proprietario della Triestina, l'architetto Flaviano Tonellotto: come risultato, viene multato e messo fuori rosa dallo stesso presidente, cos\u00ec come altri sei compagni di squadra. Alla presentazione ufficiale della squadra, il pubblico triestino insulta e contesta il proprietario per questa scelta. Alla fine, Godeas torna a far parte della squadra e segna 9 reti in 21 gare. Tuttavia, l'11 gennaio 2006 viene acquistato dal per 1,1 milioni di euro, una decisione che va a fomentare ulteriormente le manifestazioni contro Tonnellotto, il quale sar\u00e0 poi deferito e costretto a cedere le quote della societ\u00e0 dalla Commissione Disciplinare della FIGC nella primavera dello stesso anno.\nCon i rosanero, Godeas fatica a trovare spazio in campionato e viene impiegato specialmente in Coppa UEFA, ma gli infortuni e la scarsa vena realizzativa degli altri attaccanti Makinwa e Caracciolo fanno s\u00ec che il friulano concluda la stagione da frequente titolare, venendo schierato al fianco di David Di Michele. Chiude la stagione con 15 apparizioni e 3 gol (pi\u00f9 uno in Coppa UEFA), tra cui uno realizzato a Torino contro la . In particolare, decide l'incontro sullo (1-0), segnando la rete decisiva che consente ai siciliani di passare agli ottavi di finale di Coppa UEFA grazie alla regola dei gol fuori casa (2-2 complessivo). In campionato utilizza il n\u00b0 99, come alla Triestina, mentre in Coppa UEFA, visto che lo stesso numero era gi\u00e0 stato vestito da Matteo Guardalben (ceduto sempre nella sessione invernale di mercato), ha optato per il n\u00b0 90.\nChievo e Mantova.\nNell'estate del 2006, Godeas viene ceduto al Chievo Verona nell'ambito della trattativa che porta il brasiliano Amauri in Sicilia: tuttavia, con l'arrivo di Luigi Delneri, colleziona solo 5 presenze nella societ\u00e0 giallobl\u00f9. Nel gennaio 2007, passa quindi al dove, dopo aver esordito contro la Juventus nella storica prima sconfitta in Serie B dei bianconeri, pone la sua firma su sei marcature. Nella stagione successiva, mette a segno addirittura 28 gol, che gli permettono di ottenere il titolo di capocannoniere di cadetteria. Tuttavia, la stagione 2008-2009 \u00e8 all'insegna della sfortuna: l'attaccante friulano \u00e8, suo malgrado, vittima di aspre contestazioni da parte di alcuni ultras del Mantova, mentre diversi guai fisici ne riducono drasticamente l'apporto sotto rete e lo costringono a chiudere il campionato con alcune settimane di anticipo.\nI nuovi ritorni alla Triestina e la parentesi a Venezia.\nDopo il brusco raffreddamento del rapporto con i lombardi, il 14 luglio 2009 Godeas viene ceduto a titolo definitivo alla : in questo modo, il centravanti si unisce alla squadra giuliana per la terza volta nella sua carriera.\nIl 2 ottobre 2010, nel corso della vittoria interna della Triestina sul per 3-0, realizza la sua centesima rete nella serie cadetta. Il 2 ottobre 2011, in occasione della partita tra Triestina e valida per la Prima Divisione della Lega Pro, viene premiato con una targa celebrativa dal Centro Coordinamento Triestina Club per aver raggiunto le 200 presenze in maglia alabardata. Tuttavia, a fine stagione rimane svincolato per il fallimento della societ\u00e0, costretta dunque a ripartire dalla Serie D.\nIl 23 agosto 2012 si accorda con il , neopromosso in Lega Pro Seconda Divisione, in cui disputa un'ottima stagione, segnando 17 reti in 30 partite di campionato. Tuttavia, dopo un solo anno in laguna si unisce di nuovo alla Triestina (nel frattempo, ribattezzata come \"Unione Triestina\") per la stagione 2013-2014; si tratta del quarto ritorno alla societ\u00e0 alabardata, ad appena un anno dall'ultima occasione. Le sue prestazioni gli consentono di diventare il miglior marcatore della storia alabardata, con 88 goal (85 in campionato e 3 fra Coppa Italia e play-out di Serie B).\nGli anni del dilettantismo, lo storico record e il ritiro dal calcio giocato.\nIl 18 agosto 2014, diventa ufficialmente un giocatore del Unione Fincantieri Monfalcone, societ\u00e0 dilettantistica con cui si allenava gi\u00e0 da inizio mese. In questo modo, inaugura una lunga e ultima fase della sua carriera, trascorsa esclusivamente nei campionati dilettantistici regionali del Friuli-Venezia Giulia. Nella sua prima stagione in Eccellenza, ha anche la possibilit\u00e0 di guidare i goriziani alla promozione in Serie D.\nNel 2016 torna in Eccellenza, assumendo il ruolo di giocatore/allenatore del Lumignacco (nei pressi di Udine), mentre il 20 agosto 2017 comunica sulla sua pagina Facebook il suo ritorno al Monfalcone, questa volta in Seconda Categoria. Il 21 settembre 2018, invece, diventa un giocatore/allenatore, capitano e responsabile dell'area tecnica della neo-fondata Triestina Victory, societ\u00e0 satellite della , che guida immediatamente dalla Terza alla Prima Categoria. Nell'estate del 2019 passa in prestito per met\u00e0 stagione al Trieste Calcio, in Promozione, per poi tornare alla Triestina Victory nel girone di ritorno.\nIl 4 ottobre 2020, all'et\u00e0 di 45 anni, segna un gol nella partita tra Triestina Victory e ASD Mariano 1925, terminata 2-2, entrando cos\u00ec nella storia del calcio italiano per aver segnato in tutte le sue categorie, sia professionistiche che dilettantistiche: Serie A, Serie B, Serie C1, Serie C2, Lega Pro, Serie D, Eccellenza, Promozione, Prima Categoria, Seconda Categoria e Terza Categoria. Commentando l'incredibile record, Godeas ha dichiarato:Questo gol contro il Mariano non aggiunge nulla alla mia carriera: io ho gi\u00e0 ampiamente dato e mi ritengo fortunato ad aver fatto il professionista per 21 anni. N\u00e9 voleva essere una competizione coi colleghi che mi hanno preceduto, come Diomedi e Martorella, di cui conoscevo perfettamente la storia, che oggi \u00e8 anche la mia. Semplicemente, si tratta di una soddisfazione che volevo assolutamente togliermi, dopo essere ripartito dalla Terza Categoria.Il 27 gennaio 2021, a cinque mesi dalla scadenza naturale del contratto, annuncia il definitivo addio al calcio giocato. Nel corso di tutta la sua carriera, contando sia il periodo da professionista, sia quello fra i dilettanti, Godeas ha disputato in tutto 842 partite, segnando 335 volte. \nAllenatore.\nSubito dopo aver annunciato il suo ritiro, assume il ruolo di vice allenatore del Cjarlins Muzane, club friulano di Serie D: va cos\u00ec ad affiancare l'allenatore Nicola Princivalli, suo ex compagno di squadra e giocatore di lungo corso alla Triestina. A fine stagione, Princivalli e Godeas non vengono confermati dalla societ\u00e0.\nStatistiche.\nPresenze e reti nei club.\n\"Statistiche aggiornate al 18 luglio 2021.\""}
{"id": "669642", "revid": "2056951", "url": "https://it.wikipedia.org/wiki?curid=669642", "title": "Lawsonia inermis", "text": "Lawsonia inermis , nota col nome comune di henna o pi\u00f9 spesso col corrispondente francese henn\u00e9, \u00e8 un arbusto spinoso appartenente alla famiglia delle Lythraceae, l'unica specie inclusa nel genere Lawsonia .\nDalle foglie essiccate e macinate si ricava una polvere giallo-verdastra utilizzata come colorante su tessuti e pelle animale. La molecola colorante dell'henn\u00e9 \u00e8 il lawsone (C10H6O3)\",\" una sostanza di colore rosso arancione che \u00e8 presente nelle foglie della pianta e anche nei fiori del giacinto d'acqua.\nLa tonalit\u00e0 rosso bruna varia in funzione della composizione in rami (rosso) e foglie (marrone). Le foglie raccolte vengono essiccate, polverizzate e setacciate per creare la famosa polvere riflessante colorante. Spesso henn\u00e9 viene mescolato con l'indaco, per disporre di una maggior gamma di colori scuri, e con la \"Cassia obovata\".\nLa pianta \u00e8 conosciuta sin dall'antichit\u00e0, soprattutto nella sua zona d'origine, il Medio Oriente (Mesopotamia e antico Egitto). In Nordafrica e India viene usata per tatuaggi temporanei su mani e piedi nei matrimoni e altri riti religiosi come \"mehndi\" o per la tintura dei capelli. La conoscenza delle propriet\u00e0 coloranti e antisettiche risale a tempi antichissimi; se ne trovano tracce fin nelle mummie egiziane.\nEtimologia.\nI termini italiani e inglesi \"henna\" e \"alcanna\" come anche il prestito linguistico francese \"henn\u00e9\" derivano tutti dall'arabo \"al hanna\", di origine persiana, nome entrato nella lingua italiana nel XVI secolo.\nLa stessa sostanza viene indicata con il nome di mehndi in India termine derivato dalla parola sanscrita \"mendhik\u0101\"\nDescrizione.\n\"Lawsonia inermis\" \u00e8 un arbusto spinoso alto da 2 fino a .\nLe foglie sono glabre, sub-sessili, ellittiche e lanceolate (le dimensioni medie sono 1,5\u2013 x 0,5\u2013), acuminate e a fillotassi opposta.\nI fiori profumati bianco rosa, hanno quattro sepali saldati in un tubo calicino di , petali ovati, stami bianchi o rossi posti in coppia sul bordo del tubo calicino. Fioriscono da maggio a luglio. I frutti sono piccole capsule brunastre, di 4- di diametro, con 32-49 semi per frutto che si aprono irregolarmente in quattro valve.\nDistribuzione e habitat.\nOriginaria dell'Asia minore, Nordafrica, Iran ed India occidentale, la specie \u00e8 stata coltivata in tutto il bacino del Mediterraneo orientale. Oggi \u00e8 diffusa nei Paesi arabi.\nUsi.\nL\"'henn\u00e9\" si presta a diversi usi:\nUso come colorante per la pelle - tatuaggi.\nLe foglie intere dell'henn\u00e9 non colorano la pelle, infatti la molecola responsabile del colore (lawsone, il cui termine nella nomenclatura ufficiale IUPAC \u00e8: 2-Hidroxy-1,4-naphthoquinone, conosciuto anche come acido hennotannico e la cui formula chimica bruta o molecolare \u00e8: C10H6O3) \u00e8 trattenuta all'interno delle cellule delle foglie e deve essere liberata tagliando o triturando la foglia e messe a macerare in acqua a temperatura di 30\u00a0\u00b0C. In questo modo il lawsone migrer\u00e0 gradualmente dalla polvere o pasta di henn\u00e9 nello strato esterno della pelle o capelli, dove si legheranno alle proteine in essa contenute, creando una colorazione visibile.\nDal momento che \u00e8 difficile utilizzare con precisione le foglie tritate grossolanamente, l'henn\u00e9 viene comunemente usato come polvere prodotta essiccando, macinando e setacciando le foglie. La polvere secca viene miscelata con un liquido (acqua, succo di limone, t\u00e8 forte e altri ingredienti, a seconda della tradizione). Molti artisti usano zucchero o melassa nella pasta di henn\u00e9 per migliorare la consistenza e l'adesione alla pelle. La miscela di henn\u00e9 deve riposare fino a 48 ore prima dell'uso per liberare il lawsone delle foglie.\nOli essenziali con alti livelli di alcoli monoterpenici, come il tea tree, la melaleuca o la lavanda, migliorano le caratteristiche della colorazione; altri oli essenziali, come l'eucalipto e il chiodo di garofano, sarebbero altrettanto utili ma sono troppo irritanti e non dovrebbero essere usati sulla pelle.\nL'henn\u00e8 \u00e8 di colore arancione appena rimossa la pasta, ma si scurisce nei tre giorni successivi a causa dell'ossidazione.\nEffetti sulla salute.\nL'henn\u00e9 \u00e8 pericoloso per le persone con carenza di glucosio-6-fosfato deidrogenasi (deficit di G6PD). Neonati e bambini di particolari gruppi etnici, principalmente dal Medio Oriente e dal Nord Africa, sono particolarmente vulnerabili.\nInoltre le paste di henn\u00e9 premiscelate per body art commerciali possono includere ingredienti aggiuntivi per fortificare o modificare il colore finale. Alcune di queste sostanze possono indurre rischi per la salute anche significativi.\nLa Food and Drug Administration (FDA) degli Stati Uniti considera queste aggiunte come adulteranti e quindi illegali per l'uso sulla pelle. Uno studio del 2006 ha rilevato: : p-fenilendiammina, picramato di sodio, il colorante amaranto (colorante rosso n. 2 vietato negli Stati Uniti nel 1976), nitrato d'argento, carminio, pirogallolo, colorante arancione disperso e cromo."}
{"id": "669643", "revid": "842", "url": "https://it.wikipedia.org/wiki?curid=669643", "title": "Be Inc", "text": ""}
{"id": "669646", "revid": "287204", "url": "https://it.wikipedia.org/wiki?curid=669646", "title": "Missoula", "text": "Missoula \u00e8 una citt\u00e0 degli Stati Uniti d'America, capoluogo della Contea di Missoula, nello Stato del Montana.\n\u00c8 la seconda citt\u00e0 pi\u00f9 grande del Montana, con una popolazione stimata di abitanti (2014), con un grande incremento rispetto ai del 2000. Missoula ospita l'Universit\u00e0 del Montana ed \u00e8 soprannominata la 'Citt\u00e0 dei Giardini'.\nNei pressi della citt\u00e0 \u00e8 presente il campo di prigionia di Fort Missoula, un forte utilizzato durante la seconda guerra mondiale per confinare italoamericani e nippo-americani.\nCultura.\nMedia.\nDal 1991 nella citt\u00e0 \u00e8 pubblicato il Missoula Independent, settimanale gratuito, che pubblica giornalismo investigativo, analisi politiche, critiche musicali e della cultura locale, un calendario di eventi locali e rubriche di livello nazionale. \u00c8 il primo settimanale del Montana per diffusione, con una diffusione cartacea di copie in pi\u00f9 di 500 localit\u00e0 al 2012.\nEsiste inoltre un quotidiano cittadino, venduto in tutta la regione occidentale del Montana: Missoulian. Nato nel 1870 con il nome di \"Missoula &amp; Cedar Creek Pioneer\", si trov\u00f2 (come la maggior parte della stampa in Montana in quel periodo) sotto il controllo della Anaconda Copper Mining Company nel primo '900. Dagli anni '50, appartiene alla Lee Enterprises.\nCuriosit\u00e0.\nA Missoula \u00e8 ambientato il romanzo autobiografico \"In mezzo scorre il fiume\" di Norman Maclean, nonch\u00e9 l'omonimo film."}
{"id": "669647", "revid": "729019", "url": "https://it.wikipedia.org/wiki?curid=669647", "title": "Giuseppe Dezza", "text": "Volontario appena diciottenne nelle Cinque giornate di Milano, sottotenente nei Cacciatori delle Alpi, colonnello dei I Mille e del Regio Esercito, dove arriv\u00f2 al grado di tenente generale. Successivamente fu anche deputato e senatore. La sua figura ripercorre il Risorgimento italiano dal 1848 fino ai primi decenni del nuovo Stato unitario, passando per le Guerre d'indipendenza e la Spedizione dei Mille.\nBiografia.\nLa giovinezza.\nTerzo figlio di Baldassarre Dezza e Carolina Magnani, proprietari terrieri di Melegnano, a nove anni venne mandato a frequentare il ginnasio a Milano. Espulso nel 1841 per un fatto di indisciplina, fu mandato dai genitori a completare gli studi ginnasiali in un collegio a Parabiago. Tornato poi a Milano per il liceo, finito questo decise di iscriversi al corso di laurea di matematica all'Universit\u00e0 degli Studi di Pavia. Anche questo fu motivo di discussione con i genitori, che preferivano per lui una carriera in ambito legale.\nIl 4 novembre 1847 si iscrisse quindi all'Universit\u00e0 degli Studi di Pavia. Era un periodo di grandi fermenti a Pavia: i moti dei decenni precedenti e le idee di Giuseppe Mazzini erano vivissime nella testa degli studenti. La tensione arriv\u00f2 a tal punto che, durante un funerale, ci fu una sassaiola verso gli ufficiali austriaci. Questo provoc\u00f2 la dura reazione del comandante della piazza Ludwig von Benedek, che arrest\u00f2 alcuni dimostranti e obblig\u00f2 gli studenti non pavesi a lasciare la citt\u00e0. Gli studenti, ancora eccitati per quanto successo, si diressero verso Milano per continuare la protesta. Ma arrivati in citt\u00e0, sotto la minaccia di altre reazioni da parte del Maresciallo Radetzky, si sciolsero e tornarono alle loro case per evitare peggiori conseguenze.\nCos\u00ec il Dezza, dopo i primi contatti con il mondo dell'Irredentismo, torn\u00f2 a Melegnano. L\u00ec, con suo nonno ed il cugino Gerolamo Cordoni, si diede alla propaganda clandestina per i primi mesi del 1848.\nI primi combattimenti.\nNel pomeriggio del 18 marzo 1848, giunta a Melegnano la notizia dell'insurrezione di Milano, 62 Melegnanesi, al comando di Giovanni Secondi, si organizzarono e partirono la mattina successiva verso la citt\u00e0 meneghina. Fra questi c'erano il Dezza e suo cugino Cordoni.\nOccupata una polveriera, tornarono indietro per difendere la citt\u00e0 natale, che venne attaccata dagli austriaci i quali fecero 18 morti.\nGiunta voce dell'arruolamento dei volontari per la guerra di indipendenza, il Dezza si arruol\u00f2 nei Corpi Volontari Lombardi (ancora con il dissenso paterno). L'esperienza fu di breve durata perch\u00e9, dopo la sconfitta di Sommacampagna, il corpo venne sciolto.\nIl Dezza con il fidato cugino decise quindi di raggiungere Garibaldi, sotto il quale combatt\u00e9 nella Battaglia di Luino. Dopo questa esperienza povera di soddisfazioni terminata a Lugano con lo scioglimento del corpo dei volontari, decise di partire per un viaggio in Svizzera.\nCon l'Armistizio di Salasco nel 1849 e la successiva amnistia per i combattenti il Dezza ritorn\u00f2 a casa. Nel 1851 si laure\u00f2 a Pavia ingegnere civile, e nel 1853 termin\u00f2 con successo all'Accademia di Brera il corso di perfezionamento in architettura.\nTerminati gli studi, trov\u00f2 un buon impiego nell'amministrazione del Censo, dove lavor\u00f2 ininterrottamente per dieci anni.\nNei Cacciatori delle Alpi.\nNel 1859 con l'avvio della seconda guerra d'indipendenza italiana si aprirono, cos\u00ec come nella prima, degli arruolamenti per volontari. Il Dezza, che si trovava in Val d'Intelvi per il suo lavoro nel Censo, lo lasci\u00f2 e part\u00ec per il Piemonte, dove venne arruolato nel 3\u00ba Reggimento dei Cacciatori delle Alpi.\nEssendo ingegnere, venne incaricato di provvedere ad alcuni lavori di fortificazione presso Olcenengo. Qui fece conoscenza di Nino Bixio, che fu colpito dalla competenza nel lavoro e dalla fermezza nei modi del Dezza, che allora era un soldato semplice. Da questo momento nacque con il Bixio un lungo rapporto di amicizia e di fiducia, che si rafforz\u00f2 negli anni successivi. Entrambi uomini risoluti e determinati, dopo l'Unit\u00e0 si schierarono a Destra e a favore della monarchia (lo stesso Dezza fu, in seguito, aiutante di campo di Vittorio Emanuele II di Savoia). Sia de Sonnaz sia Garibaldi furono piuttosto soddisfatti del lavoro svolto alle fortificazione, tanto che l'ultimo prese a chiamarlo \u00abil mio ingegnere\u00bb.\nDopo aver svolto ancora compiti di ingegneria, tra cui il ponte galleggiante sul Ticino e le fortificazioni durante la Battaglia di Varese, venne nominato sergente furiere. Inquadrato nella compagnia di De Cristoforis, combatt\u00e9 valorosamente nella Battaglia di San Fermo e il 27 maggio lui e la sua pattuglia di 18 uomini furono i primi ad entrare a Como, gridando \u00abViva Garibaldi!\u00bb e scatenando nella citt\u00e0 liberata grandi festeggiamento. Per queste azioni venne nominato da Garibaldi sottotenente e decorato con la medaglia d'argento al valor militare.\nDa Como segu\u00ec Garibaldi a Bergamo, poi ad Iseo e infine a Brescia. Combatt\u00e9 la Battaglia di Treponti, dove collabor\u00f2 nuovamente nelle opere di ingegneria. Dopo la battaglia di Solferino e San Martino segui Garibaldi alla Stelvio. Giunge l'Armistizio di Villafranca, che sembra togliere le speranze di unit\u00e0 italiana, i Cacciatori delle Alpi si trasformano nella Brigata Alpi. Il Dezza diede le dimissioni e torn\u00f2 al lavoro al Censo.\nNella Spedizione dei Mille.\nMa il suo ritorno al lavoro civile dur\u00f2 poco: il 2 maggio 1860, mentre si trovava ad Argegno a casa di amici, ricevette da Nino Bixio un biglietto cifrato con scritto \u00abGrano 36 lire\u00bb. Ci\u00f2 significava che mancavano 36 ore alla partenza della Spedizione dei Mille. La notte stessa era a Genova, dove insieme Bixio si present\u00f2 a Garibaldi per ricevere disposizioni su come prendere il Lombardo e il Piemonte. Alle 9 di sera del 4 maggio il Dezza si imbarc\u00f2 sul Lombardo, che dopo alcune difficolt\u00e0 tecniche, arriv\u00f2 alle 4 di mattina a Quarto dei Mille per imbarcare la spedizione, che per le 5 part\u00ec. A Talamone Garibaldi form\u00f2 le 8 Compagnie: il Dezza era vicecomandante della 1\u00aa con a capo Bixio.\nSubito dopo lo sbarco il Dezza prese il comando della 1\u00aa Compagnia, visto che Bixio era passato al comando del 1\u00ba Battaglione. Il 15 maggio 1860, durante la battaglia di Calatafimi difese Garibaldi in difficolt\u00e0 respingendo gli attacchi nemici. Ricevette quindi la promozione sul campo a Capitano e i complimenti del generale, che all'alba del giorno successivo, chiamatolo nella sua tenda, gli disse: \u00abLasciate che stringa la mano ad uno dei pi\u00f9 valorosi che io abbia conosciuto\u00bb.\nDopo l'Insurrezione di Palermo (1860) venne nominato maggiore e gli venne affidato il comando del 1\u00ba Battaglione, essendo Bixio ferito. In seguito ad un'altra riorganizzazione delle truppe garibaldine, venne nominato tenente colonnello della 1\u00aa Brigata della 10\u00aa Divisione (con lo stesso Bixio al comando). Con lui sbarc\u00f2 a Melito.\nL'1 e il 2 ottobre, durante Battaglia del Volturno, il Dezza diede grande prova di s\u00e9. Alle 6 di mattina del primo giorno, i borbonici, che erano guidati dal generale Luka Von Meckel, arrivarono da Dugenta in direzione della postazione del Dezza presso Monte Caro, essendo riusciti a superare gli avamposti garibaldini sia a destra sia a sinistra. In evidente inferiorit\u00e0 numerica e non riuscendo a reggere l'impeto dell'attacco, la brigata del melegnanese dovette retrocedere con numerose perdite tra i suoi componenti. La situazione sembrava disperata, anche Bixio era in difficolt\u00e0 e aveva fatto intervenire la riserva. Il Dezza organizz\u00f2 una manovra di aggiramento per colpire il nemico alle spalle. Diede questo compito a Rainero Taddei, mentre lui ed i superstiti avrebbero dovuto attaccare i nemici di fianco. Passarono 17 minuti, e quando sembr\u00f2 finita, il battaglione di Taddei, urlando \u00abViva Garibaldi\u00bb apparve all'attacco alle spalle del nemico. I garibaldini riconquistano Monte Caro. Dopo un'ora e mezza suon\u00f2 la ritirata: un corpo borbonico di 6000 uomini veniva respinto da uno nettamente in inferiorit\u00e0 numerica. In seguito alla vittoria il Dezza venne promosso colonnello e ricevette la croce di Ufficiale dell'Ordine militare di Savoia.\nIl 25 ottobre 1860, in seguito alle ferite di Bixio dovute ad una caduta da cavallo, Garibaldi affid\u00f2 il comando della 18\u00aa divisione al Dezza. Il Dezza, colonnello da poco tempo, rifer\u00ec al generale che gli sembrava giusto che il comando andasse a Balzani, parigrado con pi\u00f9 anzianit\u00e0. L'Eroe dei Due Mondi gli rispose che era proprio il Bixio a volerlo al comando, e cos\u00ec si decise ad accettare. In questa veste fa conoscenza di Vittorio Emanuele II di Savoia. Giunto il Re a Calvi, Dezza ha il compito di accompagnare il Re da Giacomo Medici al Volturno sulla strada per Teano, dove ebbe il celebre incontro con Garibaldi.\nIl primo periodo nel Regio Esercito.\nNel 1861, con lo scioglimento dei corpi dei volontari, pass\u00f2 nel Regio Esercito con il grado di colonnello. Fece parte della Commissione istituita nel dicembre dello stesso anno per redigere il primo elenco dei Mille che sbarcarono a Marsala l'11 maggio 1860. \nLa Commissione era composta tra gli altri da:\nLa Commissione rilasci\u00f2 delle autorizzazioni a fregiarsi della medaglia decretata dal Consiglio civico di Palermo il 21 giugno 1860 per gli sbarcati a Marsala. \nNel 1864 fece parte di un'altra commissione che, con Giuseppe Sirtori, Francesco Crispi, Cairoli, Salvatore Calvino, Nino Bixio, pubblic\u00f2 un nuovo Elenco dei Mille di Marsala, nel bollettino n.21, nell'anno 1864, in base al quale furono concesse le pensioni. Sulla base del secondo elenco fu redatto in modo definitivo il documento della Gazzetta ufficiale del Regno d'Italia del 12 novembre 1878.\nDurante il 1862 rivide Garibaldi a Milano con altri partecipanti dei Mille. Il generale poi fece visita a Melegnano, dove fu accolto con enormi festeggiamenti, per salutare la famiglia del Dezza.\nIl medesimo anno incontr\u00f2 sua moglie, Maria Pellegrini, che nel 1865 spos\u00f2. Con lei fece un lungo viaggio di nozze attraverso l'Europa.\nNel 1866, per la battaglia di Custoza il Dezza fece il suo ritorno ai campi di battaglia. Era al comando del 29\u00ba Reggimento di fanteria dislocato presso Sant'Eufemia della Fonte, suoi superiori erano il generale di brigata Onorato Rey di Villarey e il generale di divisione Enrico Cerale. Mentre nei confronti del primo provava sincera stima, con il secondo ebbe numerosi dissidi che lo portarono a rassegnare le dimissioni (poi respinte, grazie all'operato di Villarey) e ad esprimere dure parole nei confronti del suo superiore.\nDezza, al comando del 29\u00ba Fanteria, e il generale Villarey, al comando del 30\u00ba Fanteria, si gettarono all'assalto del monte Cricol. Prima di dividersi, Villarey gli disse: \u00ab[...] Oggi noi andremo alla carneficina; cerchiamo di fare il nostro dovere! In caso di disgrazia, mio figlio; nel caso tocchi a lei, penser\u00f2 io a sua moglie\u00bb.\nQuesta previsione si rivel\u00f2 profetica: Villarey nell'azione per\u00ec. Il 29\u00b0 e il 30\u00b0 riuscirono a prendere monte Cricol e a trattenere l'impeto della colonna nemica, anche se poi per la mancanza di supporto furono costretti a retrocedere.\nPresso Campagna Rossa gli uomini del Dezza, che si trovavano in decisa inferiorit\u00e0 numerica, riuscirono a resistere alle forze soverchianti del nemico.\nQui il Dezza, vedendo la bandiera in pericolo, ordin\u00f2 a Vittorio Asinari di Bernezzo (la cui azione venne ricordata Giovanni Pascoli nell'ode \"A riposo\") di attaccare il nemico.\nCaduto valorosamente Villarey, feriti Cerale e Dho, il Dezza ebbe il comando della 1\u00aa Divisione. Riun\u00ec le truppe ormai in rotta e a ricomporla, riuscendo a contrattaccare il nemico che si accaniva sui resti della divisione. Per queste azioni venne premiato con la Commenda dell'Ordine militare di Savoia e il ruolo di colonnello brigadiere della brigata Pisa (che in precedenza era comandata dal defunto Rey di Villarey). Dopo 18 mesi venne promosso maggior generale.\nAiutante di campo di Vittorio Emanuele II.\nNell'ottobre del 1872 divenne aiutante di campo del Re. In questa veste lo accompagn\u00f2 alle corti di Vienna e di Berlino in visita diplomatica. Il 22 Agosto 1873, in una lettera alla moglie, rifer\u00ec la sensazione di pesantezza che gli derivava dalla vita di corte. Lui, uomo d'azione, preferiva nettamente i campi di battaglia. Nel 1875 favor\u00ec l'organizzazione dell'incontro al Quirinale tra il generale Giuseppe Garibaldi, ormai anziano ed in stampelle, e Vittorio Emanuele II di Savoia. Nel 1876 venne eletto deputato al collegio di Codogno per la Camera dei deputati nella XIII e in seguito riconfermato per la XIV Legislatura, occupandosi principalmente di questioni militari e presiedendo la commissione parlamentare per l'esercito.\nGli ultimi anni.\nNel 1877 venne nominato tenente generale al comando della Divisione Milano. Nel 1880, durante il Governo Cairoli III gli venne proposto il ministero della guerra, ma rifiut\u00f2 per motivi politici e militari. Nel 1886 comand\u00f2 il VII Corpo d'armata e poi il XII, il VI ed il III. Il 26 gennaio 1889 venne nominato senatore. Mor\u00ec nel 1898. Il suo corpo riposa nella cappella di famiglia nel cimitero di Melegnano.\nMatrimonio e figli.\nGiuseppe Dezza spos\u00f2 il 29 aprile 1865 a Pavia Maria Pellegrini (Montesano di Filighera, 9 maggio 1837 - Milano, 26 maggio 1934). Da questa unione nacquero i seguenti figli:\nMonumenti a Giuseppe Dezza.\nAlla figura di Giuseppe Dezza sono stati dedicati monumenti in alcune citt\u00e0 italiane:\nOnorificenze.\nOrdini cavallereschi italiani.\nGiuseppe Dezza fu insignito di diversi ordini cavallereschi italiani, ecco quelli di cui si \u00e8 a conoscenza da fonti certe:\nOnorificenze straniere.\nGiuseppe Dezza fu insignito di diverse onorificenze straniere, ecco quelle di cui si \u00e8 a conoscenza da fonti certe:"}
{"id": "669653", "revid": "599013", "url": "https://it.wikipedia.org/wiki?curid=669653", "title": "Ernesto Castano", "text": "Carriera.\nClub.\nCresciuto nella Balsamese, nel 1956 pass\u00f2 in Serie B al con cui si afferm\u00f2 immediatamente titolare nonostante fosse appena diciassettenne. L'anno successivo approd\u00f2 alla , sempre tra i cadetti, con cui vinse il torneo cadetto del 1957-1958 prima di accasarsi l'estate seguente alla .\nCoi bianconeri esord\u00ec in Serie A il 22 novembre di quell'anno contro il , a vent'anni, quando i torinesi avevano appena vinto il loro decimo scudetto. Pur giocando saltuariamente, fece parte della squadra del Trio Magico che fece suoi i titoli italiani del 1960 e 1961, nonch\u00e9 le Coppe Italia del 1959 e del 1960.\nTra i suoi successi all'ombra della Mole si contano anche un'altra coppa nazionale, nel 1965 \u2013 anno in cui divenne inoltre capitano dei piemontesi \u2013, e lo scudetto del 1967, rimasto nella memoria collettiva per il sorpasso all'ultima giornata sulla Grande Inter di Helenio Herrera.\nChiuse la carriera all'et\u00e0 di trentadue anni, nel 1971, dopo una manciata di presenze con il .\nNazionale.\nNonostante nella Juventus fosse diventato titolare fisso solo nel 1962, gi\u00e0 negli anni precedenti arriv\u00f2 in nazionale, con cui scese in campo la prima volta il 29 novembre 1959 a Firenze nella sfida contro l'.\nIn azzurro, pur giocando solo 7 partite nell'arco di un decennio (pi\u00f9 3 con la nazionale B), peraltro quasi tutte concentrate nel biennio 1968-1969, partecip\u00f2 al vittorioso scendendo in campo dapprima nei quarti contro la , poi nella semifinale vinta al sorteggio contro l' e infine nella prima finale contro la ."}
{"id": "669655", "revid": "767487", "url": "https://it.wikipedia.org/wiki?curid=669655", "title": "Street Legal (album)", "text": "Street Legal \u00e8 un album di Bob Dylan pubblicato nel 1978 dalla Columbia Records.\nIl disco.\nIl disco fu un deciso cambio di rotta musicale per Dylan, che utilizz\u00f2 arrangiamenti maggiormente pop-rock, si avvalse della collaborazione di un nutrito gruppo di coriste, e vir\u00f2 decisamente verso la black music. Sin dal titolo, \"Street Legal\" \u00e8 una dichiarazione di intenti: le \"street illegal\" erano negli anni cinquanta, delle macchinette per il gioco d'azzardo, ma lo \"street legal\", nel linguaggio di strada, stava a significare un \"tipo giusto\", un \"figo\", un \"dritto\". Inoltre \"Street legal\" sono anche i motori delle macchine truccati per avere prestazioni migliori, che, dopo aver superato il controllo della sicurezza stradale, diventano leciti e legali.\nUscendo dopo successi di critica e pubblico come \"Blood on the Tracks\" e \"Desire\", \"Street Legal\" divenne l'ennesimo disco d'oro per Dylan, ma raggiunse solo la posizione numero 11 in classifica negli Stati Uniti, diventando il suo primo album a fallire l'entrata nella Top 10 sin dal 1964. And\u00f2 invece molto bene in Gran Bretagna, dove raggiunse la posizione numero 2 (la sua pi\u00f9 alta posizione in classifica in otto anni) e divent\u00f2 disco di platino con oltre 300.000 copie vendute.\nAlla sua uscita il disco venne accolto malamente da gran parte della critica statunitense, in particolare a causa di pesanti accuse di maschilismo riferite ai testi delle canzoni. Nello specifico, uno dei versi maggiormente incriminati si trova nel brano \"Is Your Love In Vain?\" dove Dylan canta versi come: \"\u00abSai cucinare, sai cucire, sai coltivare fiori?\u00bb\" \"(Can you cook and sew, make flowers grow?)\". Il giornalista Greil Marcus, arriv\u00f2 a definire Dylan \"un sultano che sta ispezionando la serva per il suo harem\".\nNel 1999, \"Street Legal\" \u00e8 stato ripubblicato in versione completamente remixata e rimasterizzata dall'ingegnere del suono Don DeVito. La nuova versione, che possiede un sound pi\u00f9 ricco e corregge numerose imprecisioni della produzione originale, \u00e8 stata in seguito utilizzata per tutte le riedizioni successive.\nOuttakes.\nCome per i precedenti album, ci furono registrazioni non utilizzate provate durante le sessioni per \"Street-Legal\" e non incluse nella versione definitiva del disco. Si tratta di tre brani scritti da Dylan in collaborazione con una delle sue coriste, Helena Springs. Eric Clapton registr\u00f2 in seguito una versione di \"Walk Out In the Rain\"."}
{"id": "669656", "revid": "438678", "url": "https://it.wikipedia.org/wiki?curid=669656", "title": "Impianto", "text": "Impianto \u00e8 una struttura artificiale fissa, costruita per scopi tecnici complessi."}
{"id": "669661", "revid": "2225", "url": "https://it.wikipedia.org/wiki?curid=669661", "title": "Nove settimane e mezzo", "text": ""}
{"id": "669666", "revid": "73537", "url": "https://it.wikipedia.org/wiki?curid=669666", "title": "Fuoco bizantino", "text": ""}
{"id": "669675", "revid": "2110845", "url": "https://it.wikipedia.org/wiki?curid=669675", "title": "\u00c9douard Jaguer", "text": "Ha preso parte a diversi movimenti artistici e culturali europei tra i quali:\nCO.BR.A., Phases, Boa, XXme Siecle, Ellebore."}
{"id": "669676", "revid": "76963", "url": "https://it.wikipedia.org/wiki?curid=669676", "title": "Nuccia Fumo", "text": "Rappresentante dell'antica tradizione del teatro napoletano, era sorella di un'altra attrice, Nunzia Fumo.\nBiografia.\nFiglia d'arte, il padre Eugenio fond\u00f2 la compagnia \"Cafiero Fumo\" che rappresent\u00f2 con successo, negli anni venti, la sceneggiata napoletana, mentre sua madre apparteneva ad una famiglia di attori, ed era sorella di un tenore. Nuccia inizi\u00f2 a calcare il palcoscenico sin dall'et\u00e0 di 4 anni. \nIl teatro.\nLavor\u00f2 con la compagnia di Vincenzo Scarpetta, per poi passare con la compagnia \"Maggio\" a recitare nella sceneggiata, prima di stabilire un importante sodalizio artistico con Peppino De Filippo, grazie al quale perfezion\u00f2 la sua arte recitativa improntandola a una grande linearit\u00e0 e verve ironica.\nNel 1970, con Rosalia Maggio, prende parte alla compagnia di Mario Trevi nella sceneggiata \"Sulitario\". Alla fine degli anni settanta lavor\u00f2 anche, seppur in brevi parti, con Eduardo De Filippo, per poi cimentarsi con il repertorio scarpettiano in commedie di successo popolare tra cui \"Tre cazune fortunate\", e \"'E nepute d'o Sinneco\".\nIn \"Cupido scherza...e spazza\" recit\u00f2 nella parte de' \"a'diavula\", Farsa in atto unico realizzata per la RAI, con la regia del grande Romolo Siena. \nRecit\u00f2 anche con Strehler (fu \"Sgricia\" ne I giganti della montagna), Scaparro, Nello Mascia e Aldo e Carlo Giuffr\u00e9, con i quali and\u00f2 in scena nello spettacolo \"La fortuna con l'effe maiuscola\", vincitrice del premio \"Agis\" di Taormina nel 1991.\nNegli ultimi anni della sua vita ha collaborato con il \"Teatro Il Primo\" di Arnolfo Petri, interpretando \"Dal Borgo a Scalo Marittimo\", due atti unici di Viviani, insieme ad Antonio Casagrande, per la regia di Salvatore Sannino. Sar\u00e0 questa la sua ultima apparizione ufficiale in scena.\nIl cinema.\nIl cinema la scopr\u00ec negli ultimi anni della sua carriera, con parti minori e spesso in coppia con la sorella Nunzia. Le due sorelle recitarono la parte delle vecchine ironiche e disincantate, nel film Cos\u00ec parl\u00f2 Bellavista (1984) di Luciano De Crescenzo, cos\u00ec come in altre successive interpretazioni sul grande schermo.\nMorte.\n\u00c8 morta nel 2005 a Napoli nella sua casa di via Salvator Rosa all'et\u00e0 di 88 anni."}
{"id": "669678", "revid": "599013", "url": "https://it.wikipedia.org/wiki?curid=669678", "title": "Primi ministri della Cecoslovacchia", "text": "Lista di Primi ministri della Cecoslovacchia:"}
{"id": "669686", "revid": "547034", "url": "https://it.wikipedia.org/wiki?curid=669686", "title": "Teodoro Prodromo", "text": "Biografia.\nSotto il nome di Teodoro Prodromo \u00e8 pervenuta un\u2019opera letteraria molto abbondante e diversificata, sia in poesia sia in prosa, tanto in lingua colta quanto in lingua popolare. Nonostante i numerosi studi su questo autore, sicuramente tra i maggiori del XII secolo bizantino, le conoscenze su di lui restano ancora molto scarse. I bizantinisti parlano di \u201cquestione prodromica\u201d. Alcuni specialisti hanno distinto nel \"corpus\" di Teodoro Prodromo tre o quattro autori differenti, ma a partire da Athan\u00e1sios Papad\u00f3poulos-Kerame\u00fas \u00e8 prevalsa l\u2019opinione per cui c\u2019\u00e8 stato un solo Teodoro Prodromo, mentre alcuni dei testi trasmessi sotto il suo nome sono stati scritti da altri.\nPare che sia nato intorno al 1100, probabilmente a Costantinopoli. Era nipote di Giovanni II, metropolita di Kiev dal 1077 al 1089, il cui nome di battesimo era Christos Prodromos. Fu allievo di Stefano Scilitze, professore di retorica all\u2019\"Orphanotropheion\" di Costantinopoli all\u2019inizio del XII secolo, autore di due commenti alla \"Retorica\" di Aristotele e, nel 1126, metropolita di Trebisonda, dove Prodromo lo accompagn\u00f2 al momento della nomina. Fu anche allievo di Michele Italico. Nel 1122, cominci\u00f2 a celebrare in versi o in prosa i grandi eventi che segnavano la vita della corte e dell\u2019intero Impero. \nSotto gli imperatori Giovanni II (1118-1143) e Manuele I (1143-1180), fece il poeta e il retore per commissione, lavorando soprattutto per membri della famiglia imperiale e dell\u2019aristocrazia. Inoltre, faceva parte del circolo di letterati riuniti attorno alla \"sebastokratorissa\" Irene (-1151), moglie di Andronico Comneno (secondo figlio dell\u2019imperatore Giovanni II) e patrona di numerosi scrittori dell\u2019epoca. Fu anche professore di retorica, forse all\u2019\"Orphanotropheion\" come il suo maestro Stefano Scilitze. Fu colpito dal vaiolo nel 1140. Pass\u00f2 la fine della sua vita in un ospizio, in cui entr\u00f2 tra il 1156 e il 1158. Prima di morire divent\u00f2 monaco, con il nome di Nicola. Generalmente, si ritiene che sia morto intorno al 1165. Alla sua morte, fu omaggiato dal suo amico (e forse allievo) Niceta Eugeniano, che compose tre elogi funebri in suo onore, due in versi e uno in prosa. In vita, ebbe sia ammiratori appassionati, come Niceta Eugeniano, sia nemici, come un certo Varys, che lo tacci\u00f2 di eresia.\nOpere.\nTeodoro Prodromo eccelleva in una disciplina letteraria chiamata in greco \u03c3\u03c7\u03b5\u03b4\u03bf\u03c5\u03c1\u03b3\u03af\u03b1, termine che si ritrova molto spesso nei testi contemporanei pervenuti, ma il cui significato preciso \u00e8 dibattuto. Si tratta apparentemente di una particolare tecnica di composizione, usata per esempio nella redazione degli elogi e di cui Anna Comnena certifica la complessit\u00e0 e la farraginosit\u00e0.\nLe numerose opere attribuitegli (163 testi generalmente ritenuti autentici) appartengono soprattutto al genere storico-biografico (tra cui molti poemi di circostanza, volti a celebrare avvenimenti come le fortunate campagne di Giovanni Comneno, oppure elogi di persone), teologico, filosofico, retorico, romanzesco e agiografico. La sua poesia storica e i suoi discorsi offrono cospicue notizie sulla sua epoca, che integrano quelle tramandate dalla storiografia. In poesia, \u00e8 uno dei primi autori bizantini ad aver composto in lingua volgare. Ha anche composto dei dialoghi satirici in prosa ispirati a quelli di Luciano di Samosata (\"Amaranto o gli amori di un vecchio\", \"L\u2019amicizia in esilio\", \"Vendita all\u2019incanto di poeti e di uomini politici\"). In ambito filosofico, ha scritto un commento agli \"Analitici Secondi\" di Aristotele e un opuscolo di critica alla sua concezione dello spazio, nota come \"Del grande e del piccolo\". In campo religioso, si possono segnalare un commento ai canoni liturgici di Cosma di Gerusalemme e di Giovanni Damasceno. Gli \u00e8 attribuita anche una grammatica, dedicata alla \"sebastokratorissa\" Irene. Bisogna menzionare, infine, le sue lettere, di cui 17 sono state edite nella \"Patrologia graeca\".\nTra le sue opere pi\u00f9 celebri, ci sono:\nInfine, \u00e8 pervenuta una serie di poesie attribuite a \"Ptochoprodromos\" (Prodromo il mendicante), ma non \u00e8 chiaro se questi testi siano stati scritti dallo stesso Teodoro Prodromo, da un imitatore o se siano una parodia. Queste poesie sono 5 lamenti composti in lingua popolare. La quarta poesia, un lamento di un novizio sui costumi licenziosi dei monaci del suo convento, \u00e8 attribuita da un manoscritto a \u201cIlarione (\"Ptochoprodromos\")\u201d, che alcuni ritengono il figlio di Teodoro, pur in assenza di qualunque serio motivo per sostenere questa tesi."}
{"id": "669688", "revid": "123609321", "url": "https://it.wikipedia.org/wiki?curid=669688", "title": "Horacio Czertok", "text": "\u00c8 direttore della compagnia \u201cTeatro Nucleo\u201d, fondata nel 1974 con sede a Ferrara, una delle poche compagnie che praticano una ricerca teatrale basata sull'attore e rivolta a spettatori \"non professionisti\", nelle strade e piazze del mondo, nell'ambito psichiatrico e nel carcere, stilisticamente ispirato ai modelli di Jerzy Grotowski o del Living Theatre.\nBiografia.\nHoracio Czertok \u00e8 nato in Patagonia da una famiglia di oriundi polacchi e spagnoli. La sua attivit\u00e0 teatrale cominci\u00f2 a Comodoro Rivadavia nel 1969, con la creazione del \"Grupo de Teatro Experimental\" e la sua prima regia, \"Juegos 1\". SegueBuenos Aires nei primi anni settanta quando fu tra i fondatori della \"Comuna Baires\" e della rivista \"Teatro 70\". Nel 1973 la Comuna Baires \u00e8 al Festival di Nancy (Francia) e poi a Monaco di Baviera, infine a Milano, dove Lotta Continua organizza una lunga tourn\u00e9e: inaugura con il suo spettacolo \"Water Closet\" ben 22 Circoli Ottobre, da Trieste a Siracusa.\nIl primo incontro di Czertok con Jerzy Grotowski avvenne in Argentina all'inizio degli anni settanta, quando fu il suo traduttore nelle conferenze durante il soggiorno del maestro a Buenos Aires. La Comuna Baires gradualmente ne approfond\u00ec le pratiche diventando anch'essa un \u201cteatro laboratorio\u201d . Con l'aumento della repressione politica in Argentina le compagnie teatrali si trovarono in difficolt\u00e0, lo stesso Czertok fu sequestrato e torturato dai militari. La Comuna Baires decise di esiliarsi in Italia e si produsse una scissione nel 1974. I membri fuoriusciti, Horacio Czertok e Cora Herrendorf fondano a Buenos Aires il Teatro Nucleo e la rivista \"Cultura\". Dopo il colpo di stato dei generali nel marzo del 1976 il Teatro Nucleo fu costretto a sospendere l'attivit\u00e0 pubblica, anche se continu\u00f2 a pubblicare la rivista Cultura e dopo una lunga permanenza in Europa -Festival Incontroazione di Palermo, Festival di Belgrado BITEF e una tourn\u00e9e in Italia nei circuiti alternativi - si stabilisce a Ferrara, chiamato da Antonio Slavich, direttore dell'Ospedale Psichiatrico, a fare parte dell'azione che doveva portare alla legge 180 e alla chiusura dei manicomi. Nel febbraio del 1978 ritorna in Argentina dove pubblica diversi articoli sull'Odin Teatret e sulla Riforma Psichiatrica italiana, riorganizza un laboratorio teatrale e pubblica nuovi numeri della rivista Cultura. Ad ottobre del 1978, davanti a minacce di morte , Czertok dovette lasciare il Paese con la famiglia. Il Teatro Nucleo fu ri-fondato a Ferrara dove nei locali dismessi dell'OPP il Teatro Nucleo crea il suo nuovo spazio teatrale.\nAlla fine degli anni settanta il Teatro Nucleo aveva acquisito la fama di gruppo d'avanguardia provocatorio per alcuni spettacoli \"scandalosi\". Nei primi anni ottanta, un periodo di collaborazione con Eugenio Barba e l'Odin Teatret determin\u00f2 una svolta nel lavoro della compagnia. Czertok si concentr\u00f2 maggiormente sulla sua \u201cscuola di attori\u201d e sulla ricerca di un metodo che fosse sintesi tra il \u201cmetodo Stanislavskij\u201d classico da un lato, e dall'altro le idee legate al \u201cTerzo Teatro\u201d e mutuate da Grotowski.\nIl periodo di coabitazione e vicinanza con gli ospiti dell'istituto psichiatrico fu occasione per i primi laboratori sperimentali con malati di mente. Le attivit\u00e0 erano incoraggiate dalla nuova dottrina appena introdotta da Franco Basaglia. A seguito di risultati incoraggianti e parzialmente in collaborazione con la Facolt\u00e0 di Medicina dell'Universit\u00e0 di Ferrara nacque il \"CETT\" (Centro di Studio sul Teatro nelle Terapie).\nHa dedicato la produzione del suo gruppo alla creazione di spettacoli che favorissero l'incontro con gli spettatori non profesionisti, cos\u00a1 da generare un linguaggio teatrale improntato fortemente al momento e alla realt\u00e0 dell'incontro, in particolare negli spazi aperti -strade, piazze, quartieri periferici. In circa cinquant'anni si \u00e8 presentato in centinaia di citt\u00e0 di tre continenti. Nel 1989 \u00e8 stato al centro della realizzazione della Mir caravane (vedi sito specifico) sei mesi di viaggio insieme con 8 compagnie teatrali indipendenti della Spagna, la Francia, la Gran Bretagna, Burkina Faso, URSS, Cecoslovaquia e Polonia, con momenti di straordinaria potenza, come le presenxe in Leningrado e Mosca, nella Praga con Vaclav Havel in libert\u00e0 vigilata, a Berlino al piede el Muro sulla Porta di Brandeburgo, per concludere a Parigi per la gran Festa del Bicentenario della Rivoluzione\nHoracio Czertok \u00e8 attore e/o regista in circa venti delle produzioni della compagnia Teatro Nucleo, di cui \u00e8 direttore. Tra gli aspetti pi\u00f9 interessanti, la sua attivit\u00e0 teorica e \"di scuola\", la personale rielaborazione del \u201cmetodo\u201d Stanislavskij attraverso pratiche di laboratorio. Alcune delle esperienze di questi decenni furono raccolte in un volume (\"Teatro In Esilio\", Bulzoni, I ed. 1999)Edizione inglese della ROUTLEDGE col titolo \"Theatre of Exile\" (2015)\n\u00c8 docente alla Clinica Psichiatrica dell'Universit\u00e0 degli Studi di Ferrara in qualit\u00e0 di emerito studioso.\nDirige il Laboratorio Teatrale della Casa Circondariale \"C.Satta\" di Ferrara dal 2005, che realiza una ativit\u00e0 formativa e di creazione di spettacoli in modo continuativo sino ad oggi. E' stato il promotore della creazione del Coordinamento Regionale Teatro Carcere E-R, tuttora valido momento di riflessione e organizzazione delle attivit\u00e0."}
{"id": "669689", "revid": "1543377", "url": "https://it.wikipedia.org/wiki?curid=669689", "title": "BossaJova", "text": "BossaJova \u00e8 un album musicale che nasce dalla collaborazione tra Jovanotti e il cantante brasiliano di origine italiane Franco Cava\nL'album vede la luce nel 2002 quando Franco Cava, musicista ma anche guida turistica per italiani in vacanza a Rio de Janeiro, innamorato della musica di Jovanotti dal 1992 lo incontra per caso e gli fa da cicerone. L'artista brasiliano fa ascoltare al rapper una personalissima versione di \"Bella\". Si narra che l'italiano non abbia ceduto facilmente alla proposta del collega calabro-brasiliano di incidere un disco in cui avrebbe ri-intretato alcuni suoi successi, e che abbia dovuto portarlo in giro per Rio per molto tempo. Ma poi Lorenzo Cherubini si innamora del progetto e appoggia l'intraprendente guida turistica.\nViene cos\u00ec pubblicato nel 2003 l'album \"BossaJova\" che pu\u00f2 vantare una foto di copertina dello stesso Jovanotti.\nTracce.\n\"Samba \u00e8\" (sul ritmo di \"Ciao mamma\") celebra l'elezione di Luiz In\u00e1cio Lula da Silva alla presidenza del Brasile"}
{"id": "669693", "revid": "729019", "url": "https://it.wikipedia.org/wiki?curid=669693", "title": "Lisandro", "text": "Biografia.\nOrigini famigliari.\nSecondo Plutarco, Lisandro, figlio di Aristocrito, faceva parte della stirpe degli Eraclidi, anche se non era direttamente imparentato con le case reali. Invece la tradizione di Filarco ed Eliano riporta che appartenesse alla condizione sociale inferiore di motace; ma sono fonti che riflettono una propaganda ostile a Lisandro e discordano dal resto delle testimonianze che spesso specificano che a rivestire l'importante carica di navarco fosse uno spartiata.\nGuerra del Peloponneso.\nNulla \u00e8 noto della sua esistenza finch\u00e9 non fu nominato nel 407 a.C. navarca della flotta spartana essendo stato considerato come uno dei pochi che avrebbe potuto consolidare l'apparato militare spartano e ristabilire le sorti negli scontri navali contro Alcibiade.\nOttenuti rinforzi dagli alleati, Lisandro port\u00f2 la sua flotta ad Efeso ove stabil\u00ec il suo quartier generale e fece erigere un arsenale per la costruzione di navi e che, come testimonia Plutarco, conobbe un forte sviluppo economico e sociale.\nPoi, non appena venne a sapere che Ciro, figlio del Gran Re Dario II, era giunto a Sardi, vi si rec\u00f2 per denunciare Tissaferne, rivale di Ciro, che, pur avendo promesso danaro e aiuti militari a Sparta, lesinava gli uni e gli altri.\nPer questi motivi e per la sua indole cordiale ed ossequiosa, conquist\u00f2 la fiducia di Ciro tanto da invitarlo alla propria mensa e Lisandro colse l'occasione ottenendo da Ciro diecimila darici, sufficienti per portare la paga dei marinai da tre oboli a quattro.\nBattaglia di Nozio.\nTale mossa inflisse non pochi danni agli Ateniesi dal momento che indusse molti marinai, i pi\u00f9 esperti ed abili, a passare tra le file spartane ma, ciononostante, Lisandro esitava ad intraprendere scontri navali per timore dell'intraprendenza di Alcibiade.\nTuttavia, quando Alcibiade decise di recarsi a Focea lasciando la flotta nelle mani del suo pilota personale, Antioco, quest'ultimo decise di mandare due triremi davanti ad Efeso per deridere i nemici; Lisandro, furibondo, fece scendere in mare alcune triremi per inseguirle. Poco dopo, accortosi che gli Ateniesi accorrevano in sostegno delle loro navi, Lisandro ne arm\u00f2 altre finch\u00e9 entrambi i contendenti mossero l'intera flotta. Lo scontro, che si svolse nelle acque di Nozio, fu duro ma alla fine Lisandro usc\u00ec vincitore catturando quindici triremi avversarie ed erigendo un trionfo anche se il risultato migliore Lisandro lo ottenne quando i cittadini ateniesi, esasperati dal risultato della battaglia, destituirono Alcibiade.\nDopo la battaglia, Lisandro decise di intervenire nel governo di Efeso e delle altre citt\u00e0 della Ionia promuovendo numerosi gruppi oligarchici filospartani affinch\u00e9 con il tempo indebolissero le democrazie vigenti e assumessero il potere e, a tale scopo, confer\u00ec importanti incarichi a coloro che da tempo erano divenuti suoi amici e ospiti.\nSostituzione con Callicratida.\nNel 406 a.C., Lisandro, non potendo reiterare il comando, fu sostituito dagli efori con Callicratida, sua umana antitesi per le virt\u00f9 e l'assenza di quell'abilit\u00e0 diplomatica che aveva distinto il collega. Infatti, Ciro non gli rese lo stesso appoggio garantito a Lisandro ed i numerosi alleati di Lisandro presero le parti per il loro protettore.\nQuanto ai rapporti tra Callicratida e Lisandro, Plutarco ricorda che Lisandro riconsegn\u00f2 il danaro rimastogli a Ciro invitando il collega ad andare a Sardi a chiederne dell'altro. Sempre Plutarco cita il seguente episodio in cui Lisandro, al momento del congedo, testimoni\u00f2 di aver lasciato al successore una flotta padrona dei mari al che Callicratida replicasse sarcastico: \"Ebbene, lasciando Samo a sinistra, girale attorno e portati a Mileto: le triremi me le consegnerai l\u00e0! Non dobbiamo certo aver paura di passare davanti ai nemici di stanza a Samo, se \u00e8 vero che siamo padroni del mare\"..\nRitorno al comando.\nL'anno seguente, per\u00f2, Callicratida mor\u00ec nel corso della battaglia presso le isole Arginuse che si concluse con la sconfitta spartana.\nGli alleati, temendo che Atene potesse risorgere, inviarono a Sparta un'ambasceria chiedendo il reintegro di Lisandro nel comando della flotta, e analoga richiesta fu avanzata da Ciro.\nLa legge spartana, tuttavia, impediva che la carica di navarco fosse tenuta dalla stessa persona oltre il mandato di un anno e pertanto gli Spartani nominarono comandante l'eforo Araco il quale, poco esperto di tattica navale, prese con s\u00e9 come luogotenente, dotato di pieni poteri, Lisandro.\nI due comandanti giunsero ad Efeso con 35 triremi e l\u00e0 procedettero alla costruzione di nuove navi e al rafforzamento degli equipaggi grazie anche al sostegno di Ciro.\nCi\u00f2 fatto, Lisandro fece vela per Mileto dove in precedenza aveva aiutato la fazione oligarchica ad abbattere la democrazia per poi attaccarli, in privato s'intende, quando costoro negoziarono una tregua con i democratici mentre in pubblico ne elogiava l'operato e si adoperava affinch\u00e9 i democratici restassero in citt\u00e0 e collaborassero. Scoppiati dei tumulti, Lisandro entr\u00f2 in citt\u00e0 con le truppe, convinse i capi democratici a fidarsi di lui e a restare e poi li fece trucidare dai suoi alleati.\nBattaglia di Egospotami.\nPacificata Mileto, Lisandro spinse le sue incursioni navali fino ad Egina e Salamina, donde sbarc\u00f2 in Attica a Declea per salutare il re Agide e per presentare alle truppe la flotta.\nPoi, saputo che l'Ellesponto era sguarnito, invest\u00ec con le sue forze la citt\u00e0 di Lampsaco per poi espugnarla e saccheggiarla.\nGli Ateniesi, allora, inviarono la loro intera flotta, forte di 180 triremi, la quale, appresa la caduta di Lampsaco, si port\u00f2 prima a Sesto e poi a Egospotami, di fronte ai nemici.\nDopo alcuni giorni di inattivit\u00e0 scoppi\u00f2 la battaglia della quale esistono due resoconti: Diodoro Siculo riferisce che il generale ateniese che comandava durante il quinto giorno a Sesto, Filocle, usc\u00ec con 30 navi, ordinando agli altri di seguirlo. Al riguardo, Donald Kagan ha commentato che la strategia ateniese, se questo resoconto \u00e8 accurato, avrebbe dovuto essere quella di spingere i Peloponnesiaci ad attaccare per mezzo di una piccola flotta, per poi sorprenderli con una flotta pi\u00f9 grande. Nello scontro il piccolo contingente fu immediatamente sconfitto, mentre il resto della flotta fu colto impreparato sulla spiaggia e ivi preso prigioniero.\nSenofonte, invece, riferisce che l'intera flotta ateniese usc\u00ec, come sempre aveva fatto in quei giorni e che Lisandro rimase in porto: quando gli Ateniesi ritornarono al loro campo, i marinai si sparsero in cerca di cibo ma, nel frattempo, la flotta di Lisandro arriv\u00f2 da Abido e cattur\u00f2 la maggior parte delle navi sulla spiaggia, senza alcun combattimento sul mare.\nQualunque sia il vero resoconto, il risultato fu chiaro: della flotta ateniese riuscirono a fuggire solo 9 navi, guidate da Conone.\nUna delle navi fuggite, la nave messaggera \"Paralo\", fu incaricata di informare Atene del disastro; il resto, con Conone, trov\u00f2 rifugio presso Evagora I, il re di Cipro loro amico.\nDopo la battaglia Lisandro, ottemperando ai voleri del consiglio degli alleati, fece condannare a morte tremila Ateniesi ed il loro stratego, Filocle e cominci\u00f2 ad inviare messaggeri di citt\u00e0 in citt\u00e0 per annunziare la vittoria e per intimare a tutti i coloni ateniesi di far ritorno in patria, dietro pena della morte affinch\u00e9 Atene non potesse accumulare scorte di viveri per sostenere l'assedio.\nIn pochi mesi, quindi, Lisandro, approfittando della defezione di tutti gli alleati ateniesi, tranne di Samo, pot\u00e9 imporre ad ogni citt\u00e0 un regime oligarchico guidato da un armosta spartano e da dieci magistrati che scelse tra i membri delle fazioni a lui pi\u00f9 vicine, senza curarsi delle capacit\u00e0 o dei massacri da questi compiuti.\nCaduta di Atene.\nEsauriti tali compiti, Lisandro port\u00f2 la sua flotta di 200 triremi ad Atene iniziando, di concerto con i re Agide II e Pausania ad assediarla per terra e mare.\nTuttavia gli Ateniesi, su impulso di Cleofonte e consapevoli che una vittoria spartana avrebbe significato la fine della democrazia, rifiutarono le proposte di resa, allestirono una flotta, rinforzarono le difese terrestri, affrancarono tutti gli schiavi in grado di combattere e armarono ogni uomo in grado di reggere una lancia.\nLisandro, di conseguenza, port\u00f2 con s\u00e9 parte della flotta e riprese la sua azione di smantellamento dei regimi democratici con l'aiuto degli esuli conservatori che trucidarono od esiliarono membri delle fazioni opposte. Strappata Sesto agli Ateniesi, destin\u00f2 la citt\u00e0 ai propri commilitoni anche se gli efori annullarono tale decreto, espulse le colonie ateniesi e fece restituire Egina, Milo e Chio ai legittimi abitanti.\nQuando venne a sapere che la fame aveva ormai ridotto allo stremo la popolazione ateniese, Lisandro accost\u00f2 la flotta al Pireo e costrinse la citt\u00e0 ad accettare le condizioni di resa imposte da Sparta: abbattimento delle Lunghe mura, richiamo degli esuli, sgombero delle citt\u00e0, disarmo della flotta salvo dodici navi.\nDopo la guerra del Peloponneso.\nAppoggio al regime dei Trenta.\nDopo aver fatto demolire la flotta, Lisandro impose ad Atene di modificare la costituzione in senso oligarchico ma gli Ateniesi levarono vibrate proteste cui replic\u00f2 ricordando che le lunghe mura e le fortificazioni del Pireo non erano state ancora abbattute e che la tregua non era stata rispettata.\nGli Ateniesi, allora, privi di risorse e timorosi di ulteriori vessazioni, accettarono di abbattere le mura ed il cambio costituzionale imposto da Sparta la quale insedi\u00f2 un presidio armato sull'Acropoli, dieci magistrati al Pireo e trenta ad Atene, i Trenta tiranni, a capo dei quali era Crizia, discepolo di Socrate.\nCi\u00f2 fatto, consegn\u00f2 a Sparta i doni, le corone che aveva ricevuto e tutto il denaro rimastogli per poi salpare per la Tracia donde intraprese non poche azioni contro Farnabazo II, satrapo della Frigia ellespontina, alleato di Sparta, che invi\u00f2 messi agli efori.\nRicevute le notizie, gli efori, indignati, misero a morte Torace, luogotenente di Lisandro e inviarono a questi una scitala con l'ordine di rientrare in patria; timoroso delle conseguenze, Lisandro cerc\u00f2 un accordo con Farnabazo e lo convinse a scrivere un memoriale in sua difesa. Farnabazo fece ci\u00f2 che gli era stato chiesto, mostr\u00f2 la lettera a Lisandro ma, nell'atto di apporre il sigillo, la scambi\u00f2 con un'altra, apparentemente simile in cui aveva descritto i saccheggi e gli abusi che la sua provincia aveva subito. Lisandro, quindi, ignaro del reale contenuto, present\u00f2 agli Spartani la lettera di Farnabazo divenendo cos\u00ec accusatore di se medesimo.\nEvit\u00f2 comunque ogni addebito affermando ai magistrati che doveva recarsi al tempio di Ammone per sciogliere i voti ma ben presto fu richiamato dal momento che Atene, esasperata per gli abusi dei trenta, si era ribellata.\nLisandro, allora, indusse gli spartani ad inviare cento talenti e lui stesso come generale ma i re, timorosi del potere personale di Lisandro, decisero che dovesse essere accompagnato da Pausania il quale attu\u00f2 un'opera di conciliazione rinunciando ad imporre nuovamente l'oligarchia.\nIntrighi.\nNel 401 a.C. a Sparta mor\u00ec il re Agide II, aprendo una crisi di successione: il sovrano aveva un figlio, Leotichida, ma non l'aveva mai riconosciuto come proprio, ritenendo che, in base al conto dei giorni, sua moglie Timea l'avesse avuto da Alcibiade.\nIn punto di morte, su pressione del figlio e degli amici di questo, lo riconobbe come erede, ma venne contrastato da un altro candidato alla successione, Agesilao, il fratello zoppo del defunto.\nAlla successione di Agesilao si opponeva un oracolo, il quale invitava Sparta a \"non generare, tu dritta, un regno zoppo\", ma Lisandro, amico di Agesilao, afferm\u00f2 che il dio non si sarebbe adirato se uno zoppo avesse comandato sugli Spartani, ma che il regno sarebbe stato zoppo, ovvero delegittimato, se fosse stato appannaggio di un figlio illegittimo. Cos\u00ec, Lisandro, grazie a questo discorso e alla sua influenza sugli Spartani, li convinse ad eleggere Agesilao come re.\nIn un primo momento, il rapporto con Agesilao fu tanto cordiale da accettare il suggerimento di Lisandro di dichiarare guerra ai Persiani, i quali, dopo la fallita spedizione di Ciro contro Artaserse, avevano irrigidito il loro controllo sulle \"poleis\" della Ionia.\nLisandro divenne in breve tempo tra i primi consiglieri del sovrano, ma non vi rimase a lungo: Agesilao, sospettoso ed infastidito degli omaggi che Lisandro riceveva dai delegati delle citt\u00e0 asiatiche, progressivamente gli tolse ogni opportunit\u00e0 di agire, poi cominci\u00f2 anche a negare favori a chi sapeva essere alleato del suo consigliere, per sminuirne ancor di pi\u00f9 il prestigio, ed infine lo nomin\u00f2 scalco.\nPlutarco narra che Lisandro tent\u00f2 di chiarire la sua posizione con il re affermando: \"Tu sai bene come sminuire i tuoi amici, Agesilao\". Secondo Plutarco, il re gli rispose: \"S\u00ec, se vogliono essere pi\u00f9 grandi di me; chi invece accresce il mio potere, \u00e8 giusto che ne partecipi\".\nAlla fine, Agesilao invi\u00f2 Lisandro nell'Ellesponto, dove svolse ancora una volta il suo dovere inducendo il generale Spiridate a ribellarsi a Farnabazo II ma, allo scadere del mandato, fece ritorno a Sparta, carico di rancore.\nInfatti, animato dall'odio nei confronti del suo antico amico, Lisandro si accinse ad attuare profondi cambiamenti all'ordinamento costituzionale spartano, affinch\u00e9 il potere non fosse patrimonio esclusivo delle case reali degli Euripontidi e degli Agiadi, ma fosse condiviso da tutti gli Spartani o, almeno, dai discendenti di Eracle, i quali avrebbero eletto ogni magistratura, inclusa quella regia.\nIn un primo momento Lisandro decise di agire di persona, convincendo gli Spartani ad approvare il suo progetto costituzionale con un'orazione scritta per lui da Cleone di Alicarnasso, ma in seguito prefer\u00ec attendere il momento propizio, per preparare il quale tent\u00f2 di corrompere la Pizia, l'oracolo di Dodona e quello di Ammone affinch\u00e9 rilasciassero oracoli a lui favorevoli.\nIn ogni caso non riusc\u00ec mai a mettere in atto i suoi progetti e, quando alla sua morte, gli efori e Agesilao consultarono l'archivio di Lisandro e trovarono il discorso, Agesilao, furioso, pretese che venisse pubblicato, ma l'eforo Lacratida convinse il re a seppellirlo nella tomba di Lisandro per evitare che potesse persuadere gli spartani.\nLe ultime campagne militari e morte.\nNel frattempo i Persiani, sconfitti sul campo dalle truppe di Agesilao, reagirono inviando un ambasciatore, Timocrate di Rodi presso le citt\u00e0 di Tebe, Atene, Argo e Corinto, tra le quali distribu\u00ec 50 talenti affinch\u00e9 attaccassero Sparta sul continente.\nI Tebani, che avevano gi\u00e0 forti motivi di contrasto con Sparta, indussero i Locresi, loro alleati, a riscuotere le tasse dal territorio rivendicato sia dalla Locride sia dalla Focide.\nIn risposta, i Focesi invasero la Locride e saccheggiarono il territorio dei Locresi, i quali chiesero aiuto ai Tebani, che quindi invasero la Focide. \nAllora i Focesi si appellarono alla loro alleata, Sparta, e gli Spartani, felici di avere un pretesto per combattere contro i Tebani, ordinarono la mobilitazione generale. Un'ambasciata tebana fu inviata ad Atene per chiedere aiuto; gli Ateniesi votarono per assistere Tebe e venne stretta una alleanza perpetua tra Atene e la lega beotica.\nGli Spartani armarono due eserciti, uno comandato da Lisandro e l'altro sotto Pausania, stabilendo che si sarebbero uniti e avrebbero attaccato la citt\u00e0 beota di Aliarto.\nLisandro, arrivando prima di Pausania, riusc\u00ec a persuadere la citt\u00e0 di Orcomeno a ribellarsi alla confederazione beota, e avanz\u00f2 verso Aliarto con le sue truppe e una divisione di Orcomeno.\nA questo punto invi\u00f2 un messaggero a Pausania, invitandolo a raggiungerlo presso Aliarto e assicurandogli che, all'alba, sarebbe stato presso le mura della citt\u00e0; il messaggio, per\u00f2, fu intercettato dai Tebani, che chiesero ed ottennero rinforzi dagli alleati.\nIl giorno dopo Lisandro pose il campo nei pressi della citt\u00e0 ma, insofferente per il mancato arrivo del re, decise di attaccare personalmente la citt\u00e0, distaccandosi quindi dal grosso dell'esercito. Quando giunse alle porte i Tebani fecero una sortita, cogliendolo di sorpresa, e lo uccisero con i suoi pochi compagni, mentre gli altri battevano in ritirata presso il campo base.\nMoriva cos\u00ec Lisandro, all'et\u00e0 di circa cinquantacinque anni.\nGiudizi.\nCome testimonia lo stesso Plutarco, i giudizi su Lisandro sono assai contraddittori: fu un militare di grande competenza, ambizioso, austero, onesto ed integerrimo ma d'altro canto, a differenza del rivale, Callicratida, fu sfrontato ed intimidatorio, maestro dell'arte della simulazione e della dissimulazione, abile a costruirsi una rete di amicizie, uso alla corruzione, agli intrighi e non di rado alle crudelt\u00e0, dato che favoriva molti odi e risentimenti degli amici che aiutava nel conseguimento dei propri obbiettivi.\nDi ci\u00f2 \u00e8 esempio, l'episodio in cui consegn\u00f2, violando i giuramenti fatti, ottocento cittadini affiliati alla fazione democratica di Mileto ai suoi alleati oligarchi che li uccisero tutti. \nTuttavia, come fa notare lo stesso Plutarco, mai fu implicato in ladrocinii ed esercit\u00f2 le sue cariche mirando alla sola prosperit\u00e0 di Sparta n\u00e9 tantomeno accumul\u00f2 un patrimonio a danno dei nemici o delle popolazioni sottomesse.\nInfine, bisogna ricordare che fu, forse, l'unico greco a ricevere onori divini mentre era ancora in vita mentre i Samii gli decretarono in suo onore le Lisandrie, feste in onore di Era, strano episodio per un cittadino di Sparta, i cui cittadini si definivano \"omoioi\" (\"uguali\") ed avevano tradizionalmente una vera e propria avversione per il protagonismo."}
{"id": "669694", "revid": "88740", "url": "https://it.wikipedia.org/wiki?curid=669694", "title": "Frauenkirche", "text": "Frauenkirche, che in lingua tedesca significa \"Chiesa di Nostra Signora\", si pu\u00f2 riferire a diversi edifici:"}
{"id": "669697", "revid": "135224", "url": "https://it.wikipedia.org/wiki?curid=669697", "title": "Liberalismo sociale", "text": "Il liberalismo sociale (o socioliberalismo), anche conosciuto come nuovo liberalismo (\"new liberalism\") nel Regno Unito, liberalismo di sinistra (\"linksliberalismus\") in Germania, liberalismo moderno (\"modern liberalism\") negli Stati Uniti, liberalismo progressista (\"liberalismo progresista\") in Spagna e in America latina, \u00e8 una scuola di pensiero liberale, sviluppatasi nel tardo Ottocento all'interno del Partito Liberale. Il liberalismo sociale ingloba i principi dell'economia mista tendenzialmente vicini alla socialdemocrazia. \u00c8 una filosofia politica tipica dei partiti di centro-sinistra e tendente al centro, che promuove un'economia di mercato regolamentata e l'espansione dei diritti civili e politici.\nUn governo social-liberale tendenzialmente affronta questioni economiche e sociali come la povert\u00e0, l'assistenza sanitaria, l'istruzione e il clima, sottolineando al contempo i diritti e l'autonomia dell\u2019individuo.\nIn Italia, i partiti che includono questo pensiero politico tra le proprie ideologie principali sono Azione, Volt, Partito Democratico, Italia Viva +Europa (parzialmente) e Partito Repubblicano Italiano; in passato lo erano anche una piccola area del Partito Liberale Italiano riconducibile alle posizioni del filosofo Benedetto Croce, nonch\u00e9 formazioni politiche come il Movimento Liberale Indipendente e la Rosa nel Pugno.\nNegli Stati Uniti d'America costituisce il principale punto di riferimento culturale e valoriale del Partito Democratico (vedi anche liberalismo moderno americano).\nStoria.\nNel Regno Unito, tra il tardo Ottocento e gli inizi del Novecento, un gruppo di pensatori, conosciuti come \"nuovi liberali\", fece scalpore, battendosi contro il liberalismo classico sostenitore del laissez-faire e schierandosi a favore dell'intervento dello Stato nella vita sociale, economica e culturale. I nuovi liberali, tra i quali si ricordano Thomas Hill Green e Leonard Trelawny Hobhouse, sottolinearono il comune afflato etico che doveva contrassegnare liberalismo e socialismo e affermarono un concetto nuovo per il liberalismo classico: la libert\u00e0 individuale si ottiene pienamente e solo in presenza di circostanze sociali favorevoli. La povert\u00e0, lo squallore e l'ignoranza, in cui molta gente ha vissuto, hanno infatti reso impossibile ai loro occhi e per la loro concreta esperienza il fiorire della libert\u00e0: per i nuovi liberali queste condizioni potevano essere migliorate solo attraverso un'azione collettiva, coordinata da uno Stato dotato di un forte sistema di welfare.\nFacendo un passo pi\u00f9 indietro, va detto che, all'interno del pensiero politico liberale, c'\u00e8 sempre stata una corrente pi\u00f9 di sinistra, chiamata radicalismo. I radicali, sostenitori di un liberalismo laicista e fortemente progressista, erano una corrente storica che si \u00e8 via via riconciliata con il liberalismo, specie dopo la crescita della sinistra d'ispirazione socialista e l'introduzione del suffragio universale, loro obiettivo storico. Di fatto, oggi i radicali non sono altro che i liberali sociali, sebbene propendano per il liberismo.\nPensieri che si possono, infine, ricondurre anch'essi ad un'ispirazione socio-liberale sono quelli del mazzinianesimo e dell'economia keynesiana.\nFondamenti.\nIl liberalismo sociale si differenzia dal liberalismo classico, dal liberalismo conservatore e dal neoliberalismo essenzialmente per una filosofia economica non laissez-faire, incentrata sui benefici che possono derivare dal ruolo dello Stato nella fornitura di servizi sociali fondamentali per i cittadini.\nLa societ\u00e0 ha il compito di proteggere la libert\u00e0 e le pari opportunit\u00e0 per tutti i cittadini ed\nincoraggia la collaborazione reciproca tra Stato e mercato attraverso efficienti istituzioni liberali. \nNel processo di evoluzione accetta che vengano poste alcune restrizioni agli affari economici, come leggi \"anti-trust\" per combattere i monopoli economici, corpi regolatori o leggi sui salari minimi.\nI liberali sociali sostengono inoltre che i governi legittimamente possono fornire anche un livello base di benessere, salute e istruzione, supportato dal gettito ricavato dalle tasse, al fine di permettere l'uso migliore dei talenti della popolazione. \nRifiutando sia una estrema forma di capitalismo, accettando un libero mercato totale con componenti sociali, dove ovviamente si rifiutano anche gli elementi rivoluzionari dalla scuola socialista, il liberalismo sociale sottolinea quella che chiama \"libert\u00e0 positiva\" e cerca di aumentare la fruizione di questa libert\u00e0 da parte degli svantaggiati della societ\u00e0, attraverso i mezzi della regolamentazione del mercato e di redistribuzione della ricchezza (grazie alla leva fiscale).\nLiberalismo sociale e socialdemocrazia.\nLa differenza ideologica di base fra il liberalismo sociale e la socialdemocrazia classica risiedeva nel ruolo dello Stato rispetto all'individuo. I socioliberali valutano i diritti, come ad esempio la propriet\u00e0 privata (anche se adottano a volte forme di statalizzazioni), e naturalmente la giustizia sociale quali requisiti fondamentali, affinch\u00e9 si realizzi una societ\u00e0 nella quale ogni individuo apprezzi la quantit\u00e0 pi\u00f9 grande di libert\u00e0 possibile (soggetta al \"principio del danno\") e siano rappresentati gli interessi di ogni classe sociale. La socialdemocrazia classica, viceversa non credeva che la libert\u00e0 reale potesse essere ottenuta per la maggioranza della popolazione senza una moderata trasformazione della natura dello Stato. Differentemente dal liberalismo sociale, la socialdemocrazia promuove forme moderate di corporatismo.\nPur avendo rifiutato i metodi rivoluzionari di stampo marxista, i socialdemocratici mantenevano tuttavia un certo grado di scetticismo nei confronti del capitalismo ed intendevano perci\u00f2 riformarlo (o almeno \"gestirlo\") per ottenere un pi\u00f9 alto grado di giustizia sociale. Queste posizioni rendevano, potenzialmente, i sostenitori della socialdemocrazia classica pi\u00f9 pronti ad intervenire nella societ\u00e0 solo in una direzione, quella delle classi meno abbienti, che si riteneva conducesse ad una societ\u00e0 pi\u00f9 giusta ed equa. Proprio su questo punto \u00e8 avvenuto l'incontro tra socialiberali e socialdemocratici, molti dei quali, peraltro, hanno accettato completamente il libero mercato.\nLiberalismo sociale e neoliberalismo.\nIl liberalismo sociale, pur venendo in passato chiamato anche \"nuovo liberalismo\" (\"new liberalism\") differisce dalla posizione indicata dal termine \"neoliberalismo\" (\"neoliberalism\"), utilizzato per indicare coloro che pongono un maggiore accento sulla difesa del libero mercato e sull'ostilit\u00e0 all'interventismo statale in economia. Si tratta infatti dello stesso termine che \u00e8 stato utilizzato anche per descrivere le politiche economiche di conservatori liberisti, quali Ronald Reagan e Margaret Thatcher. Il neoliberismo difende posizioni differenti e talvolta contrarie ad alcune di quelle assunte dai liberali sociali, specialmente in merito al commercio libero non qualificato, ai programmi e alle deregolamentazione sociali.\nIn passato neoliberismo e liberalismo sociale indicavano sostanzialmente la stessa cosa, cio\u00e8 un liberalismo distaccato da quello classico, attento al sociale e non completamente contrario ad un controllo dell'evoluzione dei mercati da parte dello Stato. In seguito alla Grande depressione del 1929, infatti, cominciarono a prendere forma questi nuovi tipi di liberalismo, in particolare l'ordoliberalismo, che vedevano nell'economia sociale di mercato un obiettivo da raggiungere per conciliare libert\u00e0 d'iniziativa e politiche sociali.\nLiberalismo sociale e liberalismo conservatore.\nPur condividendo la preoccupazione per la centralit\u00e0 e la libert\u00e0 dell'individuo, il liberalismo sociale e quello conservatore presentano notevoli divergenze: mentre i liberali sociali sostengono l'intervento dello Stato in economia e una posizione molto progressista in campo di diritti civili e temi etici, i liberali conservatori esaltano il concetto di libert\u00e0 economica. Se i primi sono la sinistra del movimento liberale, i secondi ne sono la destra.\nI neoliberali, i liberali conservatori e i libertari di destra, come Friedrich von Hayek, Robert Nozick e altri, bollarono il liberalismo sociale come una falsa forma di liberalismo. Per questi autori il governo non ha, infatti, alcun dovere di intervenire nella societ\u00e0 per aiutare gli svantaggiati attraverso mezzi che attingano ricchezza da altri. Essi ritengono anche che interferire nel mercato distrugga la libert\u00e0 di iniziativa degli imprenditori e degli operatori economici, andando cos\u00ec incontro ad azioni anti-liberali e perci\u00f2 anti-economiche. Ancora oggi molti alcune fazioni liberali considerano i liberali sociali e i keynesiani come socialdemocratici moderati, in quanto sostenitori di un ruolo legittimo dello Stato anche in un sistema capitalista, e non come autentici liberali.\nLiberalismo sociale e conservatorismo sociale.\nNel gergo politico statunitense e, in generale, anglosassone, l'aggettivo \"social\" viene utilizzato per caratterizzare le posizioni in campo etico-sociale ed etico-giuridico dei politici e dei partiti. I \"social liberals\" sono coloro che propugnano tesi progressiste, permissive, individualiste e antiproibizioniste in materia di aborto e eutanasia. Sono favorevoli al multiculturalismo; si oppongono generalmente alla pena di morte e alle forme di carcere duro, tanto da venire accusati di essere troppo permissivi nei confronti del crimine.\nIn genere i liberali, i socialdemocratici, cos\u00ec come pure i conservatori europei contemporanei (si pensi a David Cameron e Gianfranco Fini), hanno posizioni \"socially liberal\" in molti campi. Sebbene in Europa non manchino differenze in campo etico-sociale tra i partiti di centro-sinistra e quelli democristiani, i temi etici non sono particolarmente importanti nel distinguere i diversi schieramenti politici, a differenza di quanto accade negli Stati Uniti, dove su tali questioni si sono avute e si hanno vere e proprie \"culture wars\", per utilizzare il termine usato dalla stampa e dai politologi americani per definire gli scontri in tale materia. Le posizioni \"social-conservatrici\" in Europa sono assunte soprattutto da partiti democristiani (come l'Unione di Centro in Italia) e nazional-conservatori (come Diritto e Giustizia in Polonia).\nIl concetto di \"social liberalism\" pu\u00f2 riferirsi, nel senso anglosassone del termine, tanto alle posizioni progressiste in campo etico, quanto a posizioni vicine alla cosiddetta nuova sinistra. Ai \"social liberals\" si contrappongono i \"social conservatives\", i quali pongono attenzione ai temi della sicurezza (con un approccio \"law and order\") e ai temi etici, ovviamente giungendo a conclusioni opposte. Negli Stati Uniti i Democratici sono generalmente \"socially liberal\", mentre i Repubblicani, tra i quali \u00e8 forte la componente della \"Religious\" o \"Christian Right\", sono \"socially conservative\". Per questo, soprattutto negli Stati Uniti, il termine \"liberal\" (traducibile come \"liberale\" o \"di sinistra\"), viene usato per i liberali sociali, mentre i liberali classici sono spesso annoverati tra i \"libertarians\", una corrente di minoranza tra i \"conservatives\", il cui leader pi\u00f9 noto \u00e8 forse Ron Paul.\nPunti programmatici.\nI partiti legati a queste idee credono fermamente nella libert\u00e0 individuale e sono difensori dei diritti umani e sociali e delle libert\u00e0 civili ed economiche; in genere sono favorevoli ad una moderata economia mista nella quale vi \u00e8 spazio per uno Stato che permetta anche ai meno abbienti di usufruire dei servizi di base attraverso un sistema efficiente di servizi pubblici (posizione, quest'ultima, di chiara derivazione socialdemocratica).\nSebbene con le dovute differenze da Paese a Paese, essi condividono degli obiettivi inequivicabili:\nPartiti socioliberali.\nNell'ambito dell'Unione europea i partiti socialiberali sono per lo pi\u00f9 riuniti all'interno a livello del Partito dell'Alleanza dei Liberali e dei Democratici per l'Europa e all'Internazionale Liberale.\nAlcuni tra i pi\u00f9 importanti partiti socialiberali del mondo sono i seguenti:"}
{"id": "669700", "revid": "767487", "url": "https://it.wikipedia.org/wiki?curid=669700", "title": "Peter T\u00e4gtgren", "text": "\u00c8 il fondatore, compositore principale, scrittore di testi, chitarrista e cantante del gruppo death metal svedese Hypocrisy, fondato nel 1991 e ancora attiva.\nHa suonato anche in molti altri gruppi; ha pubblicato sette dischi solisti a nome Pain a partire dal 1997, orientandosi verso l'industrial metal e utilizzando altri musicisti solo in sede live.\nAltri progetti ai quali ha partecipato sono il supergruppo grindcore Lock Up, con cui ha registrato come cantante il disco \"Pleasures Pave Sewers\", i The Abyss, side project degli Hypocrisy con cui ha pubblicato i due dischi \"Summon the Beast\" e \"The Other Side\", e i Bloodbath, gruppo death metal di cui \u00e8 stato il cantante per l'album \"Nightmares Made Flesh\". Ha fatto parte per breve tempo anche di altri gruppi minori, quali Algaion, War e Sorhin.\n\u00c8 anche apparso come chitarrista turnista dal vivo per i Marduk, apparendo in \"Live in Germania\", e per gli E-Type.\nPeter T\u00e4gtgren \u00e8 anche produttore musicale, principalmente in ambito di metal estremo. Registra nel suo studio The Abyss insieme al fratello Tommy T\u00e4gtgren, e fra i gruppi che ha prodotto ci sono Dimmu Borgir, Children of Bodom, Immortal, Celtic Frost, Sabaton.\nPeter T\u00e4gtgren \u00e8 anche proprietario di vari immobili del villaggio di P\u00e4rlby, non lontano da Ludvika (nella contea della Dalarna), in cui risiede."}
{"id": "669705", "revid": "119208643", "url": "https://it.wikipedia.org/wiki?curid=669705", "title": "Stato costituzionale di diritto", "text": "Secondo parte della dottrina in vari ordinamenti lo Stato di diritto \u00e8 stato superato dallo Stato costituzionale di diritto, o semplicemente Stato costituzionale, formula di derivazione tedesca.\nNell'ordinamento giuridico.\nAlla legge viene sovraordinata la Costituzione, che \u00e8 quindi rigida, e la Corte costituzionale viene posta a tutela del suo rispetto.\nIl principio di legalit\u00e0 non vincola pi\u00f9 solo l'amministrazione e la giurisprudenza, ma anche il \"legislatore ordinario\", che deve rispettare la Costituzione.\nOltre alla riserva di legge ordinaria, che sancisce che una data materia deve essere regolata dalla legge, vengono introdotte le riserve di legge rafforzata, che limitano anche la discrezionalit\u00e0 del legislatore ordinario, e la riserva di legge costituzionale.\nLo Stato costituzionale di diritto implica un superamento della teoria cognitiva del diritto.\nNell'ordinamento giuridico italiano.\nLa \"grande regola\" dello \"Stato di diritto\" fu affermata dalla Corte costituzionale italiana nella sentenza n. 379 del 1996 (relatore Carlo Mezzanotte), nella quale si \u00e8 ricordato che il confine, tra i poteri legittimamente esercitati dagli organi costituzionali nella loro sfera di competenza e quelli che competono ad altri, \u00e8 presidiato dalla Corte stessa in sede di giudizio nel conflitto di attribuzioni, cos\u00ec assicurando il rispetto dei limiti delle prerogative e del principio di legalit\u00e0, che \u00e8 alla base dello Stato di diritto.\nMa nella successiva sentenza n. 120 del 2014, relativa all'insindacabilit\u00e0 dei regolamenti parlamentari in materia di autodichia, la Corte stessa ha riferito un argomento di diritto comparato, immediatamente successivo all\u2019evocazione de \u201cla grande regola dello Stato di\ndiritto\u201d, suggerendo \"quasi l\u2019idea che si sia dedotta dall\u2019osservazione degli altri ordinamenti costituzionali una concretizzazione di tale \u201cgrande regola\u201d, o meglio del suo inveramento a seguito di una evoluzione che, in Italia, ancora non si \u00e8 compiuta del tutto\".\nNella sociologia politica.\nLa natura formale delle istituzioni rappresentative le ha rese particolarmente adattabili alle diverse espressioni politiche della societ\u00e0 moderna: i concetti teorici sottesi al pensiero di Kelsen, ad esempio, nello stesso momento in cui esaltavano lo Stato come strumento formale dell'esercizio del potere, ne evidenziavano la valenza di propiziatore del compromesso pacifico nella societ\u00e0 pluriclasse.\nIl nesso tra populismo e \"democrazia costituzionale, cio\u00e8 limitata dal diritto\", \u00e8 dialettico per Mario Dogliani: \"il confine tra populismo e perdurante (almeno sembra) necessit\u00e0 di legittimare democraticamente le istituzioni\" \u00e8 a suo modo di vedere problematico \"in un contesto in cui i soggetti collettivi sono rachitici, e dunque incapaci di provvedere essi stessi \u2013 con la loro azione e i loro compromessi \u2013 a quella legittimazione\". Analogamente, per il medesimo autore, \u00e8 problematico \"il confine tra poteri costituzionali non elettivi (ingredienti indispensabili del costituzionalismo) e poteri tecnocratici\".\nQuando la Costituzione propugna equilibri sociali pi\u00f9 avanzati, la dottrina dello Stato invita a cogliere lo spunto offerto dal costituzionalismo nello \"Stato pluriclasse\" per non solo \u00ab\u201ctornare alla costituzione\u201d, ma soprattutto, con maggiore radicalit\u00e0, provare a realizzare la \u201crivoluzione promessa\u201d dalla costituzione\u00bb."}
{"id": "669716", "revid": "78273", "url": "https://it.wikipedia.org/wiki?curid=669716", "title": "Leone delle caverne della Cina nord-orientale del Pleistocene", "text": ""}
{"id": "669719", "revid": "124054375", "url": "https://it.wikipedia.org/wiki?curid=669719", "title": "IV Serie", "text": "La IV Serie \u00e8 stato un campionato di calcio disputato in Italia per cinque stagioni dal 1952 al 1957, collocato al di sotto della Serie C. La manifestazione continu\u00f2 poi per altri due anni col nuovo nome di Campionato Interregionale, sebbene molti giornali continuassero ad usare colloquialmente la precedente denominazione. La competizione era organizzata dalla Lega Nazionale IV Serie e assegnava un titolo di campione italiano di categoria.\nIl Lodo Barassi.\nLa IV Serie nacque nel 1952 e and\u00f2 a sostituire il campionato di Promozione nell'ambito di quella grande riforma dei campionati intermedi della FIGC che prese il nome di Lodo Barassi. L'obiettivo del presidente federale Ottorino Barassi era quello di ufficializzare il professionismo nel calcio italiano, fino ad allora legato ad una formula spuria di \"non-dilettantismo\", e tale progetto era ritenuto incompatibile con la notevole quantit\u00e0 di squadre che afferivano alla Serie C, per la quale Barassi disegn\u00f2 un formato a girone unico ricopiato sulle due categorie maggiori. Fu per dare accoglienza ai sodalizi che sarebbero stati inevitabilmente esclusi che venne concepita la IV Serie, un cuscinetto semiprofessionistico ed interregionale tra i due grandi mondi su cui si sarebbe riarticolata la Federcalcio, quello professionistico e nazionale e quello dilettantistico e regionale. A completare l'organico del torneo sarebbero intervenuti i migliori club della vecchia Promozione, la cui strutturazione su tre Leghe interregionali e tredici gironi complessivi era da tempo ritenuta eccessiva, costosa e pleonastica.\nA gestire il campionato venne deputata una nuova organizzazione, la Lega Nazionale IV Serie, che in realt\u00e0 eredit\u00f2 la sede e le strutture di una delle tre disciolte leghe di Promozione, la Lega Interregionale Centro di Dante Berretti, che aveva sede a Firenze. A sottolineare la specificit\u00e0 del settore di competenza, la Lega istitu\u00ec come riconoscimento un proprio titolo nazionale, da assegnarsi nelle finali fra le migliori squadre del Nord e del Sud. L'intera impalcatura sub\u00ec tuttavia uno smacco che fu un riflesso di quello complessivo dell'operato di Barassi: nel Consiglio federale non si trovarono infatti mai i voti per deliberare quella tripartizione legale dei calciatori che era alla base del Lodo. La IV Serie fu preordinata nei fatti a divenire il campionato semiprofessionistico del Belpaese, ma i relativi decreti attuativi non giunsero mai.\nL'evoluzione.\nLa IV Serie fu in assoluto il torneo di maggior livello qualitativo fra i predecessori dell'odierna Serie D. Con sopra di s\u00e9 una C a girone unico, il campione di IV Serie si posizionava al 55\u00ba posto nella gerarchia nazionale delle squadre affiliate alla FIGC, una collocazione che oggigiorno corrisponde a club afferenti alla Serie C. La radicale scrematura della terza serie fece vittime illustri, portando nel torneo della lega di IV Serie molte rappresentanti di grossi centri urbani, compresi vari capoluoghi di regione.\nLa scelta del nome della manifestazione tradiva una chiara volont\u00e0 di assonanza con la Serie C, nell'intento di tranquillizzare psicologicamente le squadre escluse dalla categoria, e al contempo sottolineava la desiderata particolarit\u00e0 giuridica del torneo rispetto alle tre serie maggiori.\nIl campionato si disput\u00f2 sulla base di 8 gironi, a 16 squadre fino al 1954 e successivamente a 18 squadre. L'elemento regolamentare che fu poi anni dopo la causa dell'abrogazione della categoria, era la mancata promozione diretta delle vincitrici dei raggruppamenti: a tal fine era invece decisiva la fase finale nazionale, cui erano demandati i quattro posti per andare in Serie C. Nelle prime due stagioni le finali si articolarono su due distinti gironcini, uno del Nord e uno del Sud, cui era demandato il doppio compito di designare le quattro promosse e le due finaliste, che si sarebbero poi disputate il titolo in gara di andata e ritorno. Dopo le riforme del 1954, rispetto ai gironcini venne preferita la formula dell'eliminazione diretta, onde implementare la spettacolarit\u00e0 e la regolarit\u00e0 delle finali. Nell'ultima edizione prima del cambiamento di denominazione in Interregionale, a causa della straordinaria riduzione dei posti per la C, venne introdotto un girone finale tra le quattro vincenti del primo turno a eliminazione diretta, che avrebbe messo in palio tre promozioni in Serie C.\nLe retrocessioni nella degradata Promozione regionale erano quattro per girone, tranne nel 1954 quando furono transitoriamente solo due per permettere l'allargamento dei quadri. Regole del tutto particolari furono invece in vigore nell'ultima edizione, quando per permettere la riforma della categoria non ci furono retrocessioni nelle leghe regionali, ma i due terzi esatti delle squadre furono relegate nei nuovi gironi di seconda categoria.\nIl progetto Berretti.\nIl peccato originale della IV Serie era, come gi\u00e0 detto, l'enorme scalone che la divideva dalla Serie C, tanto da costringere a delegare le promozioni ad imprevedibili finali nazionali. Dopo lunghissimi dibattiti riusc\u00ec provvisoriamente ad imporsi un \"Piano Berretti\" presentato dallo stesso presidente della Lega, che prevedeva per il 1957-1958 lo sdoppiamento della manifestazione in due separati tornei, ossia una Prima Categoria - o, nell'uso di taluni giornali, \"IV Serie di Eccellenza\", secondo il nome originariamente pensato - composta da soli 3 gironi, e una Seconda Categoria che avrebbe continuato il formato della vecchia competizione su 8 gironi. Era sicuramente un programma molto forte per la Lega, che si sarebbe espansa per il blocco transitorio delle relegazioni nelle leghe regionali, e avrebbe finalmente avuto un torneo di alta qualit\u00e0 con cui interfacciarsi direttamente con la C.\nL'esperienza dei due campionati dur\u00f2 invece pochissimo: quello che prese complessivamente a chiamarsi Campionato Interregionale fu subito affossato in tale forma dal presidente federale Ottorino Barassi, che con un colpo di mano reimpose il suo progetto alternativo di potenziamento della Serie C. La Prima Categoria fu subito liquidata, mentre il Campionato Interregionale 1958-1959 torn\u00f2 ad essere composto da un'unica categoria con 8 gironi. Fu questa l'ultima edizione di una competizione abrogata dal commissario straordinario Bruno Zauli il quale, attraverso cinque retrocessioni per girone, permise la creazione della nuova Serie D che prevedeva 6 gironi composti da 18 squadre cadauno, mentre venne abbandonata l'idea di un titolo nazionale di categoria, che non venne pi\u00f9 riproposta fino al 1993."}
{"id": "669722", "revid": "93685", "url": "https://it.wikipedia.org/wiki?curid=669722", "title": "Enrico Bay", "text": ""}
{"id": "669726", "revid": "547992", "url": "https://it.wikipedia.org/wiki?curid=669726", "title": "Rosita Toros", "text": "Biografia.\nSi diploma presso il Centro sperimentale di cinematografia nel 1969, anno in cui inizia la sua carriera cinematografica. Sin da giovanissima la sua passione per l\u2019arte della recitazione l'aveva portata a svolgere attivit\u00e0 teatrale amatoriale nelle realt\u00e0 presenti a Udine, sua citt\u00e0 d'origine.\nCome molti altri attori diplomati al C.S.C. (Carla Mancini, Luigi Antonio Guerra, Lorenzo Piani ed altri ancora), apparve in numerosissimi film degli anni settanta (western all'italiana, musicarelli, commedia all'italiana e gialli), nei quali interpretava anche ruoli di contorno.\nHa avuto un ruolo da co-protagonista in \"I pugni di Rocco\", un film di Lorenzo Artale che ebbe distribuzione solo regionale e ruoli di rilievo anche in altri film tra cui \"Lady Barbara\", di Mario Amendola. Vanno ricordate alcune sue partecipazioni a produzioni importanti, come \"L'uccello dalle piume di cristallo\" di Dario Argento, \"\" di Umberto Lenzi e \"Il mostro \u00e8 in tavola... barone Frankenstein\" di Paul Morrissey e Antonio Margheriti. Ha svolto anche attivit\u00e0 televisiva, partecipando tra l\u2019altro alla serie dedicata al Commissario De Vincenzi, interpretato da Paolo Stoppa.\nSempre negli anni Settanta \u00e8 stata presidente della Lega Italiana Naturisti.\nNel 1991 sposa Pietro Cimatti, poeta, pittore, critico e saggista, suo compagno di vita da sempre.\nNegli anni 1992-93 conduce la trasmissione radiofonica \"La telefonata\" su Radio 1, dove vengono affrontate prevalentemente tematiche di carattere spirituale."}
{"id": "669729", "revid": "2166030", "url": "https://it.wikipedia.org/wiki?curid=669729", "title": "Ettore Fieramosca (pirofregata)", "text": "L\u2019Ettore Fieramosca \u00e8 stata una pirofregata (successivamente pirocorvetta) della Real Marina del Regno delle Due Sicilie, successivamente acquisita dalla Regia Marina.\nStoria.\nCostruita tra il 1849 ed il 1851 nei cantieri di Castellammare di Stabia per conto della Real Marina del Regno delle Due Sicilie, l'unit\u00e0 era in origine armata con dieci pezzi d'artiglieria, tutti a canna liscia: un cannone da 117 libbre, uno da 60 libbre, 4 obici Paixahans da 30 libbre ed altrettanti cannoni da sbarco in bronzo da 12 libbre. La macchina a vapore, una motrice alternativa a bassa pressione della potenza di 300\u00a0CV, prodotta nelle Officine di Pietrarsa, rendeva il \"Fieramosca\" la prima nave munita macchina a vapore costruita interamente in Italia.\nNel giugno del 1857 la nave venne inviata, insieme alla pirofregata \"Tancredi\", alla ricerca del piroscafo \"Cagliari\", salpato da Genova con la spedizione di Carlo Pisacane: intercettato e catturato il piroscafo, a sbarco gi\u00e0 avvenuto, a dodici miglia al largo di Capri, la \"Fieramosca\" sbarc\u00f2 un reparto militare a Salerno, poi rimorchi\u00f2 il \"Cagliari\" dapprima a Sapri e quindi a Napoli. \nAd inizio del 1860 la pirofregata, al comando del capitano di fregata barone Enrico di Brocchetti, imbarc\u00f2 alcuni prigionieri politici (tra di essi Luigi Settembrini, Carlo Poerio e Silvio Spaventa) provenienti dai carceri di Nisida, Procida e Santo Stefano e rimorchi\u00f2 a Santo Stefano, quindi ad Algeciras e poi a Cadice, la pirocorvetta \"Stromboli\", che aveva a bordo sessantasei condannati politici ai quali era stata commutata la pena dell'ergastolo con quella dell'esilio. I prigionieri, trasbordati a Cadice il 18 febbraio sulla nave statunitense \"David Stewart\" per essere condotti a New York, riuscirono poi, pagando il comandante americano, a farsi sbarcare in Irlanda.\nNella primavera-estate 1860 la nave venne coinvolta nelle vicende dell'impresa dei Mille. Lo stesso giorno dello sbarco a Marsala, infatti, la pirofregata faceva parte di una squadra (comprensiva anche delle pirofregate a ruote \"Fulminante\", \"Guiscardo\" e \"Tancredi\") che intercett\u00f2 i piroscafi \"Piemonte\" e \"Lombardo\" diretti a Marsala, .\nIl 12 maggio, all'indomani dello sbarco, la nave, insieme alla pirofegata \"Veloce\" ed ai piroscafi \"Miseno\", \"Maria Teresa\" e \"Vesuvio\", venne inviata da Napoli in Sicilia, per trasportarvi 16 compagnie della brigata Buonanno, e mezza batteria di obici da 12. La \"Fieramosca\", comandata dal capitano di vascello Giovanni Vacca e poi dal pari grado Carlo Longo, fece inoltre parte della squadra napoletana che con il Brigadiere Luigi Chr\u00e9tien e poi con il pari grado Vincenzo Salazar s\u00ec trov\u00f2 a Palermo quando questa fu occupata dai garibaldini, e a Milazzo dopo la sconfitta dei borbonici. \nIl 6 agosto la nave, al comando di Vincenzo Guillamat, avvist\u00f2 circa duecento imbarcazioni che Garibaldi stava preparando per attraversare lo stretto di Messina, ma il comandante decise di non far finta di niente: ci\u00f2 provoc\u00f2 l'ammutinamento dell'equipaggio, che arrest\u00f2 il comandante ed alcuni ufficiali e li rinchiuse nella stiva, per poi condurli a Napoli dove vennero incarcerati come insubordinati. Il 18 agosto, invece, la \"Fieramosca\", in crociera nello stretto di Messina insieme alle pirofregate \"Fulminante\" ed \"Aquila\", non ostacol\u00f2 il passaggio dello stretto da parte dei piroscafi \"Torino\" e \"Franklin\", carichi di garibaldini che poterono cos\u00ec sbarcare in Calabria a Melito di Porto Salvo. \nSempre in agosto l'unit\u00e0 incroci\u00f2 tra il Golfo di Napoli e quello di Salerno altre tre navi, le pirofregate \"Guiscardo\", \"Ruggiero\" e \"Sannita\", insieme alle quali, il 5 settembre 1860, il comandante, capitano di fregata Carlo Longo, si rifiut\u00f2 di seguire il re Francesco II a Gaeta. Rientrata a Napoli il giorno successivo, venne aggregata alla squadra sarda, ormai virtualmente italiana.\nAl comando del capitano di fregata Federico Martino, insieme alle pirofregate \"Carlo Alberto\", \"Governolo\" e \"Tancredi\" ed alla cannoniera \"Veloce\", la \"Fieramosca\" si rec\u00f2 nelle acque di Gaeta, per informare i capi delle forze navali estere l\u00e0 ancorate su un eventuale attacco di quella piazzaforte da parte dei sardi, ma dovette fermarsi alle foci del Volturno per l'opposizione del viceammiraglio francese Barbier de Tinan, avendo poi il compito di scandagliare la foce del Garigliano.\nIl 24 gennaio 1861 la nave lasci\u00f2 Napoli al comando di Martini e si mise alla fonda nella rada di Gaeta, partecipando quindi alle operazioni di blocco ed assedio della piazzaforte, dove si era rifugiata la famiglia reale borbonica. La \"Fieramosca\" rimase a Gaeta sino alla resa della piazza, avvenuta il 13 febbraio a seguito di oltre tre settimane di incessanti bombardamenti da parte della flotta: in seguito a tali fatti vennero decorati con Medaglia d'argento al valor militare il comandante Martino ed altri quattro membri dell'equipaggio della nave. Dopo la resa la \"Fieramosca\" rimorchi\u00f2 da Gaeta a Napoli la fregata borbonica \"Partenope\", catturata nel porto dove si trovava gravemente danneggiata in seguito ai bombardamenti.\nLa nave partecip\u00f2 anche alle operazioni di blocco ed assedio di un'altra delle ultime piazzeforti borboniche, quella di Messina, che si arrese nel marzo 1861.\nIl 17 marzo 1861, con la nascita della Regia Marina, la nave entr\u00f2 a far parte della nuova forza armata. Riparata a Tolone dei danni subiti durante l'assedio di Gaeta, la nave venne sottoposta a Napoli (1861) a lavori di sostituzione dell'armamento, che divenne composto da sei pezzi da 160 libbre (quattro a canna liscia e due a canna rigata) e due da 8 libbre su affusto da sbarco. La nave venne poi declassata (1863) a pirocorvetta di II rango a ruote. \nNel 1862 il comando della nave, trasferita a La Spezia, venne assunto dal capitano di fregata Emilio Fa\u00e0 di Bruno. L'anno successivo la nave venne assegnata alla Squadra del Levante, agli ordini del contrammiraglio Giovanni Vacca. Assunse poi il comando della nave il capitano di fregata Francesco Baldisserotto.\nAll'inizio della terza guerra d'indipendenza la \"Fieramosca\" aveva base ad Ancona, unitamente alle pirocorvette corazzate \"Formidabile\" e \"Terribile\" ed alla cannoniera \"Confienza\". Aggregata all'armata d'operazioni, il 18 luglio 1866 la pirocorvetta fu coinvolta nelle operazioni di attacco all'isola di Lissa, ed al tramonto di quel giorno venne mandata ad Ancona, su ordine dell'ammiraglio Carlo Pellion di Persano, per chiedere l'invio di rinforzi per poter attaccare l'isola. Trovandosi ancora ad Ancona, la \"Fieramosca\" non partecip\u00f2 alla drammatica battaglia di Lissa, svoltasi il 20 luglio.\nNel 1867 la \"Fieramosca\", al comando del capitano di fregata Bertelli, venne inviata in Mar Rosso per individuare un punto d'approdo adatto alla fondazione di un porto che sarebbe stato punto di partenza per la fondazione di una colonia, ma il comandante Bertelli rifer\u00ec che tutta la costa africana a sud di Suez era arida e sterile, ritenendo quindi inutile una sua occupazione.\nIl 1\u00ba agosto 1870 la pirofregata trasport\u00f2 al carcere di Gaeta Giuseppe Mazzini, arrestato sul piroscafo postale da Napoli a Palermo, sul quale si era imbarcato sotto il falso nome di Harry Zammith.\nIl 1\u00ba giugno 1874 la nave, al comando del capitano di fregata Giuseppe Ruggiero, prese il mare diretta in America meridionale, dove arriv\u00f2 dopo una traversata dell'Atlantico. Nel corso del suo soggiorno a Montevideo la nave non dest\u00f2 per\u00f2 pareri molto favorevoli, dato che, messa a confronto con le navi stazionarie di altre Marine od anche con quelle argentine, appariva estremamente antiquata. Dopo tre anni trascorsi come stazionaria in acque sudamericane, la \"Fieramosca\" fece ritorno in Italia, e nell'ottobre 1877 venne disarmata a Napoli.\nSottoposta a grandi lavori di rimodernamento, la pirofregata imbarc\u00f2 un armamento di due cannoni a canna rigata da 160\u00a0mm, due da 120\u00a0mm, uno da 75\u00a0mm ed uno da sbarco a canna liscia da 80\u00a0mm. Venne inoltre effettuata la sostituzione delle caldaie, che vennero rimpiazzate con altre, di costruzione molto pi\u00f9 recente, prelevate dalla pirocorvetta \"Vettor Pisani\".\nNel 1880 la \"Fieramosca\" venne inviata ad Assab, possedimento della societ\u00e0 Rubattino in Eritrea, e per alcuni mesi navig\u00f2 lungo le coste eritree compiendo rilevazioni idrografiche, poi, il 9 gennaio 1881, il comandante Galeazzo Frigerio fece alzare la bandiera italiana su Assab e dichiar\u00f2 il territorio di Rheita protettorato italiano, formando cos\u00ec il primo nucleo della futura Colonia eritrea. Nel corso dello stesso anno la nave venne anche impiegata per rilevazioni idrografiche nel Mar Rosso.\nPochi mesi dopo, l'11 aprile 1881, dalla pirofregata vennero sbarcati il sottotenente di vascello Giuseppe Biglieri e dieci marinai (Nunzio Giardini, Vincenzo Riccio, Francesco Todaro, Giacomo Muro, Nicola Buono, Stefano Foti, Bartolomeo Stagnaro, Ignazio Catanzaro, Giuseppe Zuccone e Giuseppe Garazzino) per fornire scorta alla spedizione in Dancalia dell'esploratore Giuseppe Maria Giulietti. L'esploratore \u2013 la cui spedizione comprendeva, oltre agli undici uomini della \"Fieramosca\", anche il compaesano di Giulietti Giuseppe Pisani, il carpentiere Emanuele Risso, l'interprete sudanese Francesco Maria Said e due civili sudafricani\u00a0\u2013 aveva il compito, su richiesta della Societ\u00e0 Geografica Italiana, di persuadere il sultano dancalo Mohamed Hanfari a consentire l'apertura di una via di comunicazione tra l'Eritrea ed il Tigr\u00e8 (per collegare Assab all'interno), ma la spedizione fin\u00ec in tragedia: causa dissapori sorti tra Giulietti ed Hanfari causa, pare, la poca diplomazia del primo, nella notte del 25 maggio 1881 la spedizione cadde in un'imboscata nei pressi di Beilul. Vennero massacrati Giulietti, Pisani, Biglieri con tutti gli uomini del \"Fieramosca\" ed i due civili sudafricani, mentre riuscirono a fuggire il carpentiere Risso e l'interprete Said, che per\u00f2, raggiunti qualche giorno pi\u00f9 tardi, vennero a loro volta uccisi. Le ossa furono ritrovate solo nel 1929.\nSul finire del 1881 i marinai della pirofregata procedettero all'occupazione dell'area a meridione di Assab e, verso nord, di Beilul. In settembre 1881 la nave contribu\u00ec a contrastare il commercio degli schiavi ad Assab e successivamente l'equipaggio arrest\u00f2 arrestare sei capi dancali sospetti di essere autori dell'eccidio della spedizione Giulietti. L'equipaggio venne poi rimpiazzato con un nuovo e rimpatriato con l'avviso \"Rapido\", mentre ad assumere il comando della \"Fieramosca\" era il capitano di fregata Giovanni Cramagna. \nLa nave venne poi impiegata ancora in molteplici compiti in Mar Rosso e sulle coste arabe, al comando, da luglio 1882, del capitano di fregata Filippo Cobianchi.\nCon lo scafo ormai usurato dai decenni di navigazione in Mediterraneo, Atlantico e Mar Rosso, la \"Fieramosca\" fece ritorno a Napoli il 3 giugno 1883 e venne disarmata e radiata. La vecchia nave, anche dopo la radiazione, venne lungamente utilizzata come nave scuola mozzi e specialisti nell'Arsenale di Napoli e successivamente a La Spezia, dov'era usata ancora nel 1895."}
{"id": "669730", "revid": "842", "url": "https://it.wikipedia.org/wiki?curid=669730", "title": "Intel Itanium", "text": ""}
{"id": "669732", "revid": "175150", "url": "https://it.wikipedia.org/wiki?curid=669732", "title": "Motorola Coldfire", "text": ""}
{"id": "669737", "revid": "93556", "url": "https://it.wikipedia.org/wiki?curid=669737", "title": "Toro (araldica)", "text": "In araldica il toro furioso simboleggia l\"'animo indomito\", mentre se \u00e8 passante \u00e8 indice di \"lavoro forte e tenace\". Quando \u00e8 accompagnato da stelle denota una \"famiglia fiera ma soggetta alle leggi divine\"; se attraversa un albero simboleggia \"agricoltura\", se attraversa una spiga di grano simboleggia invece \"lavoro produttivo\".\nIl toro si distingue dal bove per avere la coda rivolta sul dorso, mentre quello la porta pendente.\nSpesso il toro compare come sostegno dello scudo e talvolta se ne rappresenta solo la testa."}
{"id": "669751", "revid": "868829", "url": "https://it.wikipedia.org/wiki?curid=669751", "title": "Spirito Santo (Reggio Calabria)", "text": "Spirito Santo \u00e8 uno dei quartieri a est del centro storico di Reggio Calabria e forma con Trabocchetto e Condera la IV circoscrizione comunale.\nNell'ultimo decennio il quartiere ha vissuto un notevole sviluppo demografico. Li ci sono gli edifici pi\u00f9 grandi della citt\u00e0 fra cui il Centro direzionale di Reggio Calabria e il palazzo di giustizia\nA pochi passi dal quartiere si trova il santuario dove sono esposte le spoglie di San Gaetano Catanoso."}
{"id": "669754", "revid": "1516566", "url": "https://it.wikipedia.org/wiki?curid=669754", "title": "Vesuvio (corvetta)", "text": "Il Vesuvio \u00e8 stato un vascello a vela della Real Marina del Regno delle Due Sicilie, successivamente acquisita come corvetta dalla Regia Marina.\nStoria.\nCostruita nel 1824-1825 nei cantieri di Castellammare di Stabia per la Real Marina del Regno delle Due Sicilie, la nave era in origine un vascello di linea pesantemente armato con 87 bocche da fuoco disposte su tre ponti, due a batteria coperta ed uno scoperto: 63 cannoni da 24 libbre a canna liscia, 4 obici Paixhans da 80 libbre a canna liscia, 4 obici da 30 libbre pure a canna liscia e 16 carronate da 24 libbre anch'esse a canna liscia. Scafo in legno con carena rivestita di rame, la nave aveva tre alberi a vele quadre (armamento velico a nave). \nLa nave fu la prima ad essere varata, in tre minuti ed alla presenza del Duca di Calabria e del Principe di Salerno, sull'\u00abavantiscalo\u00bb del cantiere di Castellammare, edificato tra il 1822 ed il 1824, che permise di varare le navi verso l'interno del porto invece che verso il mare aperto.\nNel settembre 1825 il \"Vesuvio\", in servizio da alcuni mesi, venne inviato, al comando del capitano di vascello De Blaisi, a Tripoli ed a Tangeri, dove comp\u00ec azioni dimostrative a contrasto della pirateria barbaresca in Mediterraneo. Nello stesso anno il vascello trasport\u00f2 da Genova a Napoli il nuovo re delle Due Sicilie, Francesco I.\nNel successivo decennio il vascello venne impiegato per il trasporto di truppe sulla rotta Napoli-Palermo e per crociere addestrative per gli aspiranti guardiamarina.\nNel marzo 1834 il \"Vesuvio\" venne portato nei cantieri di Castellammare e sottoposto a lavori di carenatura (facendolo inclinare dapprima sulla dritta e poi sulla sinistra) e calafataggio, con la sostituzione di alcune lamiere di rame. I lavori durarono tre mesi.\nIl 10 maggio 1843 320 membri dell'equipaggio del vascello contribuirono, insieme ad altri 2200 uomini, a tirare in secco il vecchio vascello \"Capri\". Il 1\u00ba luglio 1843 la nave, al comando del brigadiere Raffaele De Cosa e con a bordo la principessa Maria Teresa Cristina di Borbone, sposa dell'imperatore Dom Pedro II del Brasile, lasci\u00f2 Napoli diretta a Rio de Janeiro, dove doveva condurre Teresa Cristina, insieme alle fregate \"Amalia\", \"Partenope\" e \"Regina Isabella\" e ad una Divisione navale brasiliana comandata dal contrammiraglio Teodoro Di Beaurepaire. Passato l'equatore nella notte tra il 17 ed il 18 agosto (in condizioni piuttosto difficili, causa la bonaccia ed al contempo il mare agitato), le navi giunsero nella citt\u00e0 brasiliana al tramonto del 3 settembre. Trattenutesi a Rio per quasi un mese e mezzo per partecipare alle celebrazioni in onore di Teresa Cristina e rifornirsi di viveri ed acqua, le navi ne ripartirono poi il 15 ottobre, per arrivare a Napoli la sera del 24 dicembre 1843, dopo 140 giorni di navigazione. Si tratt\u00f2 della prima traversata in convoglio dell'Atlantico meridionale verso l'America latina, durante la quale si ebbe anche modo di compiere osservazioni meteorologiche sul clima della zona torrida.\nNell'ottobre 1844, essendosi individuata una falla a prua del \"Vesuvio\", il vascello, invece che essere abbattuto per le riparazioni come d'uso (e come gi\u00e0 avvenuto nel 1834), dato che tale procedimento avrebbe potuto nuocere ad una nave con parecchi anni di servizio alle spalle, venne parzialmente portato in secco sullo scalo d'alaggio del cantiere di Castellammare, permettendo cos\u00ec la riparazione.\nIl 28 luglio 1845 l'unit\u00e0, scortata da una formazione navale (fregate \"Regina Isabella\", \"Amalia\" e \"Partenope\", corvetta a vela \"Cristina\", avviso \"Delfino\"), port\u00f2 a Palermo i re di Napoli, i conti di Caserta e di Trapani e parte del seguito.\nNel gennaio 1848 il \"Vesuvio\", al comando del capitano di vascello Giorgio Miloro, prese parte alla repressione delle rivolte indipendentiste sorte in Sicilia.\nIl 14 agosto 1852 il vascello, il cui comandante era allora il capitano di vascello Luigi Chr\u00e9tien, fu la prima unit\u00e0 ad essere portata in secco nel nuovo bacino di raddobbo dell'Arsenale di Napoli. Successivamente l'armamento venne leggermente ridimensionato ad 81 bocche da fuoco.\nLa nave, ormai vecchia ed usurata, non ebbe alcun ruolo nelle vicende che condussero alla caduta del Regno delle Due Sicilie ed all'unit\u00e0 d'Italia: alla presa di Napoli, il 7 settembre 1860, era in disarmo nella darsena della citt\u00e0, e, nonostante il formale incorporo nella neonata Regia Marina italiana (17 marzo 1861), si decise che le condizioni in cui l'anziano vascello (declassato a corvetta di II rango e con l'armamento ridotto a 48 cannoni da 80 libbre) versava ne sconsigliassero la rimessa in servizio: considerato inutilizzabile, il \"Vesuvio\" venne radiato gi\u00e0 nel 1861 e quindi, il 9 giugno di quell'anno, rimorchiato a Pozzuoli dalla pirofregata a ruote \"Tancredi\".\nAll'asta pubblica bandita il 1\u00ba febbraio 1862 per la vendita per demolizione del vascello, al prezzo base di 155.000 lire, non si present\u00f2 nessuno: ricondotto a Castellammare, il vecchio \"Vesuvio\", quando si riusc\u00ec infine a trovare un acquirente, venne nuovamente trainato a Pozzuoli il 3 gennaio 1865 e quindi smantellato."}
{"id": "669756", "revid": "33300", "url": "https://it.wikipedia.org/wiki?curid=669756", "title": "Architettura Neoclassica", "text": ""}
{"id": "669758", "revid": "1568601", "url": "https://it.wikipedia.org/wiki?curid=669758", "title": "Cantigaglione", "text": "Il Cantigaglione \u00e8 un torrente della Sicilia.\nCaratteristiche.\nSegna il confine meridionale tra la Provincia di Agrigento e la Provincia di Caltanissetta e pi\u00f9 esattamente tra comuni di Butera e Licata.\nIl torrente sfocia nel Mar Mediterraneo in localit\u00e0 Punta \"Due Rocche\", Limitrofa alla Spiaggia Due Rocche. \nNella Spiaggia Due Rocche il 10 luglio 1943 avvenne lo sbarco in Sicilia degli Alleati e Spiaggia Due Rocche era denominata spiaggia blu.."}
{"id": "669759", "revid": "842", "url": "https://it.wikipedia.org/wiki?curid=669759", "title": "AT&amp;T CRISP", "text": ""}
{"id": "669761", "revid": "842", "url": "https://it.wikipedia.org/wiki?curid=669761", "title": "R2000", "text": ""}
{"id": "669762", "revid": "842", "url": "https://it.wikipedia.org/wiki?curid=669762", "title": "R4000", "text": ""}
{"id": "669763", "revid": "1516566", "url": "https://it.wikipedia.org/wiki?curid=669763", "title": "Scoglio (araldica)", "text": "In araldica lo scoglio, uscente dalle onde, \u00e8 emblema di \"fede\", \"resistenza\" e \"valore\"."}
{"id": "669767", "revid": "1610933", "url": "https://it.wikipedia.org/wiki?curid=669767", "title": "Egagro", "text": ""}
{"id": "669768", "revid": "54765", "url": "https://it.wikipedia.org/wiki?curid=669768", "title": "Berlusconiani", "text": ""}
{"id": "669769", "revid": "69043", "url": "https://it.wikipedia.org/wiki?curid=669769", "title": "Giovanni Vitelleschi", "text": ""}
{"id": "669770", "revid": "38120", "url": "https://it.wikipedia.org/wiki?curid=669770", "title": "CONWIP", "text": "Il CONWIP (acronimo di CONstant Work In Process) \u00e8 una tecnica di controllo del flusso di materiale utilizzabile in moltissimi sistemi produttivi. Si fonda su una logica pull e pu\u00f2 essere considerato una forma generalizzata del Kanban perch\u00e9, come il Kanban, basa il proprio funzionamento sull'utilizzo di segnali che autorizzano la produzione (per lo pi\u00f9 associati al movimento di cartellini). \nFunzionamento.\nAll'ingresso della linea di produzione ad ogni lotto (composto da uno o pi\u00f9 pezzi) che deve essere lavorato viene agganciato un cartellino. Quando il lotto raggiunge l'uscita della linea, il cartellino, che lo ha seguito in tutte le lavorazioni, viene sganciato ed \u00e8 pronto per essere agganciato ad un nuovo lotto. L'istante di ingresso di un lotto nel sistema di produzione coincide quindi con la disponibilit\u00e0 di cartellini.\nIn un sistema CONWIP i cartellini percorrono un circuito che pu\u00f2 includere l'intera linea di produzione o solo una parte. Il parametro chiave \u00e8 comunque il numero totale di cartellini presenti nel circuito, che determina il massimo livello di WIP. Nel caso di sistemi di produzione multi-prodotto risulta di primaria importanza anche la strategia di configurazione del CONWIP. Infatti, al di l\u00e0 della soluzione classica in cui ogni cartellino pu\u00f2 agganciare tutte le tipologie di prodotto, pu\u00f2 rivelarsi assai vantaggioso suddividere i cartellini in gruppi e disporre che i cartellini di un gruppo possano agganciare solo un tipo (o alcune ben determinate tipologie) di prodotto.\nUtilit\u00e0.\nI benefici che si possono ottenere applicando il CONWIP sono legati al basso WIP che viene a determinarsi nel sistema di produzione, che comporta minori investimenti in materie prime ed in prodotti finiti, nonch\u00e9 in semilavorati. Si ottiene inoltre un basso flow time. \nIl vantaggio che questa tecnica a cartellini offre, rispetto a tecniche basate su logica push, \u00e8 insito nel controllo a feedback sulla produzione: \u00e8 infatti possibile prevenire il rilascio di un nuovo ordine se la capacit\u00e0 reale della linea \u00e8 inferiore a quanto previsto, salvando cos\u00ec il sistema dalla congestione."}
{"id": "669771", "revid": "729019", "url": "https://it.wikipedia.org/wiki?curid=669771", "title": "Terra di Francesco Giuseppe", "text": "La Terra di Francesco Giuseppe (; ) \u00e8 un arcipelago situato a nord della Russia.\nSi trova nel mare di Barents, al confine con il mar Glaciale Artico e il mare di Kara, a nord della Novaja Zemlja e ad est delle isole Svalbard; \u00e8 amministrato dall'Oblast' di Arcangelo. La Terra di Francesco Giuseppe consiste di 191 isole coperte dal ghiaccio, con un'area di 16.134\u00a0km\u00b2 ed \u00e8 prevalentemente disabitata.\nAlle latitudini tra 80,0\u00b0 e 81,9\u00b0 nord, \u00e8 il gruppo di isole pi\u00f9 settentrionale associato all'Europa. Il punto pi\u00f9 a nord \u00e8 Capo Fligely, sull'Isola del Principe Rodolfo (\u041e\u0441\u0442\u0440\u043e\u0432 \u0420\u0443\u0434\u043e\u043b\u044c\u0444\u0430, \"Ostrov Rudolfa\") che si trova a 81\u00b0\u00a052'\u00a0N. L'arcipelago dista solo 900-1.100 km dal Polo nord.\nStoria.\nL'arcipelago fu scoperto nel 1873 dagli esploratori polari austriaci Payer e Weyprecht, che gli diedero come nome quello dell'Imperatore Francesco Giuseppe I d'Austria-Ungheria. Siccome la spedizione era organizzata privatamente, e non ufficialmente, queste isole non sono mai diventate parte dell'Impero austro-ungarico. Nel 1926 le isole furono annesse all'Unione Sovietica, e si insediarono pochissimi abitanti solo per scopi di ricerca e militari. L'accesso con le navi \u00e8 possibile solo in pochi mesi durante l'estate e necessita di permessi speciali.\nCaratteristiche.\nL'arcipelago \u00e8 di origine vulcanica, ed \u00e8 composto da basalti del Terziario e del Giurassico; sebbene coperto dal ghiaccio, esistono anche zone coperte solo da muschi e licheni. La parte nord-orientale \u00e8 interamente coperta dalla calotta polare durante tutto l'anno, anche se il ghiaccio talvolta si ritira durante i mesi estivi dalle isole pi\u00f9 meridionali. L'isola maggiore \u00e8 la Terra del Principe Giorgio (\u0417\u0435\u043c\u043b\u044f \u0413\u0435\u043e\u0440\u0433\u0430, \"Zemlja Georga\") che misura 110\u00a0km da capo a capo. La pi\u00f9 alta cima delle isole si trova sull'Isola Wiener Neustadt (\u041e\u0441\u0442\u0440\u043e\u0432 \u0412\u0438\u043d\u0435\u0440-\u041d\u0435\u0439\u0448\u0442\u0430\u0434\u0442, \"Ostrov Viner-Nej\u0161tadt\") e raggiunge i 620\u00a0m s.l.m. Il canale maggiore all'interno dell'arcipelago \u00e8 il canale Britannico, spartiacque tra la parte occidentale e quella centrale.\nClima.\nA gennaio la temperatura minima media del giorno \u00e8 di -15\u00a0\u00b0C e la massima \u00e8 di -10,5\u00a0\u00b0C; A luglio si passa da una temperatura minima media di 0\u00a0\u00b0C a una massima media di 2,2\u00a0\u00b0C. La temperatura media annuale \u00e8 di -12,8\u00a0\u00b0C. Negli ultimi 30 anni, la temperatura pi\u00f9 alta in assoluto registrata \u00e8 stata di 13\u00a0\u00b0C, mentre la pi\u00f9 bassa \u00e8 stata di -54\u00a0\u00b0C. Le precipitazioni sono abbastanza comuni, ma si concentrano soprattutto nelle stagioni primaverili e autunnali. Un altro fenomeno presente soprattutto nella tarda estate \u00e8 la nebbia.\nFauna.\nLa fauna nativa del luogo \u00e8 composta da trichechi, volpi artiche e orsi polari. Tra gli uccelli pi\u00f9 comuni ci sono il gabbiano tridattilo, il fulmaro e alcune specie di gabbiani. Si possono trovare anche i beluga nelle acque delle isole. Corna di renne sono state trovate sull'Isola di Hooker, suggerendo l'ipotesi che tali animali abbiano raggiunto quelle latitudini circa 1.300 anni fa, quando ancora vi era un clima pi\u00f9 tiepido.\nLa base militare nazista.\nNel 2016 una spedizione russa \u00e8 riuscita a trovare i resti una base militare nazista che faceva parte dell\u2019\"Operazione Schatzgr\u00e4ber\" (Cacciatore di tesori). Si trattava di una serie di avamposti realizzati dai nazisti nell\u2019Artico tra il 1942 ed il 1944. La base, aperta nel settembre 1943, \u00e8 stata rinvenuta nell\u2019isola Terra di Alessandra, la pi\u00f9 occidentale dell\u2019arcipelago. Sono stati infatti trovati circa 500 reperti di vario tipo\u02d0 libri, documenti, testi di meteorologia, manuali della Marina militare tedesca, munizioni, cartucce, tavole astronomiche, quaderni di registrazioni di dati meteo ecc... La base venne abbandonata definitivamente nel luglio 1944.\nNegli anni Ottanta una squadra di esperti sminatori tedeschi visit\u00f2 le isole per rimuovere i campi minati, ma solo nell'agosto 2016 \u00e8 stata fatta una completa ricognizione e uno studio accurato della base mappandola con precisione."}
{"id": "669774", "revid": "599013", "url": "https://it.wikipedia.org/wiki?curid=669774", "title": "Federico Cossato", "text": " Giocatore per 11 anni del Chievo Verona, con la formazione veronese ha ottenuto la storica promozione in Serie A. Prima di essere superato da Sergio Pellissier, \u00e8 stato a lungo il giocatore ad aver segnato pi\u00f9 reti (29) in Serie A con la maglia del Chievo.\nBiografia.\n\u00c8 fratello di Michele Cossato, anch'egli calciatore.\nCaratteristiche tecniche.\nPunta centrale di peso, faceva del colpo di testa la sua arma migliore, riuscendo spesso ad anticipare i difensori avversari con uno stacco imperioso. Era inoltre abile con entrambi i piedi, dote che lo rendeva uno degli attaccanti pi\u00f9 completi del panorama italiano.\nCalcioscommesse.\nNel luglio 2011 viene tirato in ballo nell'ambito dell'inchiesta sul calcioscommesse della Procura di Napoli insieme al fratello Michele, a Silvio Giusti, a Matteo Gianello e al giornalista Gianluca Di Marzio (persona informata sui fatti). La Procura acquisisce computer, supporti informatici dei Cossato.\nNel 2012 nell'ambito dell'inchiesta sul calcioscommesse viene iscritto nel registro degli indagati dalla Procura di Napoli insieme al fratello Michele, a Matteo Gianello e Silvio Giusti, ex compagni di squadra ai tempi del ChievoVerona. Interrogato davanti al PM di Napoli Antonello Ardituro, il 19 gennaio si \u00e8 avvalso della facolt\u00e0 di non rispondere.\nDeferito l'8 maggio per altri fatti giudicati dalla procura di Cremona (), il 1\u00ba giugno il procuratore federale Stefano Palazzi richiede per lui 3 anni e 6 mesi di squalifica. Sia il 18 giugno in primo grado che il 6 luglio in secondo grado gli viene confermata la squalifica senza essersi poi appellato al TNAS.\nIl 10 dicembre per il patteggia 9 mesi di squalifica che, sommati alle condanne precedenti, fanno un totale di 4 anni e 3 mesi di squalifica.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nCarriera.\nClub.\nTra il 1991 ed il 1995 milit\u00f2 nelle formazioni dilettantistiche veronesi dell'Avesa H.S.M. e del Lugagnano. Fece il suo debutto nel calcio professionistico nella stagione 1995-1996 con il Valdagno, in Serie C2, totalizzando 32 presenze e sei reti. L'anno successivo comp\u00ec un ulteriore balzo di categoria, disputando con il Brescello il campionato di Serie C1. Con gli emiliani gioc\u00f2 26 partite segnando 7 reti.\nChievo.\nNell'estate 1997 si trasfer\u00ec al ChievoVerona, una delle due squadre della sua citt\u00e0. Nella formazione giallobl\u00f9, allora allenata da Silvio Baldini, fu chiamato a sostituire il fratello Michele, appena trasferitosi al . Con il passare del tempo divent\u00f2 uno dei giocatori pi\u00f9 importanti del Chievo. Segn\u00f2 8 reti in 25 partite nella sua prima stagione con la nuova maglia, a cui seguirono due annate difficili: nel 1998-1999 non riusc\u00ec a segnare in 17 gare disputate e nella stagione successiva realizz\u00f2 solo 4 reti in 24 apparizioni sul terreno di gioco. La stagione 2000-2001 \u00e8 quella dell'arrivo sulla panchina del Chievo di Luigi Delneri e della storica promozione. Nonostante non fosse tra i titolari, riusc\u00ec ad essere decisivo quando chiamato in causa, contribuendo con 5 reti in 27 partite alla promozione in Serie A\nNella sua prima stagione in A era la prima scelta tra gli attaccanti di riserva, dietro al duo titolare Corradi-Marazzina. Ci\u00f2 gli consent\u00ec di scendere in campo 32 volte, in varie occasioni da titolare, e di segnare 9 reti, la pi\u00f9 importante delle quali nel derby di ritorno tra Chievo Verona ed Hellas Verona vinto dai clivensi. L'esordio in Serie A \u00e8 avvenuto il 26 agosto 2001 alla prima giornata subentrando all'89' al posto di Bernardo Corradi in Fiorentina-Chievo 0-2. Il primo gol in Serie A \u00e8 arrivo nella giornata successiva, il 9 settembre 2001 in Chievo-Bologna 2-0. Con la partenza di Bernardo Corradi nell'estate del 2002 destinazione , per Cossato si aprirono le porte per una stagione da titolare. Ripet\u00e9 il numero di reti della stagione precedente, 9 (suo record personale in un'unica stagione di A), giocando 26 partite. Nella stagione 2003-2004 ebbe un leggero calo di rendimento, segnando 6 reti in 31 partite. Nel difficile anno successivo, in cui la squadra veronese lott\u00f2 fino all'ultimo per ottenere la salvezza, venne colpito da qualche problema fisico, ma riusc\u00ec comunque a disputare 24 gare ed a mettere a segno 4 reti.\nGli infortuni che ha patito nelle ultime stagioni non gli hanno consentito di mantenere i livelli di prestazioni che aveva raggiunto, costringendolo a rimanere sempre pi\u00f9 spesso indisponibile. L'annata 2005-2006 \u00e8 stata quella in cui la cattiva condizione fisica gli ha dato meno tregua ed \u00e8 potuto scendere in campo solo in quattro occasioni. La stagione successiva si \u00e8 rivelata altrettanto amara, sia per lui, che \u00e8 sceso in campo in 17 occasioni siglando una sola rete, che per la formazione clivense, la quale ha perso 2-0 contro il Catania nell'ultimo incontro del campionato ed \u00e8 retrocessa in Serie B. Nella stagione 2007-2008 \u00e8 stato impiegato raramente dall'allenatore Giuseppe Iachini. Nella partita in casa contro il del 26 gennaio 2008 torna alla ribalta entrando nella ripresa come sostituto di Iunco e mettendo a segno una doppietta che permette al Chievo di vincere 3-1 e di mantenere il comando della classifica.\nCon la maglia gialloblu colleziona in undici anni 242 presenze e 48 reti, di cui 29 nella massima serie e 1 in Coppa Italia, divenendo uno degli artefici principali del cosiddetto \"Miracolo Chievo\".\nUltimi anni.\nNel luglio del 2008 abbandona il calcio professionistico per raggiungere il fratello Michele al Domegliara in serie D, ma la sua avventura dilettantistica \u00e8 breve e gi\u00e0 a dicembre ottiene la rescissione consensuale del contratto assieme al fratello..Con 3 reti \u00e8 il maggior realizzatore nei Derby di Verona.\nDopo sole quattro partite e tre gol con il Domegliara, termina la sua carriera calcistica. Nel 2009 ha giocato nel Real Audace, squadra di calcio a 5 che militava in C1.\nSelezione padana.\nFederico Cossato ha partecipato nelle file della selezione di calcio della Padania all'edizione 2008 della Viva World Cup, campionato mondiale di calcio tra nazionali della NF-Board e non riconosciute dalla FIFA, assieme al fratello Michele.\nPresenze e reti nei club.\n\"Statistiche aggiornate al 18 maggio 2014.\""}
{"id": "669779", "revid": "1516566", "url": "https://it.wikipedia.org/wiki?curid=669779", "title": "Volpe (araldica)", "text": "In araldica la volpe \u00e8 simbolo di \"sagacia\", \"astuzia\", \"finezza\", \"ingegno\", \"simulazione\" o \"accortezza\". La volpe \u00e8 stata spesso assunta nello stemma da chi aveva portato a buon fine uno stratagemma ingegnoso e micidiale per il nemico.\nSi rappresenta con la stessa forma del lupo e se ne distingue per il colore, abitualmente rosso."}
{"id": "669782", "revid": "1543377", "url": "https://it.wikipedia.org/wiki?curid=669782", "title": "Trierarchia", "text": "La trierarchia (, \"comando di una trireme\" od \"obbligo all'armamento di una trireme\") era, nell'antica Atene, una liturgia imposta dallo Stato in tempo di guerra a uno o pi\u00f9 cittadini, di solito molto facoltosi: la trierarchia obbligava questi cittadini ad allestire a spese private una trireme e ad assumerne il comando in battaglia, assumendo quindi l'incarico di trierarca.\nUn cittadino poteva evitare tale onere chiedendo lo scambio dei beni con un'altra persona che egli riteneva pi\u00f9 ricca di lui; in realt\u00e0 tale scambio non avveniva quasi mai, ma colui che perdeva la causa semplicemente assumeva su di s\u00e9 l'onere della liturgia.\nDemostene (359 a.C.) fu uno dei sostenitori della trierarchia.\nL'istituto, a titolo onorifico, fu anche utilizzato in India da Alessandro Magno, il quale ottenne il finanziamento, da parte dei propri principali cortigiani, della costruzione della flotta necessaria al trasporto di una parte dell'esercito sul fiume Idaspe, nel 326 a.C."}
{"id": "669784", "revid": "78273", "url": "https://it.wikipedia.org/wiki?curid=669784", "title": "Scharnorst", "text": ""}
{"id": "669785", "revid": "1305772", "url": "https://it.wikipedia.org/wiki?curid=669785", "title": "Gneisenau", "text": ""}
{"id": "669788", "revid": "44735", "url": "https://it.wikipedia.org/wiki?curid=669788", "title": "Asile's world", "text": ""}
{"id": "669789", "revid": "1508096", "url": "https://it.wikipedia.org/wiki?curid=669789", "title": "GL (grafica 3d)", "text": "GL \u00e8 una libreria sviluppata per facilitare la generazione di computer grafica su personal computer. Generalmente include una serie di funzioni ottimizzate che gestiscono i pi\u00f9 comuni processi di rendering. Ci\u00f2 pu\u00f2 essere realizzato esclusivamente tramite software ed essere eseguito dalla CPU (come nel caso dei sistemi embedded), oppure essere accelerato via hardware tramite una GPU (quando \u00e8 presente una scheda video con un proprio processore). Facendo uso di queste funzioni, un programma pu\u00f2 comporre un'immagine bi-tridimensionale e visualizzarla sullo schermo. Questo evita allo sviluppatore l'onere di sviluppare ed ottimizzare queste funzioni permettendogli di concentrarsi sulla visione d'insieme dell'applicazione grafica."}
{"id": "669790", "revid": "767487", "url": "https://it.wikipedia.org/wiki?curid=669790", "title": "Sebastiano Nasolini", "text": "Dopo essersi formato musicalmente a Venezia, divent\u00f2 maestro di cappella della Cattedrale di San Giusto a Trieste e successivamente \"maestro di cembalo\" al Teatro San Pietro (1789).\nSulla biografia e l'attivit\u00e0 di Nasolini ci giungono notizie scarse e contraddittorie. Innanzitutto appare incerto il suo luogo di nascita: egli dichiarava di essere nato a Piacenza, mentre nei suoi libretti viene menzionato come \"maestro di cappella veneziano\". \u00c8 dubbia anche la sua data di morte, avvenuta presumibilmente tra il 1798 e il 1799. Infine esistono 6 opere attribuite a Nasolini che recano una data postuma: probabilmente lavori dei suoi allievi che venivano soprannominati all'epoca con il cognome del maestro."}
{"id": "669799", "revid": "1305772", "url": "https://it.wikipedia.org/wiki?curid=669799", "title": "Bernard Tissier de Mallerais", "text": "Biografia.\nMonsignor Bernard Tissier de Mallerais \u00e8 nato a Sallanches, nell'Alta Savoia, il 14 settembre 1945.\nFormazione e ministero sacerdotale.\nDopo aver conseguito una laurea in biologia, nell'ottobre del 1969 \u00e8 entrato nel seminario internazionale della Fraternit\u00e0 sacerdotale San Pio X di Ec\u00f4ne, in Svizzera.\nIl 29 giugno 1975 \u00e8 stato ordinato presbitero da monsignor Marcel Lefebvre a Ec\u00f4ne. \u00c8 stato prima professore, poi vicerettore e infine rettore del seminario internazionale di Ec\u00f4ne. In seguito \u00e8 stato nominato segretario generale della Fraternit\u00e0 sacerdotale San Pio X.\nConsacrazione e scomunica.\nNel giugno del 1988 l'arcivescovo Marcel Lefebvre ha annunciato la sua intenzione di consacrare Bernard Tissier de Mallerais e altri tre preti - Bernard Fellay, Alfonso de Galarreta e Richard Williamson - come vescovi. Monsignor Lefebvre tuttavia non aveva il mandato pontificio - ovvero il permesso del papa - per conferire il sacramento come normalmente richiesto dal canone 1382 del Codice di diritto canonico. Il 17 giugno 1988 il cardinale Bernardin Gantin, prefetto della Congregazione per i vescovi, ha inviato ai quattro sacerdoti un avviso canonico formale che notificava loro che sarebbero incorsi automaticamente nella pena della scomunica se fossero stati consacrati da monsignor Lefebvre senza il permesso del papa.\nIl 30 giugno 1988 padre Tissier de Mallerais e gli altri tre sacerdoti sono stati comunque consacrati vescovi da monsignor Lefebvre e da monsignor Ant\u00f4nio de Castro Mayer. Il 1\u00ba luglio 1988 il cardinale Gantin ha pubblicato una dichiarazione in cui affermava che Lefebvre, de Castro Mayer, Tissier de Mallerais e gli altri tre vescovi appena ordinati \"hanno subito \"ipso facto\" la scomunica \"latae sententiae\" riservata alla Sede Apostolica\".\nIl 2 luglio 1988 papa Giovanni Paolo II ha pubblicato il motu proprio \"Ecclesia Dei\" in cui ha riaffermato la scomunica e descritto la consacrazione come un atto di \"disobbedienza al Romano Pontefice in una questione molto grave e di suprema importanza per l'unit\u00e0 della Chiesa\" e che \"tale disobbedienza - che implica in pratica il rifiuto del primato romano - costituisce un atto scismatico\". Il cardinale Dar\u00edo Castrill\u00f3n Hoyos, capo della commissione incaricata dell'attuazione del documento, ha affermato che ci\u00f2 ha comportato una \"situazione di separazione, anche se non si trattava di uno scisma formale\".\nLa Fraternit\u00e0 sacerdotale San Pio X ha negato la validit\u00e0 delle scomuniche, affermando che le consacrazioni erano necessarie a causa di una crisi morale e teologica nella Chiesa cattolica.\nMinistero episcopale.\nDopo la sua consacrazione episcopale, monsignor Tissier de Mallerais ha continuato a occupare la posizione di segretario generale della Fraternit\u00e0 sacerdotale San Pio X fino al 1996. Nel 1991 ha assistito alla consacrazione di padre Lic\u00ednio Rangel come vescovo dell'Unione Sacerdotale San Giovanni Maria Vianney dopo la morte del suo fondatore, il vescovo Ant\u00f4nio de Castro Mayer. Nel 2002 ha scritto una biografia del vescovo Lefebvre (traduzione italiana \"Mons. Marcel Lefebvre. Una vita\", Tabula fati, Chieti, 2005).\nCon decreto del 21 gennaio 2009 (protocollo n. 126/2009), emesso in risposta a una rinnovata richiesta fatta da monsignor Bernard Fellay a nome di tutti e quattro i vescovi che monsignor Lefebvre aveva consacrato il 30 giugno 1988, il cardinale Giovanni Battista Re, prefetto della Congregazione per i vescovi, con il potere espressamente concesso a lui da papa Benedetto XVI, ha rimesso la scomunica automatica che avevano subito e ha espresso l'auspicio che a ci\u00f2 sarebbe seguita rapidamente il rientro in piena comunione dell'intera Fraternit\u00e0 sacerdotale San Pio X con la Chiesa cattolica, testimoniando cos\u00ec unit\u00e0 visibile, vera lealt\u00e0 e il vero riconoscimento del magistero e dell'autorit\u00e0 del papa. Come tutti i membri della Fraternit\u00e0 rimane tuttavia sospeso \"a divinis\" \"sine die\".\nMonsignor Tissier de Mallerais ha risieduto a lungo nel seminario di Ec\u00f4ne prima di trasferirsi a Chicago nel 2012, presso il Priorato della Madonna Immacolata nel quartiere Dunning della citt\u00e0. Nel frattempo, considerato come il teologo della Fraternit\u00e0, ha scritto \"L'\u00c9trange Th\u00e9ologie de Beno\u00eet XVI\", pubblicato nel 2010 in cui criticava le posizioni e le dichiarazioni \"sorprendenti\" di papa Benedetto XVI nei confronti della fede cattolica.\nParla francese, inglese e tedesco e conosce lo spagnolo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "669821", "revid": "2066040", "url": "https://it.wikipedia.org/wiki?curid=669821", "title": "Associazione Calcistica Sporting Cecina 1929", "text": "L'Associazione Calcistica Sporting Cecina 1929, nota ai pi\u00f9 semplicemente come Cecina, \u00e8 una societ\u00e0 calcistica italiana con sede nella citt\u00e0 di Cecina in provincia di Livorno.\nFondata nel 1924 ed organizzatasi in forma pi\u00f9 stabile nel 1929, vanta diverse partecipazioni alla Serie C, ultima delle quali nella Serie C2 1995-1996 quando retrocesse dopo 8 campionati consecutivi nella quarta serie professionistica. Ha militato poi in Serie D dal 2004 fino al 2010.\nI suoi colori sociali sono il rosso ed il blu, mentre il suo simbolo \u00e8 l'omino di ferro. Milita in Eccellenza, il quinto livello del campionato italiano, il primo su scala regionale.\nStoria.\nNel 1924 nacque l'Associazione Sportiva Cecina, cinque anni pi\u00f9 tardi decider\u00e0 di darsi un'organizzazione pi\u00f9 stabile e nel 1930 si affili\u00f2 per la prima volta alla FIGC debuttando nel campionato di Terza Divisione. La prima stagione del club cecinese si rivel\u00f2 vincente, infatti ottenne la vittoria del campionato e la conseguente promozione in Seconda Divisione.\nUna grave crisi finanziaria colp\u00ec la societ\u00e0 nel 1932, che ritir\u00f2 la squadra dalla Seconda Divisione, lasciando nella cittadina toscana un vuoto calcistico lungo cinque anni.\nAccadde poi che, nel 1937 il titolare del Bar Napoli, Fiore Giannellini, si convinse a riportare il gioco del calcio a Cecina costituendo il Gruppo Sportivo Bar Napoli, iscrivendosi al campionato di propaganda. I colori sociali del nuovo club furono il nero cerchiato di giallo e rosso. Nel 1938-39 il club riprese la denominazione di A.S. Cecina con maglia rosso-blu (relegando alla seconda la divisa nerocerchiata), e partecip\u00f2 alla Prima Divisione. La stagione segn\u00f2 l'ingresso in societ\u00e0 dell'imprenditore Tito Bianchi, il quale costru\u00ec un organico competitivo, portando la squadra alla promozione in Serie C 1939-1940. La terza serie nazionale osserver\u00e0 la presenza della squadra cecinese fino al 1942, ma a causa del conflitto bellico in atto la squadra si ritir\u00f2 a torneo in corso poco prima della sospensione, e ci\u00f2 le cost\u00f2 la non ammissione al campionato di C successivo: una volta riprese le attivit\u00e0 calcistiche ufficiali, il Cecina si ritrov\u00f2 in Prima Divisione. Vinto il proprio campionato di competenza, la squadra riconquist\u00f2 sul campo la terza serie, in cui vi rimase sino al 1948.\nDal 1948 al 1988 il Cecina milit\u00f2 pressoch\u00e9 stabilmente nel campionato di quarto livello italiano (a seconda dei periodi chiamato Promozione Interregionale, IV Serie, Interregionale, Serie D), prima di ritornare fra i professionisti vincendo il girone E del Campionato Interregionale 1987-1988 e piazzandosi al 10\u00ba posto nella Serie C2 1988-1989 (girone A).\nIl club della cittadina livornese riusc\u00ec a permanere in C2 fino al 1996, e nel mezzo vi furono 3 ripescaggi dopo avvenuta retrocessione sul campo: nel 1990-1991, nel 1992-1993 e nel 1993-1994.\nIn seguito alla sconfitta nello spareggio per non retrocedere (1-1 e 0-0 contro il Tolentino), il Cecina nel 1995-96 retrocesse nel CND, ed oscill\u00f2 fra quarto e quinto livello del calcio italiano fino al campionato di Serie D 2009-2010, in quanto a campionato concluso il club fallir\u00e0.\nNel 2010 venne fondato un nuovo club, l'Associazione Calcistica Sporting Cecina 1929 che part\u00ec dall'ultimo livello del calcio italiano, la Terza Categoria, giungendo in Prima Categoria nel 2013, ottenendo dunque due promozioni di fila ed un terzo posto nel girone D della Prima Categoria 2013-2014. Nel campionato 2014/2015 vince il campionato di Prima Categoria e ottiene la Promozione. L'anno successivo vince il campionato di Promozione e ottiene l'Eccellenza. Nella stagione 2016/2017 per\u00f2, il club dell'Omino di Ferro non riesce ad evitare i play-out: cos\u00ec, la sconfitta nella sfida decisiva con il Pontebuggianese riporta lo Sporting Cecina in Promozione. Nella stagione seguente, dopo la bella cavalcata in campionato culminata con la seconda posizione finale, il Cecina accede ai playoff, e battendo la Chantigiana in finale, torna in Eccellenza dopo un anno di Promozione.\nStrutture.\nStadio.\nLa squadra gioca le partite casalinghe allo stadio Comunale Loris Rossetti di Cecina. L'impianto pu\u00f2 ospitare fino a spettatori, distribuiti tra tribuna centrale (coperta), gradinata Est (senza copertura), settore ospiti (senza copertura) e curva Nord (coperta). Il campo di gioco misura 105 m x 65\u00a0m ed \u00e8 in erba naturale.\nNel maggio del 2018 \u00e8 previsto il via ai lavori di ristrutturazione dell'impianto, che prevedono la costruzione di un settore ospiti lato curva sud e la messa a norma della gradinata adesso inagibile.\nTifoseria.\nLa tifoseria dello Sporting Cecina nacque per la prima volta intorno agli anni 80. Si ricordano in quegli anni gli esodi per i derby contro Piombino e Rosignano, ."}
{"id": "669823", "revid": "339392", "url": "https://it.wikipedia.org/wiki?curid=669823", "title": "A.S. Cecina", "text": ""}
{"id": "669825", "revid": "1272592", "url": "https://it.wikipedia.org/wiki?curid=669825", "title": "Cantine Ferrari", "text": "Ferrari F.lli Lunelli S.p.A., in breve Cantine Ferrari, \u00e8 un'azienda vitivinicola italiana che produce Vino Spumante - Metodo Classico sia per il mercato italiano che internazionale, aderente al consorzio Trentodoc che ne disciplina la produzione.\nL'azienda fa parte del Gruppo Lunelli, che comprende la grappa trentina Segnana, i vini Tenute Lunelli, le acque minerali Surgiva, il prosecco Superiore Bisol, la Cedrata Tassoni oltre a Locanda Margon, ristorante premiato, secondo la guida 2020, con una stella Michelin.\nAll'interno delle cantine sono presenti circa 24 milioni di bottiglie che affinano sui propri lieviti, per un periodo che varia in base alla tipologia e alla linea prodotto.\nStoria.\nL'azienda viene fondata nel 1902 a Trento, al tempo parte della Contea del Tirolo nell\u2019Impero austro-ungarico, da Giulio Ferrari, tornato da un periodo all'estero in Francia, Germania e una breve parentesi nordafricana, diffondendo lo Chardonnay, principale vitigno impiegato nella produzione del vino spumante.\nGli anni '50 e la famiglia Lunelli.\nCon l'arrivo degli anni '50 Ferrari decide di cedere la propria attivit\u00e0 ma, non avendo figli o eredi diretti, cerca potenziali acquirenti a cui affidare la cantina. Cos\u00ec nel 1952 tra i tanti pretendenti sceglie Bruno Lunelli, titolare di un'enoteca a Trento.\nA partire dagli anni '70 e fino ai primi anni 2000, a Lunelli succedono i propri figli, Franco, Gino e Mauro. Durante gli anni della seconda generazione vengono lanciati il Ferrari Ros\u00e9, il Ferrari Perl\u00e9 e il Giulio Ferrari Riserva del Fondatore.\nLa terza generazione: dal 2000 ad oggi.\nNel 2001 Matteo Lunelli entra in azienda, fino alla nomina nel 2011 a presidente e amministratore delegato del Gruppo Lunelli. \u00c8 proprio nel 2011 che avviene quindi il passaggio tra la seconda e la terza generazione che comprende anche Alessandro Lunelli (direttore tecnico), Marcello Lunelli (direttore enologo) e Camilla Lunelli (responsabile comunicazione e pubbliche relazioni).\nNel 2021 l'azienda Cedral Tassoni, produttrice della Cedrata Tassoni, entra a far parte del gruppo Cantine Ferrari.\nCaratteristiche del prodotto.\nUna delle principali caratteristiche del vino spumante Ferrari, riguarda la sua produzione. Essa viene eseguita secondo il metodo classico, definito anche metodo Champenoise che, a differenza del metodo Martinotti-Charmat tipico del prosecco, vede una tipologia di fermentazione e affinamento differente: il metodo classico consiste nell'introduzione di zuccheri e lieviti selezionati (\"liqueur de tirage\") per indurre la rifermentazione dei vini direttamente all'interno della bottiglia.\nLe Cantine Ferrari producono principalmente:\nCaratteristiche organolettiche.\nLe principali caratteristiche organolettiche del Ferrari metodo classico Trentodoc sono:\nVilla Margon.\nUna delle propriet\u00e0 del Gruppo Lunelli e delle Cantine Ferrari, \u00e8 la cinquecentesca Villa Margon, residenza di famiglia e localit\u00e0 di rappresentanza del Gruppo Lunelli.\nLa villa \u00e8 una residenza che risale alla prima met\u00e0 del '500 situata sulle colline che sovrastano Ravina, piccola frazione a sud della citt\u00e0 di Trento. Essa ha ospitato durante gli anni del Concilio di Trento (1545-1563), numerosi cardinali giunti da tutta Europa per la grande assise che diede il via alla Controriforma. Tra i vari ospiti appare anche l'imperatore Carlo V, la cui presenza \u00e8 raccontata in un ciclo di affreschi all'interno delle sale della villa, e il letto su il quale ha riposato.\nLa struttura \u00e8 un edificio residenziale a pianta rettangolare di cui il portico \u00e8 caratterizzato da eleganti loggiati ispirati alle ville veronesi del Rinascimento.\nAll\u2019interno della residenza sono presenti una serie di sale affrescate che rappresentano documenti preziosi della pittura del Cinquecento in Trentino. Sono gli affreschi legati alla vita dell\u2019imperatore Carlo V, alcune scene del Vecchio e del Nuovo Testamento e un ciclo dei 12 Mesi con riferimento alla viticoltura e vendemmia. Affiancano la villa la casa merlata con \"toresela\", ampliata nell\u2019Ottocento, la Cappelletta della Nativit\u00e0 di Maria Vergine, il giardino all\u2019inglese e l\u2019annesso parco."}
{"id": "669826", "revid": "599013", "url": "https://it.wikipedia.org/wiki?curid=669826", "title": "Marco Malag\u00f2", "text": "Carriera.\nClub.\nVenezia, Cosenza e Genoa.\nCresce nel vivaio del . Viene inserito nella rosa della prima squadra dalla stagione 1994-1995. Il suo debutto da professionista risale alla stagione successiva, quando scende in campo in una sola occasione tra i cadetti. Nella stagione 1996-1997 \u00e8 sempre in Serie B con il Venezia con cui disputa 5 incontri.\nNell'estate del 1997 passa al , in Serie C/1. Scende in campo 18 volte e ottiene con la sua squadra la promozione in Serie B sotto la guida tecnica di Giuliano Sonzogni. Nell'annata 1998-1999 col Cosenza gioca 34 partite e segna i suoi primi gol da professionista.\nDopo le due stagioni disputate in Calabria, viene acquistato dal Genoa, societ\u00e0 nella quale militer\u00e0 per quattro stagioni, tutte giocate in Serie B, totalizzando 112 presenze con 6 reti messe a segno. Nel 2003 lascia i liguri.\nChievo.\nIl Chievo Verona lo ingaggia nell'estate del 2003 facendolo debuttare in Serie A il 9 novembre 2003 nella partita Siena-Chievo 1-2. Nella stagione 2003-2004 scende in campo 12 volte, 24 in quella seguente. Nella stagione 2005-2006 firma il suo primo e unico gol in Serie A su 23 partite disputate. Il 14 settembre 2006 esordisce in Coppa Uefa nella sconfitta per 2-0 contro il Braga. Segue poi un'annata nella quale retrocede con il Chievo in Serie B; resta nelle file giallobl\u00f9 per la stagione cadetta 2007-2008, che sotto la guida di mister Iachini si conclude con il ritorno dei clivensi in Serie A. Nella nuova stagione disputata nella massima serie, Malag\u00f2 colleziona soltanto 12 presenze, con il Chievo che riesce a ottenere la salvezza sotto la guida di Domenico Di Carlo. Viene confermato con la squadra veronese per la stagione 2009-2010, ma tuttavia colleziona solo 2 presenze.\nSiena, Triestina, Lumezzane e Sambonifacese.\nIl 22 gennaio 2010 si trasferisce in prestito al con cui scende in campo solo in 6 occasioni, concludendo il campionato con una retrocessione in B.\nA fine stagione il Siena non lo riscatta, perci\u00f2 torna al Chievo per fine prestito che per\u00f2 il 28 agosto 2010 lo gira in prestito alla , in cui resta per la stagione 2010-2011, confermandosi tra gli 11 titolari di Iaconi. La non riesce per\u00f2 a salvarsi e retrocede in Lega Pro. L'8 agosto 2011 firma un contratto che lo lega al per una stagione dove colleziona 22 presenze. Rimasto svincolato, nel dicembre 2012 firma con la Sambonifacese in Serie D. Nella stagione successiva retrocesso con il club veronese gioca una stagione in Eccellenza. Il 1\u00ba giugno 2014 rimane svincolato."}
{"id": "669831", "revid": "287204", "url": "https://it.wikipedia.org/wiki?curid=669831", "title": "The Sun Sessions", "text": "The Sun Sessions \u00e8 una raccolta di successi del cantante rock Elvis Presley, pubblicata nel 1976 dalla RCA. L'album si posizion\u00f2 al numero 2 della classifica country di Billboard.\nNel periodo della registrazione dei pezzi che compongono l'album, il 1954-55, il singolo \"Baby, Let's Play House\" insieme a \"I'm Left, You're Right, She's Gone\" raggiunse la posizione numero 5 delle classifiche country nel 1955. La RCA Records vide che Elvis si stava costruendo una fama molto rapidamente grazie alle sue esibizioni dal vivo. La casa discografica offr\u00ec quindi 35.000 dollari alla Sun Records per l'acquisto del contratto di Presley.\nIl singolo \"That's All Right\" non entr\u00f2 in classifica all'epoca della sua pubblicazione nel 1954, ma ritorn\u00f2 all'attenzione del pubblico cinquanta anni dopo, nel 2004, quando il pezzo si posizion\u00f2 al numero 5 in Gran Bretagna e Canada. \"The Sun Sessions\" venne ristampato sempre nel 2004 solo in edizione per il mercato giapponese.\nNel 2003, l'album si posizion\u00f2 al numero 11 della classifica dei 500 migliori album secondo Rolling Stone, nella classifica di VH1 si posizion\u00f2 al numero 21, ed il sito Allmusic lo valuta con 5 stelle. La Rock and Roll Hall of Fame ha selezionato \"The Rock and Roll Hall of Fame's 500 Songs that Shaped Rock and Roll\". Da questo album sono stati scelti due pezzi: \"Mystery Train\" e \"That's All Right\".\nNel 2002 \"The Sun Sessions\" venne scelto per l'inserimento nella The Library of Congress' National Recording Registry."}
{"id": "669836", "revid": "767487", "url": "https://it.wikipedia.org/wiki?curid=669836", "title": "Ultraviolet (film)", "text": "Ultraviolet \u00e8 un film del 2006 scritto e diretto da Kurt Wimmer con protagonista Milla Jovovich.\nTrama.\nNel 2078, un virus fuoriuscito da un laboratorio militare ha ormai contagiato gran parte del genere umano: gli infetti, detti \"emofagi\", manifestano sintomi simili al vampirismo, compresi di canini aguzzi e capacit\u00e0 psicofisiche potenziate. Grazie alla pandemia, le autorit\u00e0 sanitarie hanno acquisito sempre pi\u00f9 potere, finendo col divenire una vera e propria classe sociale alla guida della comunit\u00e0 internazionale, l'Arci-Ministero. Il loro pugno di ferro nel debellamento del virus e il mantenimento dell'ordine pubblico ha di fatto decimato gli emofagi, inizialmente costretti a rendere pubblico il loro status e poi rinchiusi in apposite strutture di quarantena dove venivano segretamente eliminati.\nViolet \u00e8 un'emofaga unitasi alla resistenza contro gli umani dopo aver perso il figlio che portava in grembo a causa degli esperimenti dell'Arci-Ministero. Giunta alla fine degli anni di vita lasciatigli dal virus, ruba da una loro struttura di massima sicurezza una fantomatica arma in grado di cambiare le sorti del conflitto. Disobbedendo agli ordini, d\u00e0 un'occhiata al suo contenuto, che scopre essere un bambino catatonico: memore del figlio mai nato, Violet decide di proteggerlo pure se informata che il bambino \u00e8 un portatore di antigeni in grado di eliminare gli emofagi. Si ritrova cos\u00ec inseguita sia dai suoi simili che dal capo dell'Arci-Ministero in persona, il misofobo Daxus.\nSi rifugia dall'amico scienziato Garth, sperando di ricavare dal DNA del bambino un vaccino contro l'emofagia prima che sia troppo tardi, ma le analisi mostrano come quest'ultimo non possieda alcun antigene anti-emofago e sia destinato a morire a breve a causa di un isotopo radioattivo. Violet decide di abbandonarlo al suo destino, quand'ecco che lui comincia a parlare, presentandosi come \"6\", uno dei cloni creati da Daxus come cavie umane. Colta dal rimorso, Violet lo salva dai soldati e poi dagli emofagi sulle sue tracce, trascorrendovi assieme i suoi ultimi minuti in un parco giochi, come madre e figlio. L'Arci-Ministero lo rintraccia e ne porta via il corpo, mentre Daxus giustizia personalmente Violet.\nViolet si risveglia da Garth, che si \u00e8 sostituito alla squadra di recupero dell'Arci-Ministero e l'ha tratta in salvo, strappandola alla morte dopo ore di interventi chirurgici. Convalescente, la donna non si d\u00e0 pace finch\u00e9, rivedendo al notiziario la morte di 6, non si rende conto di aver pianto sul suo viso: il bambino potrebbe essere ancora vivo perch\u00e9 contagiato tramite il dotto lacrimale. Fa irruzione all'Arci-Ministero per riprenderselo, uccidendovi fino all'ultimo uomo prima di affrontare Daxus, che si apprestava a dissezionare il \"cadavere\" di 6. Daxus confessa di essere non solo lui stesso un emofago, ma di esserne stato il paziente zero, infettatosi per errore quando era appena un umile tecnico al laboratorio militare dove il virus veniva studiato e avendo taciuto la cosa affinch\u00e9 la pandemia facilitasse la sua ascesa al potere. Tuttavia, gli emofagi sono ormai sull'orlo dell'estinzione e l'Arci-Ministero ha bisogno di una nuova minaccia virale per restare al potere: 6 \u00e8 infatti prezioso in quanto portatore di antigeni anti-umani con cui creare una seconda e pi\u00f9 letale pandemia. Violet ne sventa i folli piani, uccidendolo, e si allontana morente dall'Arci-Ministero in fiamme con 6, ancora vivo.\nDistribuzione.\nIl film \u00e8 stato distribuito nelle sale cinematografiche statunitensi da Screen Gems a partire dal 3 marzo 2006, dopo una data d'uscita inizialmente prevista per il 24 febbraio dello stesso anno. \u00c8 stato poi distribuito in quelle italiane a partire dal 16 giugno 2006.\nVersione estesa.\nNegli Stati Uniti, ne \u00e8 stata distribuita in home video una versione dalla durata di 94 minuti priva di rating MPAA, a differenza di quella cinematografica (vietata ai minori di 13 anni non accompagnati).\nAccoglienza.\nIncassi.\nIl film \u00e8 stato un flop al botteghino, incassando in tutto 31 milioni di dollari a fronte di un budget di circa 30 milioni."}
{"id": "669842", "revid": "2016868", "url": "https://it.wikipedia.org/wiki?curid=669842", "title": "Gary Barlow", "text": " Sia all'interno del gruppo che da solista, Barlow ha ottenuto un grande successo commerciale, arrivando alla numero 1 della classifica britannica 13 volte come interprete e 14 come autore. Nella sua carriera ha pubblicato 4 album da solista. Il quinto \u00e8 stato pubblicato nel 2020.\nBiografia.\nL'infanzia.\nGary Barlow nasce il 20 gennaio 1971 a Frodsham, nella contea del Cheshire (Inghilterra settentrionale), alle 12 e 20. Figlio di Colin (morto improvvisamente nel 2009) e Marjorie, ha un fratello, Ian, maggiore di tre anni.\nFin da piccolo mostra una particolare propensione per la musica e per lo spettacolo in generale. In un'intervista ha dichiarato che il primo disco che acquist\u00f2 nella sua vita era un disco dei Pet Shop Boys, di cui \u00e8 sempre stato fan.\nAll'et\u00e0 di nove anni chiede e ottiene in dono dai genitori (non senza sacrifici economici da parte di questi ultimi, appartenenti alla \"classe media\" operaia della periferia inglese e non particolarmente facoltosi) un synth, strumento particolarmente in voga in quegli anni, con cui si diletta a riprodurre le melodie delle canzoncine per bambini e i pezzi pop pi\u00f9 passati nelle radio. Contemporaneamente, si dedica all'apprendimento di alcuni semplici trucchi di magia che, uniti alla sua innata abilit\u00e0 musicale, lo spingono sui palchi dei circoli ricreativi della sua citt\u00e0 come divertente e insolita \"piccola stella\". Crescendo, abbandona la magia per dedicarsi completamente alla musica.\nAll'et\u00e0 di sedici anni decide di mettere a frutto la sua passione e inizia a proporsi come cantante di pianobar e karaoke anche al di fuori di Frodsham. Il passaparola legato al suo nome fa s\u00ec che i suoi guadagni aumentino al punto da poter allestire nella sua stanza un piccolo studio di registrazione con cui realizzare i primi demo, nella speranza di arrivare al pubblico nazionale.\nCon queste autoproduzioni partecipa a vari concorsi organizzati per promuovere giovani talenti, vincendone alcuni.\nConclusi gli studi, la sua attivit\u00e0 principale e unica fonte di reddito diventano le serate in piccola per la contea, i cui ricavi aumentano anche grazie alla vendita dei demo registrati in casa che iniziano anche a circolare tra gli addetti ai lavori. In questo periodo fonda il suo primo gruppo, i \"Curtis Rush\", assieme all'allora fidanzatina Heather. Propongono delle cover di pezzi noti, Gary \u00e8 principalmente al piano e Heather alla voce. Il sodalizio non \u00e8 destinato a durare, dal momento che la forte personalit\u00e0 artistica di Gary \u00e8 ben definita, e mal sopporta di dover condividere la ribalta con Heather.\nL'esordio: Take That (1989 - 1996).\nLa grande occasione viene da un annuncio sul giornale, in cui il produttore Nigel Martin Smith cerca componenti per formare una boyband. L'intenzione dell'uomo, dettata pi\u00f9 da ragioni economiche che artistiche, \u00e8 quella di realizzare un gruppo composto da cinque ragazzi inglesi, in risposta alla band pi\u00f9 in voga al momento, gli americani New Kids on the Block. Gary risponde all'annuncio accludendo una delle sue cassette e il responso \u00e8 immediato e positivo. Martin Smith dichiarer\u00e0 di essere rimasto \"folgorato\" dal talento di questo ragazzo dall'aspetto dimesso, e di aver subito pensato di costruire la nascente band intorno a lui. Gli altri membri che supereranno il provino saranno Howard Donald, Robbie Williams, Mark Owen e Jason Orange e nascono cos\u00ec i Take That nell'autunno del 1989.\nLa carriera discografica dei Take That inizia nel luglio del 1991 (con la pubblicazione del singolo pop dance \"Do what you like\") e conclude la sua prima parte nel febbraio del 1996 (con l'uscita di \"How deep is your love\", cover di un pezzo dei \"Bee Gees\", e la raccolta \"Greatest Hits\").\nGary Barlow costituisce un punto fermo nella storia del gruppo, in quanto la maggioranza dei brani incisi dalla band porta la sua firma e la sua voce.\nSe all'inizio questo costituir\u00e0 un punto di forza dal punto di vista artistico, con il passare del tempo e soprattutto con la crescente e sempre pi\u00f9 difficilmente gestibile popolarit\u00e0, la preminenza di Gary rispetto agli altri componenti porter\u00e0 alla nascita di tensioni e dissapori all'interno del gruppo. Proprio in seguito a questa situazione, il 17 luglio del 1995 Robbie Williams decide di lasciare i Take That, esasperato dall'atteggiamento a suo dire dispotico di Nigel Martin Smith (nel frattempo diventato manager della band).\nI Take That sopravvivono in quattro elementi ancora per qualche mese, fino alla decisione di sciogliersi maturata nel dicembre dello stesso anno. Decisione ufficializzata il 13 febbraio del 1996 (curiosamente, giorno del compleanno di Robbie) con una conferenza stampa non priva di momenti estremamente tesi.\nL'onda emotiva di questo evento \u00e8 fortissima in tutta Europa. I media puntano il dito contro Gary e la sua mai nascosta ambizione di sfondare come cantante solista, accusandolo neanche troppo velatamente di aver sollecitato lo scioglimento del gruppo o di esserne stato la causa scatenante. Le dichiarazioni al vetriolo di Robbie Williams, grondanti rancore e risentimento, danno il via al dualismo che caratterizzer\u00e0 la prima parte delle rispettive carriere soliste.\nLa carriera solista (1996-1999).\nIl primo disco a firma Gary Barlow esce nel giugno del 1997 e si intitola \"Open Road\". Anticipato dai singoli \"Forever Love\", uscito l'anno prima che raggiunge la numero 1 nelle classifiche di quasi tutta Europa, e \"Love won't wait\" (scritto, tra gli altri, da Madonna), l'album ottiene un discreto successo.\nEssendo stato il fautore della maggioranza dei testi e delle musiche dei Take That, anche questo nuovo lavoro si iscrive nello stesso filone pop. Delicate ballate si alternano a pezzi pi\u00f9 ritmati, ma sempre rimanendo fedele allo stile che aveva portato il gruppo inglese al predominio delle classifiche di quasi tutto il mondo.\nNello stesso periodo avviene l'atteso esordio solista di Robbie Williams con \"Life thru a Lens\", le cui inizialmente deludenti vendite sono riscattate dal quarto singolo estratto, il pezzo pi\u00f9 rappresentativo della sua carriera: \"Angels\". \"Open Road\" si riveler\u00e0 deludente rispetto alle aspettative ben motivate dall'indiscutibile talento compositivo di Gary.\nLa competizione si sposta dalle classifiche alle pagine dei tabloid. Il livore degli attacchi di Robbie si scontra con l'apparente indifferenza di Gary, ma nonostante questo, \u00e8 quest'ultimo a soccombere sia sul piano artistico che personale.\nDopo l'uscita di \"Angels\", Robbie, osannato dai media e consacrato dai risultati di vendite e dai premi e dai consensi che ovunque raccoglie, si auto-nomina \"il pi\u00f9 talentuoso dei Take That\". Gary sembra non soffrire eccessivamente di tutto questo, ma qualcosa si fa strada a minare la sua fiducia in s\u00e9 stesso e nei suoi mezzi.\nSi trasferisce negli Stati Uniti dove lavora al suo nuovo album, circondato da una nuova e stimolante cornice. Forte dell'appoggio dell'importante produttore Clive Davis della Arista Records inizia la stesura di nuovi pezzi, ma qualcosa si inceppa.\nIl disco vedr\u00e0 la luce solo nel 1999, con il titolo \"Twelve months, eleven days\", ma sar\u00e0 solo la pallidissima copia del precedente e in ogni caso sar\u00e0 lontanissimo da quelle che erano le intenzioni di Gary. Intitolato cos\u00ec, a detta di Gary stesso, quasi a sottolineare l'enorme tempo occorso nella sua realizzazione, consta di una dozzina di pezzi easy pop in cui l'estro di Gary \u00e8 sempre meno presente, a favore di altre \"firme\" volute da Davis, nella speranza di conquistare il mercato americano. Il tentativo fallisce miseramente, l'album passa inosservato, la promozione \u00e8 quasi nulla e per Gary Barlow inizia il declino.\nGli anni bui (1999-2005).\nConclusa in malo modo l'avventura americana, nel 2000 torna in patria e decide di sposare la fidanzata Dawn con cui ha iniziato una relazione nel 1995. A quel tempo Dawn lavorava come ballerina nel Nobody Else tour dei Take That. Il grande passo \u00e8 compiuto il 12 gennaio del 2000 ai Caraibi, e ad agosto nasce il primogenito Daniel.\nSe dal punto di vista personale la vita di Gary sembra andare a gonfie vele, lo stesso non si pu\u00f2 dire di quella professionale. Viene licenziato dalla casa discografica con una laconica telefonata, e questo avvenimento costituisce il punto di rottura.\nGary sprofonda nella depressione, nell'abuso di alcol e droghe e perde completamente la sua caratteristica vena creativa. Nonostante continui saltuariamente a scrivere pezzi per altri cantanti (tra cui un progetto solista piuttosto sfortunato per Victoria Beckham), il suo nome non compare mai. La stessa Victoria, intervistata sull'argomento, negher\u00e0 di aver mai collaborato con lui. Infatti, i tabloid inglesi, schierati con Robbie minacciavano di non pubblicare articoli su artisti che collaborassero con Gary.\nNel 2001, inizia la sua lenta rinascita professionale. Gary fonda la casa discografica True North insieme agli amici e colleghi compositori Eliot Kennedy e Tim Woodcock. Dalla sua penna escono canzoni di successo, fra gli altri per: Delta Goodrem, i Westlife, i Blue, le Sugababes, Donny Osmond ma sempre lavorando dietro le quinte. Si ritira a vita privata, sfuggendo i fotografi a causa del suo aspetto fisico che risente della sua condizione psicologica.\nIl 2002, la nascita della secondogenita Emily rappresenta un'ulteriore momento di consapevolezza e di volont\u00e0 di cambiamento. In questa fase inizia un percorso salutista che lo porter\u00e0 a riacquistare la sua immagine e l'autostima.\nNell'estate del 2005 si trova sulla metropolitana di Londra al momento degli attentati terroristici. Non riporta gravi conseguenze perch\u00e9 il suo treno \u00e8 quello immediatamente successivo a quello coinvolto nell'esplosione e quindi viene investito dall'onda d'urto in maniera meno drammatica.\nNel novembre dello stesso anno un documentario mandato in onda dal canale inglese ITV per celebrare il 10 anni dallo scioglimento dei Take That riaccende i riflettori sul gruppo. L'attenzione dei media \u00e8 altissima, i fan ancora numerosi, la richiesta di averli come ospiti grande e inattesa. Gary, Mark, Howard e Jason decidono di tornare.\n\"My Take\".\nNel settembre del 2006 \u00e8 uscita in Inghilterra per la casa editrice Bloomsbury l'autobiografia di Gary intitolata \"My Take\" (scritta in collaborazione con lo scrittore e autore televisivo britannico Richard Havers).\nIn essa, si ripercorrono le varie tappe di una vita e di una carriera per la maggior parte sotto i riflettori, corredando la narrazione con una ricca galleria fotografica, contenente alcune immagini private dall'archivio personale di Gary. La prima versione si interrompe a luglio 2005 con il racconto dei tragici momenti degli attentati londinesi, in cui Gary fu coinvolto. Visto il successo di questa prima edizione anche grazie a un \"signing-tour\" che ha portato Gary nelle maggiori librerie del Regno Unito nell'autunno del 2006 a presentare personalmente il volume, Bloomsbury ha promosso l'uscita di una seconda edizione in versione \"paperback\", nella primavera del 2007, con una copertina diversa interamente a colori, prezzo ridotto e un capitolo in pi\u00f9 (il diciottesimo) che descrive alcuni momenti salienti della lavorazione in studio di \"Beautiful World\" e della relativa promozione.\nRitorno con i Take That (2006 -).\nNel 2006 ritorna il gruppo iconico che ebbe cos\u00ec tanto successo da caratterizzare fortemente gli anni novanta. Infatti i Take That hanno ispirato la creazione di altri gruppi musicali quali: Boyzone, Westlife, Spice Girls che sono nati successivamente.\nIn risposta al documentario non ufficiale di ITV ne nasce un altro, prodotto e realizzato dai membri della band a cui, eccezionalmente, si unisce anche Robbie Williams. Il filmato, uscito in DVD con il titolo \"Take That For The Record\", ha un successo straordinario.\nIl gruppo (senza Robbie), con l'Ultimate Tour, tiene una serie di concerti negli stadi e arene inglesi nell'estate dello stesso anno, raccogliendo una quantit\u00e0 impressionante di pubblico. I biglietti disponibili vanno tutti esauriti in poche ore.\nIl consenso \u00e8 tale che decidono di riunirsi in studio, nei prestigiosi locali di Abbey Road, per realizzare il quarto disco della band a distanza di 12 anni dal precedente.\nNel novembre 2006 esce \"Beautiful World\" e il relativo tour tocca l'Italia per due date, a Bologna e Milano, il 23 e 24 ottobre del 2007.\nNel 2008 \u00e8 ancora con i Take That per il loro quinto album in studio, \"The Circus\", in cui \u00e8 sempre coautore di musiche e testi, che viene seguito, nell'estate del 2009 da un monumentale tour negli stadi inglesi. Anche in questo caso, i biglietti disponibili vanno \"sold out\" nel giro di poche ore. Il 15 gennaio 2009 nasce Daisy, ed \u00e8 padre per la terza volta.\nNel 2009 pubblica il singolo \"Shame\" con Robbie Williams. La canzone sancisce definitivamente la riappacificazione fra i due artisti dopo pi\u00f9 di 10 anni di astio, recriminazioni, violenta competizione e insulti a mezzo stampa.\nNel 2011 dopo aver annunciato il 15 luglio 2010 la reunion con Robbie Williams, i Take That, nell'originaria formazione a cinque, pubblicano gli album \"Progress\" e \"Progressed\", e nei mesi di maggio, giugno e luglio 2011 si esibiscono negli stadi di mezza Europa con il Progress Live tour, che passa alla storia come Live Show che ha venduto pi\u00f9 biglietti e pi\u00f9 velocemente nella storia della musica inglese (quasi un milione di biglietti venduti in meno di 24 ore). Il tour ha fatto tappa anche a Milano, stadio S. Siro, il 12 luglio 2011.\nAltri lavori e carriera solista (2009 -).\nDalla stagione televisiva 2011 (l'ottava) fino a quella 2013 siede nella giuria del noto programma di intrattenimento X Factor, edizione inglese. Nel 2012 viene incaricato dalla regina Elisabetta II di organizzare il concerto per il suo Giubileo di Diamante. In quell'anno, viene insignito dalla Regina anche del prestigioso titolo OBE (Ordine dell'Impero Britannico) per meriti professionali e per l'impegno sociale.\nNel febbraio 2012, Barlow annuncia l'arrivo di una quarta figlia, Poppy, nata morta il 4 agosto 2012.\nNonostante la perdita di sua figlia, Barlow canta la hit \"Rule the World\" alla cerimonia di chiusura dei Giochi della XXX Olimpiade a Londra. La performance ha attirato lodi a livello internazionale per la forza e la determinazione di Barlow a salire sul palco subito dopo la sua tragedia.\nNel settembre 2013 annuncia l'uscita del suo terzo album solista \"Since I Saw You Last\", in uscita il 25 novembre 2013, anticipato dal singolo \"Let Me Go\". Annuncia contemporaneamente un tour nelle arene inglesi ed irlandesi, il Since I Saw You Last tour, che si svolger\u00e0 durante il mese di aprile 2014, che ha fatto registrare sold out nel primo giorno di vendite dei biglietti.\nNel 2014 viene presentato il musical di Broadway \"Finding Neverland\", sulla storia di Peter Pan. Chiamato dal potente produttore cinematografico Harvey Weinstein, Gary ne ha riscritto le musiche con l'amico e collega Elliot Kennedy.\nNel 2015 scrive un musical con Tim Firth tratto dal film \"Calendar Girls\". Il musical, intitolato \"The Girls\", debutt\u00f2 a Leeds nel 2015, prima di andare in scena a Salford nel 2016 e, infine, nel West End londinese nel 2017. \"The Girls\" rimase in scena per cinque mesi al Phoenix Theatre, dal 28 gennaio al 15 luglio, ed \u00e8 stato candidato a tre Laurence Olivier Award, tra cui quello al miglior nuovo musical. Nel 2018 il musical va in tourn\u00e9e per la Gran Bretagna con il nuovo titolo di \"Calendar Girls\".\nNel 2017, viene presentato \"The Band\", un musical jukebox con musica e testi di Take That e un libro di Tim Firth, coprodotto da David Pugh, Dafydd Rogers e Take That, tra cui Robbie Williams. Nel 2020 l'artista annuncia la pubblicazione di un quinto album dal sound orchestrale. Il 30 settembre 2020 viene pubblicato il primo singolo \"Elita\", in collaborazione con Michael Bubl\u00e9 e Sebastian Yatra. Seguono il singolo da solista \"Incredible,\" pubblicato il 30 ottobre 2020, e l'annuncio dell'album \"Music Played By Humans,\" pubblicato il 27 novembre 2020. Nel 2021 pubblica l'album natalizio \"The Dream of Christmas\"."}
{"id": "669848", "revid": "125735911", "url": "https://it.wikipedia.org/wiki?curid=669848", "title": "Borat Sagdiyev", "text": "Borat Margaret Sagdiyev (in cirillico: \u0411\u043e\u0440\u0430\u0442 \u041c\u0430\u0440\u0433\u0430\u0440\u0435\u0442 \u0421\u0430\u0493\u0434\u0438\u0435\u0432) \u00e8 un giornalista kazako immaginario inventato e interpretato da Sacha Baron Cohen. Borat \u00e8 il protagonista del film \"Borat - Studio culturale sull'America a beneficio della gloriosa nazione del Kazakistan\" e del seguito \"Borat - Seguito di film cinema\".\nIl falso background.\nBiografia.\nBorat \u00e8 un reporter nato il 27 febbraio 1972 a Ku\u00e7zek in Kazakistan. \u00c8 figlio dello stupro per opera di Boltak su Asimbala Sagdiyev. \u00c8 ufficialmente il marito di Oksana Sagdiyev, anch'ella figlia di Boltak e di Mariam Tulyakbay. La sua relazione con sua madre sembra essere abbastanza sgradevole e Borat ha commentato che \"\"lei sperava di essere stuprata da un altro uomo\". Il protagonista ha una sorella che si chiama Natalya, nota per essere la quarta miglior prostituta kazaka, con la quale egli stesso intrattiene spesso rapporti sessuali.\nHa poi un fratello pi\u00f9 piccolo, Bilo, con problemi psichici, che viene rinchiuso in una stanza con una grande porta di ferro o altre volte dentro una gabbia. In un'intervista, Borat ha detto \"Mio fratello Bilo ha una testa piccola, ma delle braccia molto forti. Lui ha 204 denti (193 in bocca e 11 nel naso)! Tu gli puoi fare tutto quello che vuoi, tanto lui non ricorda nulla! Va pazzo per il sesso... per tutto il giorno nella sua gabbia guarda immagini pornografiche\". Borat ha frequentato l'Universit\u00e0 ad Astana, dove ha studiato inglese, giornalismo e come causare epidemie. Si \u00e8 sposato numerose volte.\nL'ultima moglie, Oksana Sagdiyev, viene colpita e poi uccisa durante gli eventi del film dal vicino di casa, Nursultan Tulyakbay, che la scambi\u00f2 per un orso mentre accompagnava suo cognato Bilo in una passeggiata per la foresta. Borat non rimase affatto dispiaciuto e spesso si \u00e8 vantato di essersi comprato una nuova moglie riconosciuta per non essere affatto noiosa. Ha intrattenuto relazioni extraconiugali con una ragazza, un'amante e almeno una prostituta. Ha tre bambini: Bilak e Biram di 12 anni e Hooeylewis, che ha 11 anni ed \u00e8 il suo figlio prediletto; inoltre ha diciassette nipotini. Ama profondamente il suo maialino domestico, Igor; tuttavia afferma che se ce ne fosse bisogno per la famiglia, potrebbe mangiarselo intero, inclusi gli occhi.\nHa fatto molti lavori che vanno dal produrre il ghiaccio all'estrarre lo sperma dagli animali (ma precisa che ogni relazione tra questi due lavori \u00e8 infondata). Dichiara inoltre di aver lavorato in passato come \"acchiappa Rom\", vantandosi di poter \"colpire uno zingaro con un sasso da cinquanta metri se incatenato e dieci se non\". Dice poi di poter trascinare una donna contro la sua volont\u00e0 e di aver fatto ci\u00f2 anche con una sua promessa sposa che fu trasportata per 1600 metri (un miglio). Gli hobby di Borat sono il ping pong, la discodance, prendere il sole, sparare ai cani e fare fotografie alle donne nelle toilette.\nInoltre prova enorme odio nei confronti di ebrei, uzbeki, cristiani e zingari. Borat ha detto di aver subito un \"bruttissimo attentato\" nel quale venne rapita sua moglie e nel quale \"si misero a toccare il cavallo in modo strano tanto che divenne depresso\". Borat dice di avere l'ano pi\u00f9 stretto del villaggio, cos\u00ec stretto da aprire una bottiglia di Pepsi. Ha avuto poi strani disagi, tra cui blenorragia, sifilide ed herpes genitale. Nel \"Da Ali G Show\", Baron Cohen viaggia nel Regno Unito e negli Stati Uniti, per parlare delle differenze culturali. La trama del film \"Borat - Studio culturale sull'America a beneficio della gloriosa nazione del Kazakistan\" inizia con l'invio di Borat negli Stati Uniti per un documentario sulla cultura statunitense. Il protagonista ha detto del film: \"se non ha successo, io verr\u00f2 giustiziato\".\nOsservazioni.\nBorat \u00e8 un'evoluzione dei precedenti personaggi che Sacha Baron Cohen ha sviluppato: un reporter moldavo (per LWT/Granada TV e la BBC) e un reporter albanese chiamato Kristo (per la Paramount Comedy Channel). Borat \u00e8 apparso regolarmente sul \"Da Ali G Show\", per Channel 4 e la HBO, per un totale di quattro stagioni. Nelle prime apparizioni si \u00e8 dato il nome di Borat Karabzhanov oppure Borat Dutbayev, ma dal 2003 il suo cognome \u00e8 cambiato in Sagdiyev. In alcuni casi Borat abbraccia i suoi ospiti antisemiti e misogini e fa finta di essere d'accordo con loro, mentre altri invitati rimangono imbarazzati e cercano di correggere il suo comportamento.\nBorat \u00e8 apparso anche sulla BBC One nel \"Friday Night with Jonathan Ross\", nel \"Late Night with Conan O'Brien\" il 14 luglio 2004 e il 2 novembre 2006 nel suo stesso film. Baron Cohen/Borat ha promosso il film con apparizioni nel \"Saturday Night Live\", \"The Daily Show with Jon Stewart\", \"The Howard Stern Show\", \"Late Show with David Letterman\" nel quale ha suonato un berimbau come musicista ospite di Beck, nel \"The Today Show\" dove \u00e8 stato ospitato da Matt Lauer che lo ha intervistato e infine sulla CBS nel \"The Early Show\" dove, ospitato da Harry Smith, \u00e8 stato intervistato e successivamente ha simulato un combattimento con lui.. Borat \u00e8 anche apparso su Fox News dove gli ospiti hanno riso costantemente per tutta l'intervista. Gretchen Carlson non \u00e8 riuscita a smettere di ridere neanche quando Borat ha espresso il suo stupore quando lei ha dichiarato la sua intenzione di vedere il film il sabato successivo: \"Voi lasciate entrare le donne nei cinema, qui? Dovrebbero pagare un extra per sedersi fuori con gli animali!\"\nFilm.\n\"Borat - Studio culturale sull'America a beneficio della gloriosa nazione del Kazakistan\".\nIl film \u00e8 un falso documentario a basso costo. In Italia ha il titolo \"Borat - Studio culturale sull'America a beneficio della gloriosa nazione del Kazakistan\"; la distribuzione \u00e8 affidata alla 20th Century Fox e il regista \u00e8 Larry Charles. \u00c8 stato premiato nell'edizione del 2006 del Toronto International Film Festival ed \u00e8 uscito nei cinema in Europa e Nord America il 3 novembre 2006. Il film segue Borat attraverso gli Stati Uniti ed egli commette volutamente degli errori sulle differenze culturali esistenti con gli americani. Il protagonista si innamora di Pamela Anderson dopo aver visto \"Baywatch\" nella sua stanza d'albergo e promette a se stesso che lei diventer\u00e0 sua moglie.\nQuesta pellicola ha incassato negli Stati Uniti 26,4 milioni di dollari pur avendo una limitata distribuzione con 880 sale nella sua prima settimana, battendo \"Fahrenheit 9/11\" che era il film pi\u00f9 visto (con meno di 1000 pellicole nei primi sette giorni). Questo risultato \u00e8 frutto di una notevole esposizione sui media americani. Baron Cohen, infatti, ha accompagnato l'uscita del film con delle interviste pungenti che hanno permesso una miglior promozione come ad esempio una su STV.\nAppare discutibile la traduzione del titolo in italiano, in quanto non vengono riportati errori di nessun tipo, cosa invece che contraddistingue il titolo in inglese e il linguaggio utilizzato da Borat. Inoltre, in Italia il film \u00e8 uscito il 5 marzo 2007, con sei mesi di ritardo rispetto al resto del mondo, compresi i paesi dell'Est europeo. Il DVD del film \u00e8 uscito nel resto del mondo il 5 marzo 2007, in contemporanea con il lancio del film nei cinema italiani.\nPolemiche.\nBorat ha scatenato diverse polemiche, legate principalmente alle sue manifestazioni di finto antisemitismo; inoltre Sacha Baron Cohen (nella rappresentazione di Borat) \u00e8 stato accusato per il suo personaggio di essere una caricatura negativa dei kazaki. Ma Baron Cohen \u00e8 ebreo e spiega la natura razzista del personaggio delineando dei tratti che sono una drammatica dimostrazione di come il razzismo venga nutrito dal conformismo, che aumenta all'accrescere della pi\u00f9 becera intolleranza, piuttosto che dalle sue parodie provocatorie.\nComunque sia, la \"Lega Anti-Diffamazione\" (\"Anti-Defamation League\") - un'associazione lobbistica americana molto influente che difende i diritti dei cittadini di religione ebraica - ha protestato contro il canale via cavo HBO dopo una sua canzone country western nel cui testo sono presenti delle incitazioni crudeli come per esempio \"buttare l'ebreo in fondo al pozzo\", avvisando loro che \"devono stare attenti ai loro denti\" e che \"devono essere afferrati per le corna\": questa esibizione \u00e8 stata seguita dagli applausi del pubblico a Tucson in Arizona.\nIl pubblico, che appariva razzista, in realt\u00e0 era stato informato che era solo uno spettacolo comico: alcuni membri, tra cui una ragazza ebrea, si sono dichiarati offesi per come erano stati fatti apparire. Il ritornello letteralmente era: \"Butta l'ebreo in fondo al pozzo/Cos\u00ec la mia nazione sar\u00e0 libera/Devi afferrarlo per le sue corna/Dopo faremo una grande festa\". In una conferenza stampa, qualche ora prima degli MTV Europe Music Awards nel 2005, Borat ha scioccato con uno scherzo i giornalisti presenti a Lisbona, mostrando una valigia con dei pennuti provenienti dalla Romania (il primo paese europeo colpito dall'influenza aviaria). Successivamente si \u00e8 detto dispiaciuto della loro morte.\nUna scena di \"Da Ali G Show\" riguarda una visita di Borat a Serengeti Ranch in Texas, dove il proprietario di un ranch confessa a se stesso di essere cos\u00ec anti-semita da credere che la Soluzione Finale fosse stata una necessit\u00e0 per la Germania. Con un'ulteriore esternazione (mentre Borat lo aizzava in tal senso) ha affermato che non avrebbe problemi a rincorrerli in un ranch dove la gente pu\u00f2 cacciarli: il protagonista in tono sarcastico ironizza e dice \"prima i cervi... poi gli ebrei\"\".\nSequel.\nNonostante siano state diffuse numerose voci su di un possibile sequel di Borat, la 20th Century Fox ha sempre smentito. Nel 2009 Sacha Baron Cohen ha portato sul grande schermo un altro personaggio, un giornalista austriaco omosessuale: Br\u00fcno.\nNel settembre 2020 \u00e8 stato confermato l'arrivo di un sequel diretto, intitolato \"Borat: Subsequent Moviefilm\" e girato e completato in segreto durante la pandemia COVID-19. Nello stesso mese Amazon Studios ha acquisito i diritti di distribuzione del film, che \u00e8 stato distribuito il 23 ottobre 2020, poco prima delle elezioni presidenziali negli Stati Uniti d'America del 2020."}
{"id": "669850", "revid": "123744441", "url": "https://it.wikipedia.org/wiki?curid=669850", "title": "Centro-Piani-Rencio", "text": "Centro-Piani-Rencio // (\"Zentrum-Bozner Boden-Rentsch\" // in tedesco) \u00e8 una delle cinque circoscrizioni cittadine di Bolzano. Con circa 18.000 abitanti \u00e8 la seconda meno popolata e la meno popolosa con una densit\u00e0 di popolazione complessiva inferiore agli 800 ab./km\u00b2. Tuttavia il territorio corrisponde alla met\u00e0 dell'intera superficie comunale, all'interno della quale \u00e8 inserito anche il monte di Bolzano, il Colle (\"Kohlern\"), che occupa la maggior parte del territorio. Tra le circoscrizioni \u00e8 quella con la pi\u00f9 alta percentuale di stranieri: al 31.12.2009 questi ultimi erano 3.038, corrispondenti al 17,1% della popolazione totale. Tra gli stranieri ve ne \u00e8 anche un gran numero proveniente da paesi dell'Unione europea.\nPosizione e territorio.\nLa circoscrizione non comprende solo il cuore della \"city\", ma anche i quartieri storici di tipo pi\u00f9 rurale immersi nei vigneti che circondano il centro storico, quello collinare di Rencio e quello moderno dei Piani (\"Bozner Boden\"), nonch\u00e9 la \"montagna di casa\" di Bolzano, il Colle. Il centro storico si trova, dal punto di vista topografico, in posizione periferica rispetto all'intera area urbana e la distanza fra il cuore di Bolzano e il quartiere pi\u00f9 lontano della citt\u00e0 raggiunge i 5\u00a0km. Il centro \u00e8 posto a 262 metri s.l.m., mentre altri quartieri come Rencio sono posti a pi\u00f9 di 300 metri. Nella circoscrizione si trova il punto pi\u00f9 alto del territorio bolzanino con 1.616 metri s.l.m.\nCircoscrizioni e comuni limitrofi:\nStoria.\nIl centro storico e gli altri quartieri sono appartenuti storicamente a due entit\u00e0 amministrative differenti: mentre l'attuale centro storico costituiva la vera citt\u00e0 di Bolzano, gli altri quartieri erano \"Malgreien\" dell'antico comune di Dodiciville. Tra i vari siti storici nella conca bolzanina si segnalano i resti di epoca romana sotto il Convento dei Cappuccini e di una basilica paleocristiana sotto l'attuale Duomo, nonch\u00e9 quelli preistorici e altomedievali sul Virgolo.\nIl centro antico di Rencio \u00e8 posto attorno alla chiesa di San Lorenzo e Paolo, una chiesetta barocca con adiacente un pozzo seicentesco - lo storico \"Zigglbrunnen\" del 1608 - e la canonica nonch\u00e9 il maestoso \"Lamplwirtshaus\" o \"K\u00f6nigshof\", un edificio residenziale risanato nel 2010. I Piani di Bolzano sono attestati gi\u00e0 nel tardo Quattrocento come \"Poden pey Botzenn\" (Piani presso Bolzano) e \"Poden vnder Rentsch gegen dem Eysagk\" (Piani sotto Rencio verso l'Isarco). \nAgli inizia del XXI secolo il centro storico \u00e8 ancora in evoluzione con la costruzione di nuovi moderni edifici, ma rimane il cuore storico, economico, commerciale, spirituale e amministrativo del capoluogo altoatesino. Nel futuro \u00e8 previsto l'interramento dell'areale ferroviario in modo tale che Bolzano possa riacquistare un'area vasta 20 ettari.\nQuartieri circoscrizionali.\nAmministrazione e decentramento.\nLe circoscrizioni come strumento di decentramento e di partecipazione democratica sono operative dal punto di vista amministrativo da relativamente poco tempo, ossia dal 1995, quando si sono tenute le prime elezioni circoscrizionali. Fino ad allora (a partire dal 1976) il decentramento consisteva nella dislocazione di alcuni servizi, per lo pi\u00f9 quelli anagrafici. Ora i servizi sono maggiori e sono erogati dai e nei centri civici circoscrizionali, istituiti per\u00f2 solo nel 1997. Il processo di decentralizzazione nella citt\u00e0 di Bolzano non \u00e8 ancora terminato e si prevede un sempre maggiore coinvolgimento di tutti i quartieri della citt\u00e0.\nLa circoscrizione \u00e8 saldamente in mano alla S\u00fcdtiroler Volkspartei (arrivata al massimo storico alle penultime elezioni del 2005 con 5 seggi e il 41,55% delle preferenze) con il sostegno dei partiti italiani del centro-sinistra e dei Verdi. La vicepresidenza della legislatura 2005-2010 \u00e8 stata in mano ai Democratici di Sinistra ed era assegnata a Thomas Demetz, che appartiene al gruppo linguistico ladino; nella legislatura 2010-2015 \u00e8 stata ereditata dal Partito Democratico (nella persona di Antonella Sch\u00f6nsberg).\nI servizi nei quartieri.\nI servizi nel centro sono tali da soddisfare tutta la Provincia, mentre i quartieri periferici sono soprattutto residenziali e per i servizi \u00e8 necessario uno spostamento verso il centro, soprattutto per quel che concerne i servizi postali. Tutti gli autobus passano per il centro e anche i quartieri periferici della circoscrizione sono serviti (Rencio dalla linea 1, i Piani da quella 11, la zona a nord da quella 12). Il Colle (\"Kohlern\") \u00e8 raggiungibile in funivia. L'ampia rete di piste ciclabili ben segnalate permette facili spostamenti in bicicletta.\nScuole.\nLa circoscrizione \u00e8 l'unica della citt\u00e0 con una maggioranza di scuole in lingua tedesca. Il centro storico \u00e8 inoltre sede di diverse scuole superiori private, mentre la maggior parte delle scuole pubbliche si trovano a Gries-San Quirino. L'Universit\u00e0 \u00e8 la maggiore istituzione culturale della Provincia, seguita dal Conservatorio musicale passato di recente dallo Stato alla Provincia Autonoma.\nBiblioteche.\nLa Biblioteca civica di Bolzano (\"Stadtbibliothek Bozen\"), nata nel 1928, \u00e8 la pi\u00f9 antica biblioteca pubblica dell'Alto Adige ed ha un patrimonio di oltre 240.000 esemplari. Il problema dello spazio ristretto verr\u00e0 risolto con la costruzione del nuovo ed innovativo \"Polo Bibliotecario\" che ospiter\u00e0 la Civica e le Biblioteche Provinciali in lingua italiana e in lingua tedesca (la Tessmann) e trover\u00e0 collocazione al di l\u00e0 della Talvera a Gries-San Quirino.\nTrasporti.\nIl centro della citt\u00e0 \u00e8 la zona pi\u00f9 trafficata della citt\u00e0 poich\u00e9 ospita la maggior parte degli uffici pubblici della Provincia. Le arterie a ridosso del centro storico, come l'asse via Garibaldi-piazza Verdi-via Marconi, soffrono di traffico intenso per gran parte dell'anno.\nGran parte delle linee di autobus urbane ha il proprio capolinea alla Stazione Centrale (o nelle sue immediate vicinanze); tutte le linee di autobus extraurbane hanno il proprio capolinea alla Stazione delle Autolinee, non distante da quella ferroviaria.\nNei pressi della Stazione Centrale vi \u00e8 il pi\u00f9 grande parcheggio della citt\u00e0 (\"Parcheggio Bolzano-Centro\") coperto che \u00e8 raggiungibile dalla statale del Brennero grazie al nuovo e strategico ponte Virgolo. Ha 1.265 posti macchina di cui 350 riservati agli abbonati. In alcuni periodi dell'anno il traffico turistico intenso rende necessaria la chiusura temporanea del ponte per smaltire le auto negli altri parcheggi cittadini.All'imbocco della val d'Isarco \u00e8 situata l'uscita autostradale A22 di Bolzano Nord. La rete di piste ciclabile \u00e8 ampia come nel resto della citt\u00e0.\nManifestazioni.\nNel centro storico e pi\u00f9 nello specifico in piazza Walther vi \u00e8 la pi\u00f9 alta concentrazione di manifestazioni della citt\u00e0. Il Mercatino di Natale (\"Christkindlmarkt\") di Bolzano \u00e8 il pi\u00f9 conosciuto fra i mercatini di Natale in Italia dai cittadini.\nDistretto socio-sanitario.\nLa circoscrizione corrisponde anche al distretto socio-sanitario di Centro-Piani-Rencio, dove vengono svolte le cure sanitarie per la popolazione della circoscrizione. Inoltre eroga numerosi servizi decentrati.\nCentro Civico.\nIl centro civico della circoscrizione (\"B\u00fcrgerzentrum\"), il \"municipio\" di Centro-Piani-Rencio, offre inoltre numerosi servizi comunali. La sede \u00e8 situata all'interno di un edificio nel quartiere di Dodiciville.\nIstituzioni, enti e associazioni.\nOvviamente il centro della citt\u00e0 \u00e8 sede di un gran numero di istituzioni di importanza locale ed internazionale e della maggioranza degli assessorati della Provincia e del Comune.\nEconomia.\nIl centro storico \u00e8 il regno dei commercianti cittadini che sono una delle lobby pi\u00f9 influenti della citt\u00e0. Molto sviluppato \u00e8 anche il settore turistico e tutto ci\u00f2 che \u00e8 ad esso collegato. Nel quartiere dei Piani le attivit\u00e0 pi\u00f9 importanti sono il commercio all'ingrosso e la piccola impresa. Il quartiere di Rencio \u00e8 dedito al turismo vacanziero (soprattutto dall'area germanica e dai paesi del Nord Europa) ed enogastronomico.\nSport.\nLa maggior parte delle strutture sportive sono situate al di fuori del centro, comunque sul Colle \u00e8 possibile effettuare trekking ed escursionismo; fino agli anni '80 vi erano impianti di risalita per sciatori."}
{"id": "669852", "revid": "599013", "url": "https://it.wikipedia.org/wiki?curid=669852", "title": "Andrea Mantovani", "text": "Biografia.\n\u00c8 sposato con Elisa Leka, (nata nel 1985) con cui ha convissuto a partire dal quindicesimo giorno di fidanzamento e a cui ha fatto la proposta di matrimonio dopo tre mesi complessivi di frequentazione; la cerimonia si \u00e8 svolta il 20 giugno 2009. La coppia aveva gi\u00e0 un figlio, Louis Carlos, nato a novembre 2008. Il 10 aprile 2012 \u00e8 nata la secondogenita, Maria Chloe.\nCaratteristiche tecniche.\nNato come difensore centrale, \u00e8 in grado di giocare anche sulle fasce esterne, sia destra che sinistra. In caso di necessit\u00e0 pu\u00f2 giocare in una difesa formata da tre uomini o come esterno di centrocampo in una linea mediana formata da cinque giocatori.\nCarriera.\nClub.\nTorino e Triestina.\nHa iniziato la sua carriera al , a cinque anni, facendo tutta la trafila delle giovanili granata. Il suo primo contratto firmato, con il Torino in Serie B, \u00e8 stato un quadriennale a 2,4 milioni di lire al mese che sarebbero diventati 2,8 in caso di promozione della squadra in massima serie. Nel 2001-2002 viene talvolta convocato in prima squadra, in cui esordisce il 19 gennaio 2003 in Torino- (0-0) della 17\u00aa giornata di Serie A, sostituendo Gianluca Comotto nel finale del primo tempo. Chiude la prima stagione con 8 presenze, di cui 4 da titolare.\nDopo la retrocessione della squadra nel 2003, \u00e8 stato ceduto in prestito in Serie B alla . Qui gioca da titolare, collezionando a fine stagione 39 presenze in campionato con le prime reti da professionista: segna al nella 24\u00aa giornata e al nella 44\u00aa giornata.\nNella stagione 2004-2005 torna a Torino dove gioca 28 partite della stagione regolare (con un gol all'attivo) pi\u00f9 4 incontri nei play-off vinti dalla squadra granata; conquistata quindi la promozione, la societ\u00e0 fallisce e i giocatori rimangono svincolati.\nChievo.\nL'11 agosto 2005 firma un contratto con il Chievo insieme al compagno di squadra Giovanni Marchese, venendo poi ceduto in compartecipazione alla Juventus Aggregato ai clivensi, nella prima stagione in Veneto gioca 4 partite di campionato (chiuso al settimo posto divenuto quarto dopo le vicende di Calciopoli) e una di Coppa Italia.\nNel 2006 il Chievo riscatta l'intero cartellino del giocatore dalla Juventus, in quel tempo travolta dal caso \"Calciopoli\", Nella stagione 2006-2007 gioca 18 partite in campionato (terminato con la retrocessione in Serie B), 4 partite in Coppa Italia, e 3 partite delle coppe europee, che risultano essere le sue prime in ambito internazionale: gioca infatti le due partite del terzo turno preliminare di Champions League contro i bulgari del Levski Sofia, in cui la squadra viene eliminata e \"retrocessa\" in Coppa UEFA, competizione nella quale Mantovani gioca l'andata del primo turno contro i portoghesi dello Sporting Braga al termine del quale i clivensi saranno eliminati anche da questa competizione. A fine stagione, il 16 giugno, rinnova il contratto con la societ\u00e0 veronese fino al 2012.\nNella stagione 2007-2008 giocando 37 partite di Serie B su 42, segnando 4 gol (record personale) e ottenendo l'immediata promozione in Serie A vincendo il campionato; disputa anche una partita in Coppa Italia. Nel giugno del 2008 firma un nuovo contratto di quattro anni con la societ\u00e0. Nell'annata 2008-2009 gioca 31 partite in Serie A (con 2 gol) e una partita in Coppa Italia. Nella stagione 2009-2010 le presenze in campionato sono 36 (con 3 reti), mentre quelle in Coppa Italia sono 2. Nella sesta e ultima annata in gialloblu, la 2010-2011, gioca un ottimo campionato con 31 partite all'attivo. In scadenza di contratto nel giugno 2012, lascia la squadra veneta - di cui era divenuto uno dei giocatori pi\u00f9 importanti - dopo 169 presenze complessive con 9 reti totali.\nPalermo.\nIl 6 luglio 2011 viene acquistato dal Palermo per 3,5 milioni di euro, con cui firma un contratto quadriennale da 700.000 euro a stagione. Il Presidente della societ\u00e0, Maurizio Zamparini, aveva gi\u00e0 ufficiosamente comunicato l'ingaggio del giocatore il 30 giugno; in Sicilia ritrova Stefano Pioli, gi\u00e0 suo allenatore nell'ultima stagione al Chievo.\nIl 28 luglio esordisce in maglia rosanero in occasione della sfida di andata del terzo turno preliminare di Europa League allo Stadio Renzo Barbera contro gli svizzeri del Thun (2-2), giocando titolare. Il 22 gennaio 2012, in Palermo- (5-3) della 19\u00aa giornata di campionato, realizza la sua prima rete in maglia rosanero (quella del parziale 3-1).\nNella partita della 30\u00aa giornata giocata il 1\u00ba aprile e vinta per 3-1 in trasferta contro il , Mantovani ha vestito la fascia di capitano rosanero per la prima volta, vista la sostituzione di Giulio Migliaccio a cui subentra Igor Budan, l'infortunio di Federico Balzaretti e l'assenza di Fabrizio Miccoli; mantiene la fascia fino all'espulsione, cedendola quindi ad Abel Hern\u00e1ndez, anch'egli capitano per la prima volta. Due giornate dopo, in -Palermo (0-0) dell'11 aprile, \u00e8 capitano per la prima volta da inizio partita.\nCapitano per la terza ed ultima volta contro il , colleziona 27 presenze complessive in stagione (24 in campionato, una in Coppa Italia e 2 in Europa League, realizzando un'ulteriore rete in -Palermo (4-4) del 21\u00ba turno. Nel 4-4-2 di Devis Mangia trova poco spazio, giocando 5 partite di cui 2 da subentrato; poi, una volta subentrato Bortolo Mutti sulla panchina rosanero, Mantovani diventa pedina inamovibile e ha chiuso la stagione da titolare spesso in una difesa composta da 3 uomini. La stagione 2011-2012 si conclude con la salvezza del Palermo in Serie A.\nIniziata in ritardo la stagione 2012-2013 a causa di problemi fisici. Nella partita contro il della nona giornata di campionato, giocata il 30 ottobre, rimedia una lesione del legamento crociato anteriore sinistro; operato il 9 novembre, la prognosi \u00e8 stata di quattro mesi. La stagione si conclude con la retrocessione dei rosanero, sancita il 12 maggio 2013 dalla sconfitta esterna per 1-0 contro la Fiorentina della 37\u00aa giornata. Rientra in campo nell'ultima partita di campionato del 19 maggio 2013, subentrando al 63' a Nicolas Viola nella gara persa per 3-1 contro il Parma; era tornato ad allenarsi con la squadra a pieno regime dal 25 aprile.\nBologna e Perugia.\nNon convocato dal Palermo per il ritiro estivo in vista della stagione 2013-2014, il 29 agosto 2013 si trasferisce al Bologna con la formula del prestito con diritto di riscatto, ritrovando ancora una volta Stefano Pioli come allenatore. Esordisce due giorni dopo nella gara di campionato pareggiata per 2-2 contro la (seconda giornata), subentrando a Marek \u010cech al 65'.\nA fine stagione fa ritorno a Palermo, svincolandosi tuttavia in maniera consensuale dai rosanero l'11 settembre 2014. Durante la sessione invernale di mercato, il 1\u00ba febbraio 2015 si accorda con il Perugia, in serie cadetta; con gli umbri raggiunge a fine stagione i play-off, persi al turno preliminare contro il Pescara.\nVicenza.\nIl 28 luglio 2015 viene ceduto a titolo definitivo al con cui firma un contratto di durata biennale.\nNovara.\nIl 30 gennaio 2016 passa al Novara. Firma un contratto di due anni e mezzo, raggiungendo nella regular season l'ottavo posto utile a partecipare ai playoff per la serie A. I Gaudenziani ottengono un ottimo risultato essendo una neopromossa. Al preliminare dei playoff incontrano il Bari piazzato quinto in classifica. Nella partita unica giocata a Bari il Novara ottiene la qualificazione per la semifinale vincendo 3-4 dopo i tempi supplementari in una gara spettacolare ed emozionante. In semifinale il Novara incontra il Pescara e viene sconfitto nel doppio confronto. Il Pescara poi approder\u00e0 in Serie A vincendo la finale contro il Trapani. \nMantovani chiude la stagione con 36 presenze, 2 in Coppa Italia col Vicenza, 31 presenze nel campionato di Serie B (17 col Vicenza e 14 col Novara) e 3 presenze nei playoff di Serie B col Novara.\nVicenza Virtus.\nIl 24 agosto 2018 viene acquistato a titolo definitivo dal , in Serie C ritornando nel capoluogo berico dopo 2 anni e mezzo. Scende per la prima volta in Serie C, pur di giocare ancora con la maglia biancorossa. Conclude la stagione con 21 presenze e un gol contro il Sudtirol, pi\u00f9 una partita di Coppa Italia Serie C. Il Vicenza conclude la stagione regolare 2018-19 in ottavo posto e raggiunge i Playoff, ma esce al primo turno avendo pareggiato contro il Ravenna.\nNazionale.\nHa vestito le maglie di tutte le giovanili dell'Italia, dall'Under-15 all'Under-21.\nHa partecipato agli Europei Under-16 del 2001, ha vinto l'Europeo Under-19 del 2003 indossando la fascia di capitano (16 partite con questa selezione) ed ha preso parte ai campionati europei Under-21 del 2006 e del 2007; con la massima selezione giovanile ha disputato in tutto 16 partite.\nStatistiche.\nPresenze e reti nei club.\n\"Statistiche aggiornate al 11 novembre 2018.\""}
{"id": "669861", "revid": "88295", "url": "https://it.wikipedia.org/wiki?curid=669861", "title": "Malattie sessualmente trasmissibili", "text": ""}
{"id": "669867", "revid": "76069", "url": "https://it.wikipedia.org/wiki?curid=669867", "title": "Driving Lessons", "text": ""}
{"id": "669869", "revid": "21880", "url": "https://it.wikipedia.org/wiki?curid=669869", "title": "Riserva Regionale Marais", "text": ""}
{"id": "669872", "revid": "287204", "url": "https://it.wikipedia.org/wiki?curid=669872", "title": "Giorgio Mendella", "text": "Biografia.\nNato a Monza ma viareggino d'adozione, si diplom\u00f2 perito elettrotecnico e successivamente studi\u00f2 informatica ed economia da autodidatta.\nLavor\u00f2 dapprima come fattorino presso una galleria d'arte il cui titolare, sul finire degli anni 1970, gli propose di apparire sugli schermi di Bergamo TV per curare le televendite di quadri e altre opere d'arte.\nNegli anni 1980 fond\u00f2 una propria emittente televisiva, Rete Mia, e pi\u00f9 tardi, a cavallo del decennio seguente, cre\u00f2 il gruppo Intermercato, \"holding\" che controllava decine di societ\u00e0, con un giro d'affari stimato, secondo i dati riportati dalla stampa dell'epoca, in oltre miliardi di lire. Oltre a Rete Mia, Mendella possedeva le societ\u00e0 Capitalfinanziaria, Domovideo, Fin Versilia, Publimercato '90, Interco, Mias Assicurazioni e molte altre, compresa la squadra di calcio del . Allo stadio dei Pini di Viareggio, Mendella organizzava periodicamente \"convention\" con migliaia di soci/investitori; secondo quanto riportato dal \"Giornale\", nel 1989 fu il creatore della prima \"public company\" in Italia.\nIn seguito entr\u00f2 nel mercato libero della telefonia con un satellite per telecomunicazioni, fondando la societ\u00e0 Primosat Corporation con sede a Viareggio.\nAlla caduta del muro di Berlino entr\u00f2 nei mercati dell'Europa orientale con iniziative commerciali, immobiliari e turistiche; apr\u00ec a Bucarest un supermercato che vendeva merce occidentale nella valuta locale.\nProcedimenti giudiziari.\nNel 1991 Mendella fu incriminato per una serie di reati fra i quali associazione a delinquere, truffa, sollecitazione abusiva al pubblico risparmio, esercizio abusivo della professione bancaria e falso in bilancio.\nL'esperienza di Rete Mia finisce nel 1999, quando il Tribunale di Lucca condann\u00f2 Mendella per bancarotta fraudolenta, in parte assolvendolo dagli altri reati e in parte dichiarandone l'intervenuta prescrizione. \nLa motivazione della sentenza di condanna emessa dal tribunale lucchese indicava la somma che allo stesso veniva imputata, come \u00abutilizzata per fini personali\u00bb, nella misura di 984 milioni di lire.\nIn seguito, Mendella tent\u00f2 senza successo di rientrare nel mercato finanziario con un'altra societ\u00e0."}
{"id": "669880", "revid": "1573940", "url": "https://it.wikipedia.org/wiki?curid=669880", "title": "Monteluco", "text": "Monteluco \u00e8 una frazione del comune di Spoleto (PG).\nIl territorio della frazione, prevalentemente di alta collina e occupato da un fitto ed antico bosco di leccio, culmina in un pianoro sulla cima di un basso monte, all'altezza di 780 , i cui dintorni sono abitati da 27 residenti (dati ISTAT) la zona \u00e8 raggiungibile con una strada panoramica (costruita in parte anche grazie ai prigionieri austriaci, durante la prima guerra mondiale) che offre la vista sulla valle spoletina, passando in prossimit\u00e0 del Ponte delle Torri, che anticamente ne costituiva il passaggio obbligato.\nGeografia fisica.\nLa montagna spoletina, di cui Monteluco costituisce l'estremit\u00e0 settentrionale, \u00e8 una dorsale calcarea allungata da nord a sud, estesa circa 7.000 ettari, compresa tra la strada statale Flaminia e la Valle del Nera. Piccoli centri abitati (Mustaiole, Sustrico, Acquaiura, Torrecola, Belvedere, Ancaiano, Le Cese, i ruderi di Sensati, Vallocchia, Borgiano) sono disposti ad anello intorno al massiccio; pi\u00f9 interni e a quote pi\u00f9 elevate si trovano Monteluco, Le Porelle, Le Aie e Patrico.\nL'area \u00e8 occupata in massima parte da boschi di caducifoglie e di sclerofille sempreverdi: formazioni di carpino nero e orniello, querceti di roverella, castagneti, qualche nucleo di faggio alle quote pi\u00f9 elevate, pinete a pino d'Aleppo e leccete. Tra queste ultime spicca quella secolare di Monteluco. La composizione dei boschi \u00e8 varia; oltre alle specie arboree dominanti compaiono aceri, cerri, carpini bianchi, noccioli, meli e ciliegi selvatici, sorbi, maggiociondoli, corbezzoli e tanti arbusti come viburno, fillirea, alaterno, erica multiflora, corniolo, sanguinello, biancospino, evonimo, ginepro, ginestra odorosa e rovo. In alcune stazioni sono presenti i rari tasso e agrifoglio. Su alcuni versanti assolati sono presenti gli oliveti e intorno ai piccoli insediamenti, anche in montagna, si trovano seminativi e prati.\nLa fauna \u00e8 diversificata, con almeno 134 specie di vertebrati presenti: 10 di anfibi, 10 di rettili, 89 di uccelli nidificanti e/o svernanti (i nidificanti sono 79) e 25 di mammiferi. Il 37% di questi animali sono considerati di pregio scientifico e conservazionistico, perch\u00e9 rari e/o minacciati a livello nazionale ed europeo. Delle specie di maggior interesse si ricordano tra gli anfibi la salamandrina dagli occhiali e l'ululone a ventre giallo, tra i rapaci diurni il biancone, il lanario e il pellegrino, tra i passeriformi la rondine montana, il culbianco, il codirossone, il passero solitario, il lu\u00ec verde e lo zigolo muciatto, tra i mammiferi l'istrice, il lupo e il gatto selvatico.\nL'importanza delle caratteristiche ambientali di Monteluco e di tutta la montagna spoletina \u00e8 sancita dall'individuazione del sito di interesse comunitario (SIC) \"Monteluco di Spoleto\" e della zona di protezione speciale (ZPS) \"Bassa Valnerina: Monte Fionchi - Cascata delle Marmore\".\nStoria.\nIl nome della frazione deriva dal termine latino \"lucus\", ossia \"Bosco sacro\" a Giove, a testimonianza dell'importanza religiosa di questo luogo sin dai tempi antichi. All'ingresso del bosco \u00e8 posta una copia lapidea della cosiddetta \"Lex spoletina\", primo esempio di norma forestale: iscrizioni su pietra del tardo III secolo a.C., scritte in latino arcaico, che stabiliscono le pene per la profanazione del Bosco sacro dedicato a Giove.\nIntorno al V secolo Monteluco diventa sede di uno dei pi\u00f9 vasti movimenti eremitici del tempo: un gruppo di monaci anacoreti orientali (tra cui San Giuliano \u2020302) guidati da Sant'Isacco di Antiochia, divenuto poi Sant'Isacco di Monteluco, religioso di origine siriana, fondarono una colonia sul monte, abitando nelle grotte e vietando l'accesso alle donne.\nIn seguito, la chiesa madre di San Giuliano, punto di riferimento della colonia eremitica, pass\u00f2 ai benedettini, che l'abbandonarono nel XVI secolo.\nMolti religiosi si ritirarono sul monte per vivere pi\u00f9 spiritualmente la Regola: in modo particolare il beato Francesco da Pavia, che qui mor\u00ec il 16 agosto 1454; il beato Egidio d'Assisi, il beato Paoluccio Trinci, San Bernardino da Siena, San Bonaventura, Sant'Antonio di Padova. L'arcivescovo di Spoleto Giovanni Maria Mastai-Ferretti, futuro Papa Pio IX, fece parte della fraternit\u00e0 del Terz'Ordine Francescano di Monteluco.\nLa vicenda spirituale di San Francesco trov\u00f2 compimento anche in questi luoghi: nel 1218, secondo la tradizione dell'Ordine, fu lo stesso Francesco a fondare, in un luogo, la cappella di Santa Caterina, donatogli dai benedettini, un primitivo cenacolo ai limiti del Bosco sacro.\nSempre nel XVI secolo, un buon numero di pellegrini \"laici\" si ritirarono nelle cappelle e chiesette della localit\u00e0; nel 1547 il vescovo di Spoleto, Fabio Vigili, costitu\u00ec la cosiddetta Congregazione dei Padri Eremiti di Monteluco, che aveva come centro l'Eremo di Santa Maria delle Grazie (attualmente residenza d'epoca).\nNel 1556 anche l'artista Michelangelo soggiorn\u00f2 brevemente in quei luoghi per ritemprarsi.\nNel 1788 il cenacolo di San Francesco venne scelto da Leopoldo da Gaiche come ritiro spirituale di stretta osservanza e fu solennemente inaugurato il 1\u00ba novembre. Venne poi soppresso dalle truppe napoleoniche nel 1809; lo stesso Fra Leopoldo tent\u00f2 di scacciare le truppe francesi salite sul monte a piantare l'albero della libert\u00e0.\nCon l'occupazione napoleonica fin\u00ec l'isolamento e da allora l'accesso \u00e8 aperto a tutti.\nNell'estate del 1924 Luigi Pirandello trascorse la villeggiatura a Villa Verdiani, sulle pendici del monte.\nEconomia e manifestazioni.\nAttualmente Monteluco \u00e8 meta di un buon flusso turistico proveniente da tutta Italia, soprattutto dai paesi e dalle citt\u00e0 circostanti, che nei fine settimana e durante l'estate affolla l'altopiano.\nMonumenti e luoghi d'interesse.\nLa traduzione del testo recita:"}
{"id": "669885", "revid": "5350888", "url": "https://it.wikipedia.org/wiki?curid=669885", "title": "Plencia", "text": ""}
{"id": "669894", "revid": "46291", "url": "https://it.wikipedia.org/wiki?curid=669894", "title": "Calicotome", "text": "Calicotome \u00e8 un genere di piante della trib\u00f9 delle Genisteae.\nDescrizione.\nIl genere comprende specie a portamento arbustivo.\nDistribuzione e habitat.\nTipico degli ambienti di gariga e macchia mediterranea.\nTassonomia.\nIl genere comprende le seguenti specie:"}
{"id": "669897", "revid": "76069", "url": "https://it.wikipedia.org/wiki?curid=669897", "title": "Delicious Little Devil", "text": ""}
{"id": "669901", "revid": "1522738", "url": "https://it.wikipedia.org/wiki?curid=669901", "title": "Utena la fillette r\u00e9volutionnaire", "text": " \u00e8 un progetto multimediale del gruppo di artisti giapponesi Be-Papas composto da due manga, un anime, un film d'animazione, un musical teatrale ed un videogioco per Sega Saturn. L'opera \u00e8 iniziata nel 1996 con il fumetto a episodi, \u00e8 proseguita nel 1997 con la serie televisiva animata (nota in Italia come \"La rivoluzione di Utena\") e si \u00e8 conclusa nel 1999 con il film cinematografico \"Apocalisse Adolescenziale\" e il manga one-shot collegato. Secondo alcuni, una fonte d'ispirazione di \"Utena\" \u00e8 rappresentata dal lavoro di Riyoko Ikeda \"Lady Oscar\" (\"Versailles no bara\").\nIl significato letterale del titolo \u00e8 \"Utena la ragazza rivoluzionaria\" o \"Utena la ragazza della rivoluzione\"; in Italia le quattro opere importate (i due fumetti e le due animazioni) sono state distribuite da tre editori diversi (Star Comics, Yamato Video e Dynit), che hanno alternato titoli differenti, ma sempre aderenti al significato originale.\nUno degli aspetti pi\u00f9 peculiari della saga di \"Utena\" sta nel fatto che sebbene manga, anime, videogame e musical siano stati creati all'incirca durante lo stesso periodo, le storie narrate sui vari media procedono verso direzioni differenti pur essendo molto simili: si tratta di uno dei primissimi esempi di complementarit\u00e0 dei media, in cui la stessa storia \u00e8 narrata in maniera leggermente differente da format a format (ognuno con dettagli in pi\u00f9 o in meno rispetto alle altre versioni), cosicch\u00e9 una visione completa e globale dell'opera \u00e8 possibile solo una volta fruite tutte le parti di cui \u00e8 composta. Questa diversificazione da medium a medium verr\u00e0 ripresa ed ulteriormente sviluppata pochi anni dopo nel franchise multimediale \".hack\".\nTrama.\nUtena Tenj\u014d \u00e8 un vero e proprio maschiaccio che durante la sua infanzia, dopo aver perso i genitori, rimase a tal punto impressionata dall'incontro con un misterioso principe da voler diventare un principe lei stessa. Come pegno della promessa di ritrovarla, quel principe regal\u00f2 ad Utena un anello con su incisa una rosa.\nUtena frequenta l'Accademia \u014ctori, un luogo imprecisato nello spazio e nel tempo, dove un giorno incontra una ragazza di nome Anthy Himemiya, maltrattata da un ragazzo - Ky\u014dichi Saionji - che in principio la stessa Utena credeva fosse il suo fidanzato. Spinta dal suo carattere sempre pronto a difendere i pi\u00f9 deboli, Utena interviene a favore di Anthy nel tentativo di proteggerla e si ritrova cos\u00ec coinvolta, suo malgrado, in una serie di eventi sui quali non ha alcun controllo e che, probabilmente, sono da ritenersi predestinati.\nInfatti, Anthy \u00e8 la Sposa della Rosa e quando Utena combatte e vince Saionji in duello, pur senza saperlo si ritrova inevitabilmente legata alla giovane ragazza, che viene di volta in volta \"vinta\" attraverso una serie di duelli, cui possono accedere solo alcuni selezionatissimi membri dell'Accademia, secondo un programma occulto stabilito dal misterioso 'Confine del Mondo', un'entit\u00e0 che fornisce istruzioni al Consiglio degli Studenti, il circolo dei duellanti. Ciascuno di essi \u00e8 identificato da un anello recante il simbolo della rosa, proprio come quello ricevuto in dono da Utena quando era piccola, e solo grazie al quale la stessa Utena viene ammessa a duellare.\nDal momento in cui le vite di Anthy e di Utena si uniscono a seguito del primo duello, tutta una serie di reazioni a catena ha luogo nella scuola. Infatti, Anthy \u00e8 la prescelta e chi l'avr\u00e0 come sposa al termine degli archi dei duelli otterr\u00e0 il potere di portare la 'Rivoluzione nel Mondo'. Sono cos\u00ec in molti a desiderare questo potere, al punto da sfidare costantemente Utena nel tentativo di riacquisire il controllo sulla Sposa della Rosa.\nProduzioni.\nL'originalit\u00e0 ed il successo della saga di \"Utena\" sta nell'essere riusciti a realizzare, partendo da presupposti comuni, una serie di storie diverse fra loro e tutte apprezzate dal pubblico.\nL'anime di \"Utena\", composto da 39 episodi, fu creato dallo stesso gruppo che aveva lavorato a \"Sailor Moon\", incluso il regista Kunihiko Ikuhara, e lo sceneggiatore Y\u014dji Enokido, meglio noti all'epoca per aver rispettivamente diretto e scritto le serie \"S\" e \"SuperS\" di \"Sailor Moon\", fra le cinque probabilmente quelle con i temi pi\u00f9 maturi e poco adatti ad un pubblico di bambini. Ikuhara, in realt\u00e0, inizi\u00f2 a concepire la saga di Utena fin dal periodo 1991-1992, quando stava lavorando con Jun'ichi Sat\u014d per la serie TV \"Kingyo ch\u016bih\u014d!\", prodotta dalla Toei Animation; solo tre anni dopo, nel 1995, Ikuhara avrebbe fondato il collettivo Be-Bapas allo scopo di produrre \"Utena\".\nIl film \"\" pu\u00f2 essere a suo modo considerato un lavoro a s\u00e9 stante. Infatti, sebbene in principio la sua struttura ricordi quella della serie televisiva, il finale \u00e8 totalmente sciolto da ogni vincolo e rappresenta quasi un percorso onirico di liberazione delle due protagoniste, non pi\u00f9 semplici amiche, ma evidentemente compagne in chiave yuri.\nPer quanto riguarda la produzione teatrale, essa prende il nome di \"Sh\u014djo kakumei Utena, makai tensei mokushiroku hen, reijin Nirvana raiga\" ed \u00e8 da considerarsi a tutti gli effetti un musical incentrato sulle vicende di Utena.\nIl manga seriale \u00e8 stato scritto da Be-Papas e disegnato da Chiho Sait\u014d, e pubblicato in Italia in 5 volumi dalla Star Comics sulla rivista \"Kappa Extra\"; il manga che accompagna il film, realizzato dallo stesso staff, \u00e8 invece stato pubblicato da Dynit.\nIl videogioco , infine, \u00e8 ancora una diversa interpretazione dello stesso incipit: il giocatore interpreta una ragazza innominata che per quattro giorni osserva lo svolgimento dei fatti nell'Accademia Ohtori; incontra Utena, Anthy, i vari componenti del Consiglio Studentesco e gli altri personaggi (fra cui una nuova ragazza, la folle e crudele Chigusa Sanjoin). In base alle sue scelte, il giocatore pu\u00f2 arrivare ad uno dei dieci finali alternativi disponibili.\nAnime.\nEpisodi.\nFondamentalmente, la serie anime di Utena \u00e8 divisa in quattro differenti archi temporali, contraddistinti tutti dai duellanti che Utena deve affrontare per proteggere Anthy.\nTutti i duelli, come da sempre prescritto, si svolgono nell'arena, un'immensa piattaforma sospesa, all'interno del territorio dell'accademia, a cui si pu\u00f2 accedere solo attraverso una scalinata a spirale di proporzioni inumane e che \u00e8 accessibile ai soli duellanti.\nAll'inizio di ogni duello, la Sposa della Rosa pone sui petti dei duellanti un bocciolo di rosa di colore differente di volta in volta e chi fra i due combattenti riesce a strappare i petali della rosa dell'avversario vince il duello e il controllo della Sposa della Rosa. Tutti i duelli, inoltre, sono all'arma bianca, ovvero i duellanti utilizzano delle spade, delle katane o delle sciabole per combattere.\nColonna sonora.\nAnche la musica ha un ruolo fondamentale in \"La rivoluzione di Utena\", basti pensare al fatto che uno dei personaggi pi\u00f9 importanti dell'intera serie, Miki, \u00e8 un pianista di talento, cos\u00ec come anche sua sorella Kozue.\nLa colonna sonora de \"La rivoluzione di Utena\" \u00e8 formata da due parti nettamente distinte: i brani di sottofondo, di ispirazione romantica, sono stati composti da Shinkichi Mitsumune, mentre invece le canzoni heavy metal corali che accompagnano i duelli sono state poste in musica da Julius Arnest Seazer, ed alcuni testi sono dello stesso regista Ikuhara.\nFra i vari pezzi, probabilmente il pi\u00f9 conosciuto \u00e8 , ripetuto ogni qual volta Utena fa il suo ingresso nell'arena dei duellanti.\nSigle.\nIn Italia vengono usate le sigle originali.\nVideogioco.\nNel 1998 \u00e8 stato pubblicato per Sega Saturn ed esclusivamente in Giappone il videogioco sviluppato e pubblicato dalla SEGA.\nFilm.\nUscito nelle sale cinematografiche nipponiche il 14 agosto 1999, in Italia il film \u00e8 stato pubblicato direttamente in DVD da Dynit, dopo essere stato presentato il 17 gennaio 2002 al Future Film Festival.\nIl film pu\u00f2 essere a suo modo considerato un lavoro a s\u00e9 stante. Infatti, sebbene in principio la sua struttura ricordi quella della serie televisiva, il finale \u00e8 totalmente sciolto da ogni vincolo e rappresenta quasi un percorso onirico di liberazione delle due protagoniste, non pi\u00f9 semplici amiche, ma evidentemente compagne in chiave yuri.\nTemi.\nLa rappresentazioni di alcuni archetipi molto particolari \u2013 come il principe, la principessa e la strega \u2013 sono tutti da leggere in chiave simbolica dato il gioco dei generi con cui sono orchestrati: i ruoli canonici sono infatti completamente invertiti rispetto alla normalit\u00e0, con ad esempio Utena che desidera diventare il principe e non la principessa, o Anthy che pur pacata ed amichevole \u00e8 legata al concetto della strega. Inoltre alcuni simboli si ripetono in maniera costante, come ad esempio la frase ispirata a \"Demian\" di Hermann Hesse.\nBisogna sottolineare che la serie tratta temi molto particolari, spesso delicati e tipici di un lavoro maturo: incesto, omosessualit\u00e0 femminile e maschile, oltre ad evidenti riferimenti ad abusi sessuali, sono solo gli esempi pi\u00f9 eclatanti. In ogni caso, tutto questo viene trattato in maniera sempre sfumata, soprattutto nella serie televisiva, per diventare molto pi\u00f9 chiaro nel film dove viene esplicitato l'elemento yuri.\nMotivi visivi.\nIl motivo dominante dell'intera serie \u00e8 la rosa, che compare pi\u00f9 volte, tanto negli anelli dei duellanti, quanto sulle loro divise e come simbolo dell'imminente duello.\nUn altro motivo spesso presente \u00e8 quello dell'ascensore. Esso compare in tutti e tre gli archi temporali: nel primo, viene utilizzato dai membri del Consiglio Studentesco per accedere alla sala privata del Concilio; nel secondo arco assume il ruolo di confessionale in cui S\u014dji Mikage plagia le sue vittime; nell'ultimo arco \u00e8 il mezzo di accesso all'arena dei duellanti, e va a sostituire la rampa di scale a forma di spirale.\nAnche le automobili sono considerate un elemento simbolico che si ripete durante tutta la serie televisiva e che ritorna anche nel film. Nell'anime TV, in particolare, l'automobile \u00e8 lo strumento attraverso il quale Akio mostra ai duellanti il Confine del Mondo. Nel film, invece, Utena stessa si trasforma in un'automobile.\nAltre considerazioni vanno fatte a proposito del ripetersi di alcune scene che possono essere viste, spesso con minuziosi cambiamenti, in ogni episodio. Ad esempio, l'ingresso di Utena nell'arena \u00e8 quasi sempre uguale in ogni arco temporale.\nAccoglienza.\nRetrospettivamente, la rivista \"Famits\u016b\" ha classificato Utena Tenj\u014d come la sedicesima eroina pi\u00f9 famosa degli anime degli anni '90.\nLiz Adler di CBR ha classificato Utena Tenj\u014d come la protagonista pi\u00f9 amata degli \"sh\u014djo\"."}
{"id": "669907", "revid": "148107", "url": "https://it.wikipedia.org/wiki?curid=669907", "title": "Energia interna", "text": "L'energia interna \u00e8 l'energia posseduta da un sistema a livello microscopico, cio\u00e8 l'energia posseduta dalle entit\u00e0 molecolari di cui \u00e8 composto il sistema, escludendo i contributi \"macroscopici\", in particolare l'energia cinetica e potenziale del sistema visto nella sua interezza.\nEssa tiene conto dei seguenti contributi:\nTale forma di energia \u00e8 una funzione di stato, cio\u00e8 le sue variazioni dipendono solo dallo stato iniziale e finale della trasformazione termodinamica e non dal particolare percorso seguito per arrivare dallo stato iniziale allo stato finale.\nL'energia interna esprime inoltre la quantit\u00e0 di energia libera di un sistema termodinamico in una trasformazione isocora e isoentropica (rispettivamente a volume ed entropia costanti).\nNel sistema internazionale viene misurata in joule.\nDefinizione matematica.\nL'energia interna di un sistema \u00e8 definita come la sua energia totale, ad esclusione dell'energia cinetica del sistema considerato nel suo insieme e dell'energia potenziale derivante dall'interazione con forze esterne. L'energia interna \u00e8 quindi la somma dell'energia cinetica formula_1 e potenziale formula_2 delle singole componenti, ad esempio particelle e molecole, di un sistema o corpo:\nL'energia interna \u00e8 una funzione di stato e in generale dipende da tutte le variabili di stato del sistema. La variazione di energia interna \u00e8 stabilita dal primo principio della termodinamica\nL'energia interna \u00e8 una grandezza estensiva. Pu\u00f2 diventare grandezza intensiva, rispetto alla massa formula_5, come:\ne rispetto alla quantit\u00e0 di sostanza \"n\" come:\nle quantit\u00e0 formula_8 e formula_9 si chiamano rispettivamente \"energia interna massica\" ed \"energia interna molare\".\nIn generale, le grandezze molari e ponderali si chiamano \"grandezze specifiche\", e spesso vengono indicate con la lettera minuscola della grandezza totale.\nTrasformazione reversibile.\nPer una trasformazione reversibile con esclusivamente lavoro di volume l'energia interna \u00e8 invece per i sistemi non reagenti una funzione di stato di due variabili: l'entropia formula_10 e il volume formula_11, cui si aggiungono tutte le quantit\u00e0 di sostanza per sistemi reagenti. Ci\u00f2 viene infatti esplicitato dal primo principio: \novvero in termini intensivi massicci:"}
{"id": "669916", "revid": "228587", "url": "https://it.wikipedia.org/wiki?curid=669916", "title": "Stadio Alberto Pinto", "text": "Lo stadio Alberto Pinto \u00e8 un impianto sportivo di Caserta ed \u00e8 situato nella zona orientale della citt\u00e0.\nDi propriet\u00e0 del Comune di Caserta, viene essenzialmente utilizzato per le partite di calcio casalinghe della Casertana, per l'atletica leggera e per concerti di musica leggera.\nHa una capienza di spettatori di 12.000 posti a sedere, tuttavia attualmente lo stadio \u00e8 omologato per una capienza di posti, disposti su 4 settori: tribuna centrale coperta e laterale scoperta, distinti frontali scoperti, curva nord. La curva sud \u00e8 stata abbattuta nel corso dei lavori di ristrutturazione per le Universiadi del 2019. Nell'autunno del 2020 viene realizzato il nuovo prato in erba sintetica.\nStoria.\nNel 1908 a Caserta venne costruito il primo stadio che all'inizio si present\u00f2 in maniera particolare, poich\u00e9 gli incontri di calcio venivano disputati sul verde prato della reggia vanvitelliana.\nLa prima gara vide impegnata la Robur Casertana contro una formazione napoletana, su un campo di gioco insufficiente ad accogliere i sempre pi\u00f9 numerosi tifosi rossobl\u00f9.\nSi decise cos\u00ec di trasferire il campo in piazza d'Armi, l'attuale area ex Macrico alle spalle del monumento ai caduti.\nNel 1936 venne inaugurato l'attuale stadio di calcio alla presenza delle massime autorit\u00e0.\nOriginariamente era un impianto ultramoderno dotato di una tribuna coperta in cemento armato capace di contenere circa 1500 spettatori, sprovvisto per\u00f2, rispetto ad oggi, della pista d'atletica, delle curve e del settore dei Distinti. Al loro posto vi erano i settori \"prato\" frequentati per lo pi\u00f9 da giovani.\nAll'inizio degli anni cinquanta lo stadio fu completato con la realizzazione delle curve, e del settore Distinti, unitamente alla pista d'atletica.\nLo stadio venne intitolato alla memoria del capitano di finanza Alberto Pinto, anche ex calciatore della Casertana.\nUn'altra sostanziale modifica arriv\u00f2 alla fine degli anni ottanta, con l'eliminazione delle vecchie reti ferrate che delimitavano gli spalti. Al loro posto furono montate eleganti e spesse vetrate, per consentire una piena visione del terreno di gioco anche agli spettatori che occupavano gli ultimi gradini dell'impianto casertano.\nCon la promozione in Serie B della Casertana nell'anno 1990/91, lo stadio assunse un nuovo aspetto con la demolizione della storica tribuna. Al suo posto una nuova struttura provvista di oltre 4.000 poltroncine e numerosi box per la stampa; per l'occasione la capienza dello stadio venne portata a 12.000 posti circa.\nIl 27 novembre 2010 si tenne una partita amichevole tra la Nazionale Calcio TV e una selezione locale denominata \"La citt\u00e0 per la citt\u00e0\".\nNel 2011 vennero ristrutturati la tribuna e il settore distinti, ove vengono inserite nuove sedute, e venne rimessa a nuovo anche la pista di atletica.\nIl 4 aprile 2015 la sala stampa interna all'impianto venne intitolata a Mario Iannotta, storica firma del giornalismo sportivo casertano.\nNel 2019 lo stadio ha ospitato alcune partite dei tornei di calcio maschile e femminile della XXX Universiade.\nIl nuovo stadio Pinto.\nIl 12 dicembre 2019 viene presentato, davanti a pi\u00f9 di 4.000 tifosi, il progetto per il nuovo stadio Pinto che prevederebbe l'integrale demolizione e ricostruzione della struttura: dovrebbe essere realizzato uno stadio a pianta rettangolare interamente coperto, rimossa la pista d'atletica e costruiti locali atti ad ospitare un ristorante, una palestra, un baby parking e una foresteria all'interno della tribuna principale. Sono previsti 12.000 posti a sedere nella fase iniziale, ampliabili fino a 16.000 nella fase finale. Lo stadio resterebbe di propriet\u00e0 del Comune ma la gestione verrebbe affidata esclusivamente alla Casertana."}
{"id": "669917", "revid": "767487", "url": "https://it.wikipedia.org/wiki?curid=669917", "title": "Er pi\u00f9 - Storia d'amore e di coltello (film)", "text": "Er pi\u00f9 - Storia d'amore e di coltello \u00e8 un film del 1971 diretto da Sergio Corbucci.\nIl film si ispira alla figura di Romeo Ottaviani, detto er Tin\u00e8a, un famoso bullo romano, Er pi\u00f9 de Trastevere.\nTrama.\nRoma 1900. Il pescivendolo Nino Patroni, detto \"Er Pi\u00f9 de Borgo\", ha appena scontato una breve condanna per violenza. \u00c8 un capo rione, la personalit\u00e0 di rispetto che spadroneggia imponendo un ordine e una legge alternativi a quelli dello Stato. Augustarello del quartiere di San Giovanni rivaleggia spavaldamente Nino, pretendendo addirittura la mano della bellissima fidanzata Rosa Turbine. I due hanno l'ennesima lite presso un'osteria che rischia di degenerare in un accoltellamento, impedito dal tempestivo intervento della ragazza. Un maresciallo del Corpo delle Guardie di Citt\u00e0, un bonario piemontese, per poter sorvegliare i due, si affida a \"Er Cinese\", un rigattiere, usuraio e confidente malvisto nel rione.\nAugustarello continua ad insidiare Rosa Turbine, e Nino, informato dal Cinese, malmena il rivale, provocando la ritorsione da parte dei fratelli di Augustarello, che in assenza irrompono nel negozio di Nino mettendolo a soqquadro. Il Maresciallo accorso incolpa i vandali elevando loro una consistente ammenda ma Nino interviene per coprirli affinch\u00e9 la questione tra \"uomini d'onore\" resti privata, offrendosi addirittura di riconciliarsi. Rosa Turbine invece \u00e8 preoccupata e decide di chiedere al \"cinese\" di informare la polizia della sfida, ma il Cinese le chiede una ricompensa e le fa delle proposte che Rosa non pu\u00f2 accettare, cos\u00ec si rivolge a Nino che lo costringe ad una rapida e vergognosa fuga.\nRosa allora, stanca della diatriba e temendo per la vita di Nino, viene da lui rassicurata con la decisione della data delle nozze. Nino soprassiede con superiorit\u00e0 alle provocazioni di Augustarello, il quale infine viene umiliato nell'osteria nel celebre gioco della Passatella, venendo fatto \"ormo\", ovvero lasciato senza bere. \u00c8 l'ennesimo affronto per il rivale che degenera con l'accoltellamento di Nino ma nella fuga egli inciampa e si trafigge accidentalmente con la sua stessa lama morendo.\nRitenendolo responsabile della morte del fratello, Bartolo paga le cure perch\u00e9 Nino guarisca e lo possa affrontare in un duello all'ultimo sangue, richiesta accolta onde pararsi da ogni ignominia. Eludendo le suppliche e l'ultimatum di Rosa, egli si presenta nel luogo della disfida ma durante il combattimento, irrompe improvvisamente il maresciallo, informato dalla giovane, con l'intento di fare da paciere neutrale, essendosi appena dimesso dall'Arma e confermando a Bartolo l'estraneit\u00e0 del rivale.\nNino torna a Borgo umiliando pubblicamente \"Er Cinese\" per il mancato rispetto nei confronti di lei, per delle sue profferte sessuali, in cambio dell'indicazione sul luogo della contesa, ma questi si vendicher\u00e0 il giorno delle nozze, sparandogli all'uscita della chiesa.\nParodie.\n\"Storia di fifa e di coltello - Er seguito d'er pi\u00f9\", film del 1972 diretto dal regista Mario Amendola, \u00e8 un film che vede protagonisti la coppia comica Franco e Ciccio, sequel e parodia del lavoro con Celentano, mantenendone l'ambientazione e buona parte del cast di comprimari."}
{"id": "669956", "revid": "2111144", "url": "https://it.wikipedia.org/wiki?curid=669956", "title": "Biblioteca nazionale di Cosenza", "text": "La Biblioteca nazionale di Cosenza dipende dalla Direzione generale per i beni librari e gli istituti culturali del Ministero per i beni e le attivit\u00e0 culturali. Essa \u00e8 situata nel centro storico di Cosenza in piazzetta Antonio Toscano.\nStoria.\nLa Biblioteca Nazionale di Cosenza viene istituita il 9 novembre 1978 grazie al decreto del Ministro dei beni culturali Dario Antoniozzi di concerto con il ministro del Tesoro, ai sensi dell'art. 3 del D.P.R. 5.9. del 1967 n. 1501, quale sezione staccata della Biblioteca nazionale di Napoli. \nIl 1 dicembre 1978 il decreto viene registrato alla Corte dei Conti e il 17 settembre 1985 la Biblioteca Nazionale di Cosenza inizia la sua attivit\u00e0 nel palazzo del Seminario Arcivescovile, acquistato dal Ministero beni culturali con il fine di stabilirvi la sede della Biblioteca.\nIl primo direttore della struttura fu il dottor Giovanni Solimine, che attraverso il supporto del vicedirettore Elvira Graziani, individua e struttura il personale tecnico ed amministrativo e provvede ad organizzare l'acquisto dei primi fondi librari e le prime scaffalature.\nDal 1 marzo 1986 il dottor Mauro Giancaspro viene nominato direttore della Biblioteca fino al 4 dicembre 1991, giorno in cui viene attribuita piena autonomia all'ente. La Biblioteca Nazionale di Cosenza attraverso la registrazione alla Corte dei Conti viene inserita nell'elenco delle Biblioteche pubbliche statali con specializzazione a svolgere anche funzioni di biblioteca universitaria. Il Comune di Cosenza guidato da Giacomo Mancini, delibera nello stesso anno il comodato d'uso dello stabile adiacente all'ex seminario vescovile nel cuore della citt\u00e0 antica.\nL'8 agosto 1995 la dottoressa Elvira Graziani assume la guida della Biblioteca e la gestione delle fasi di ristrutturazione degli immobili, i cui lavori verranno consegnati nel 2005.\nSale.\nLa Sezione \u201cBraille\u201d ed \u201cHandicap\u201d della Biblioteca Nazionale di Cosenza \u00e8 formata da un settore comprendente testi trascodificati nella lettoscrittura \u201cbraille\u201d e da un settore formato da testi comuni a stampa (in nero).\nIl catalogo cartaceo \u00e8 suddiviso : Autore, soggetto, rari e di pregio. Nel catalogo cartaceo per Autore confluiscono anche le schede compilate dallo spoglio delle testate dei periodi posseduti dalla Biblioteca.\nIl catalogo on-line, oltre ad essere presente in SBN, \u00e8 consultabile attraverso OPAC, che fornisce direttamente le informazioni del posseduto della BNCS.\nLa Sala , con collegamento Internet, \u00e8 utilizzata per manifestazioni culturali, eventi, concerti e, oltre a disporre di un pianoforte a mezza coda, \u00e8 attrezzata con apparecchiature multimediali per videoconferenze; la capienza di pubblico \u00e8 di circa centocinquanta unit\u00e0.\nLa Sala, a scaffali aperti, ha una capienza di circa 30 posti a sedere. La distribuzione dei libri per lo studio e/o la lettura \u00e8 effettuata durante le undici ore di apertura al pubblico senza soluzione di continuit\u00e0\nLa sezione Multimediale della Biblioteca Nazionale di Cosenza, fornisce servizi di navigazione internet, consultazione di cd-rom, floppy disk, videocassette, Dvd e altro materiale multimediale tra cui una postazione per la lettura e la stampa da microfilm. \u00c8 disponibile il servizio di videoscrittura e offre l\u2019assistenza di personale qualificato.\nI ruderi che costituiscono oggi il soggetto principale delle sale archeologiche della Biblioteca Nazionale di Cosenza sono venuti alla luce, in modo casuale, in occasione degli scavi relativi alla ristrutturazione e restauro dello stabile che costituisce il nucleo principale della Biblioteca.\nLa Sezione Musica della Biblioteca Nazionale di Cosenza, che attualmente ha una consistenza libraria di oltre 15.000 volumi e 5.000 supporti audio (CD, dischi vinilici e audiocassette), \u00e8 stata creata e fortemente incrementata per dare un valido supporto alle strutture musicali scolastiche della Provincia con particolare attenzione al Conservatorio di Musica, al DAMS dell\u2019Universit\u00e0 della Calabria e agli Istituti Musicali.\nSala Periodici \"Gallina\"\nNella sala Periodici \"Gallina\" si trovano sia il fondo Gallina e sia il fondo Periodici.\nIl fondo Gallina \u00e8 stato donato dal professore Francesco Gallina nel 2005 , consta di circa 207 testate di periodici nazionali degli anni 1900-2000 con la presenza di qualche esemplare del 1800 di notevole interesse storico-artistico-politico.\nLa sala dispone di n. 12 posti a sedere e di una postazione multimediale per la consultazione on line dei documenti pi\u00f9 delicati.\nLa sede.\nAdiacente al seminario vescovile post-tridentino di Cosenza, ormai insufficiente alle necessit\u00e0 del clero, il nuovo edificio fu costruito a partire dal 1882 su ordine del vescovo di Cosenza, Camillo Sorgente, che commission\u00f2 la costruzione di un nuovo imponente edificio adiacente a quello antico. L'opera fu ideata e realizzata dal canonico Raffaele Parise, parroco del duomo di Cosenza e rettore dell'Istituto, che per tale opera impegn\u00f2 tutto il suo patrimonio familiare. I lavori si conclusero nel 1905, svelando alla citt\u00e0 un nuovo seminario vescovile, che comprendeva nuovo e vecchio edificio, perfettamente integrati e comunicanti tra loro sia all'interno che all'esterno.\nDurante la seconda guerra mondiale, dopo un massiccio bombardamento della citt\u00e0, la parte antica, risalente al XVI secolo, venne totalmente rasa al suolo. Questo terribile avvenimento segn\u00f2 la distruzione dell'antico seminario vescovile, mentre il nuovo seminario riusc\u00ec a superare l'avvenimento praticamente indenne; comunque la diocesi non fu in grado pi\u00f9 ad accollare le spese di ristrutturazione e di mantenimento, anche a causa dei problemi economici del dopoguerra e decise di vendere la struttura che trov\u00f2 come acquirente il Ministero per i beni e le attivit\u00e0 culturali, che si avvalse del diritto di prelazione, rammodernandolo e ristrutturandolo. Nel 1985, a fine lavori, l'edificio venne adibito a biblioteca nazionale.\nPresenze archeologiche.\nGli scavi voluti della Soprintendenza archeologica della Calabria in collaborazione con la Soprintendenza della Calabria e la Direzione della Biblioteca Nazionale, hanno evidenziato sotto i basamenti dell'ex edificio vescovile, distribuiti in maniera omogenea su tutto il sito, resti della metropolis dei Bruzi (o Bretti) risalenti al IV secolo a.C.. In base alla documentazione archeologica recuperata si evince che l'abitato della \"metropolis\" (centro politico commerciale) dei Bruzi a partire almeno dalla met\u00e0 del IV sec. a.C. secondo la testimonianza dello storico Strabone, si estendeva sul pendio dell'attuale centro storico che dal colle Pancrazio si espande verso la sponda sinistra del fiume Crati.\nIl primo intervento di scavo nel Palazzo Pompeo Sersale in Corso Telesio venne effettuato nel 1984 dalla Soprintendenza Archeologica, a cui fece seguito nel 1988 la fase dei lavori nel sotterraneo dell'ala sud-est dell'ex Seminario arcivescovile nella quale vennero alla luce a circa 4 metri di profondit\u00e0 alcune strutture murarie che testimoniano almeno tre fasi di occupazione del sito.\nAgli inizi del 1990 vennero fatte nuove importanti scoperte nell'ala nord e nell'ala sud-ovest del sito in seguito ad alcuni lavori di consolidamento dell'ex Seminario; in particolare il vano 11 evidenzi\u00f2 le macerie di un grosso muro in ciottoli che coprono in maniera parziale lo scheletro di un bovino adulto, rimasto ucciso dal crollo.\nParticolarmente importanti e significativi i resti dello zoccolo in doppio parametro di ciottoli di un grande edificio ellenistico caratterizzato a ovest da un corridoio che proseguiva con un portico sorretto da alcune colonne di legno inserite in apposite buche rinvenute nel cortile lato via Cafarone. \nLe sale della biblioteca che custodiscono le emergenze archeologiche sono state restaurate in base ai progetti redatti dall'arch. Roberto Gallo e dall'ing. Vincenzo Divoto.\nNella piazza adiacente (\"Piazzetta Toscano\"), sono stati rinvenuti resti di antiche abitazioni romane."}
{"id": "669962", "revid": "1543377", "url": "https://it.wikipedia.org/wiki?curid=669962", "title": "Gilbert Achcar", "text": "\u00c8 professore (ma\u00eetre de conf\u00e9rences) di politica e relazioni internazionali all' e ricercatore associato al Centre Marc Bloch di Berlino, autore di saggi e attivista socialista.\nBiografia.\nAchcar, nato e cresciuto in Libano, vive in Francia dal 1983. \u00c8 collaboratore di diverse riviste politiche, tra cui \"Le Monde Diplomatique\", \"Monthly Review\", \"ZNet\" e \"International Viewpoint\". Politicamente vicino alla Quarta Internazionale, in particolare alla sezione francese, la Ligue Communiste Revolutionnaire, in seguito agli attentati terroristici dell'11 settembre 2001 ha riscosso una certa popolarit\u00e0 come commentatore politico, in particolar modo tra la sinistra non-francofona. Discreto successo ha avuto il saggio \"Le choc des barbaries\" (2002), tradotto in dieci lingue.\nIn occasione delle elezioni politiche italiane del 2008 ha sottoscritto, assieme ad altri grandi nomi della cultura e della politica internazionale (Noam Chomsky, Richard Stallman, Howard Zinn, Michel Onfray, Ken Loach, Daniel Bensa\u00efd ed altri) un appello promosso da Sinistra Critica."}
{"id": "669976", "revid": "125691970", "url": "https://it.wikipedia.org/wiki?curid=669976", "title": "Hockey Club Varese", "text": "LHockey Club Varese (il cui nome completo \u00e8 \"Cooperativa Sportiva Dilettantistica Hockey Club Varese 1977\") \u00e8 la squadra di hockey su ghiaccio della citt\u00e0 di Varese. \u00c8 stata fondata nel 1977 come Associazione Sportiva Mastini Varese Hockey, esperienza poi terminata nel giugno 2005. La squadra fu poi rifondata due mesi pi\u00f9 tardi con il nuovo nome \"Associazione Sportiva Dilettantistica Hockey Club Varese\". Nel 2016 \u00e8 stata rifondata con il nome attuale, diventando la prima cooperativa sportiva dilettantistica d'Italia.\nStoria.\nDieci anni dopo la fondazione, nel 1987 i Mastini furono in grado di riportare in Lombardia lo scudetto, a 27 anni di distanza da quello vinto dal Diavoli Hockey Club Milano nel 1960, bissandolo poi due anni dopo.\nNel 1996 ha vinto la Federation Cup, ad oggi l'unico trofeo continentale organizzato dalla federazione internazionale vinto da una squadra italiana.\nNella seconda met\u00e0 degli anni novanta cominci\u00f2 un lungo periodo di crisi che port\u00f2 pi\u00f9 volte i bosini ad autoescludersi dai campionati maggiori per motivi finanziari. Nel 2003-04 ci fu il ritorno in massima serie, mantenuta poi anche nella stagione successiva, al termine della quale, tuttavia, la societ\u00e0 dichiar\u00f2 il fallimento.\nNell'agosto dello stesso anno la squadra fu rifondata col nome attuale, ereditando dalla vecchia societ\u00e0 le attivit\u00e0 giovanili, i colori sociali ed il simbolo (che varia dal precedente solo per la sparizione della scritta).\nPer le prime due stagioni l'attivit\u00e0 fu esclusivamente giovanile. Nella stagione 2007/08 i \"Mastini\" si iscrissero alla Serie C Under 26, diventando anche il \"farm team\" dell'Hockey Club Junior Milano Vipers.\nPer la stagione 2008/09 i Mastini sono tornati tra i professionisti in serie A2., diventano anche \"farm team\" dello Sport Ghiaccio Pontebba. Vista la difficile situazione finanziaria la societ\u00e0 ha deciso di non iscrivere la prima squadra alla Serie A2 2009-10, continuando solo l'attivit\u00e0 giovanile.\nPer la stagione 2011/12 i Mastini sono tornati nel campionato senior in serie C., diventano anche \"farm team\" del Hockey Milano Rossoblu. Viene eliminata ai quarti di finale dei playoff dal HC Val Venosta.\nNella stagione 2012/13 si qualifica ai play-off in 4\u00aa posizione dopo la regular season, ma viene eliminata in semifinale dei playoff dall'ASC Auer Ora Hockey.\nNella stagione 2013/14 la squadra disputa la nuova serie B, la ex serie C. In questa stagione il Varese si qualifica ai play-off dopo aver concluso la regular season al 5\u00ba posto. Nei play-off la squadra viene eliminata ai quarti di finale dall'Adige Trento, che sar\u00e0 poi eliminato dai futuri campioni dell'Alleghe.\nLa stagione 2014/15 vede partecipare il Varese ancora alla Serie B, che da questa stagione \u00e8 il secondo livello del campionato italiano. Ad inizio campionato viene meno il contratto di farm-team con il Milano Rossoblu, che sceglie invece il Chiavenna. l'HC Varese diventa invece farm team dei bulldogs dell'Hockey Club Valpellice.\nPer quanto riguarda il settore giovanile \u00e8 presente una squadra under 9 e una under 12, che partecipano annualmente al torneo internazionale che si tiene nella citt\u00e0, oltre a vari tornei e partite amichevoli, una squadra under 14, e una under 16, che partecipa al campionato italiano riservato a questa et\u00e0 insieme all'under 16 dell'Associazione Hockey Como.\nNel 2017 il Varese Killer Bees si associa con i Mastini per creare una nuova compagine denominata \"Bandits Varese Ice Hockey Team\". Questa decisione fu scaturita dalle nuove norme imposte dalla FISG che impediva i Killer Bees di competere nella lega svizzera.\nNel 2018 la societ\u00e0 ritrova il suo simbolo feticcio e torna a nominarsi \"Mastini\".\nRecord di giocatori.\n\u2020:\"statistiche inesatte per mancanza informazioni\"\nPersonaggi famosi.\nLista giocatori\nInno ufficiale.\nNel 2016 la societ\u00e0 ha adottato ufficialmente come inno il brano \"Mastini noi\", scritto ad hoc da Paolo Franchini e musicato da Luca Fraula e Alex Gasparotto. Il brano \u00e8 cantato da Alessio R. Bigatton ed \u00e8 edito da \"Sonitus\"."}
{"id": "670001", "revid": "599013", "url": "https://it.wikipedia.org/wiki?curid=670001", "title": "Smd", "text": ""}
{"id": "670002", "revid": "599013", "url": "https://it.wikipedia.org/wiki?curid=670002", "title": "Smt", "text": "SMT pu\u00f2 riferirsi a:"}
{"id": "670007", "revid": "124493532", "url": "https://it.wikipedia.org/wiki?curid=670007", "title": "Surface mount technology", "text": "La tecnologia a montaggio superficiale (in lingua inglese surface mount technology, in acronimo SMT) \u00e8 una tecnica utilizzata in elettronica per l'assemblaggio di un circuito stampato prevedente l'applicazione dei componenti elettronici sulla sua superficie senza la necessit\u00e0 di praticare dei fori come invece richiesto nella tecnica classica, detta Pin Through Hole (PTH).\nI componenti costruiti secondo le specifiche SMT sono definiti surface mounting device, in sigla SMD.\nCaratteristiche.\nLa soluzione SMT offre diversi vantaggi:\nLa possibilit\u00e0 di montare componenti su entrambe le facce non esclude la possibilit\u00e0 di realizzare schede assemblate sia con la tecnologia SMT sia con quella PTH. In tal caso, il processo per la loro lavorazione si suddivide in due fasi distinte: \u00e8 possibile sia saldare i componenti montati sulla stessa faccia della scheda, sia soltanto incollarli (attraverso un processo di polimerizzazione di colle), per poi saldarli attraverso una macchina denominata saldatrice ad onda, che in un unico passaggio salda sia i componenti SMD che PTH.\nUn esempio di questa soluzione \u00e8 il package TQFP, che sfrutta tutti questi vantaggi.\nStoria.\nLa tecnologia SMD \u00e8 stata sviluppata negli anni sessanta e si \u00e8 diffusa alla fine degli anni ottanta, grazie anche al lavoro pionieristico svolto all'IBM.\nI componenti sono stati dotati di piccoli terminali (o estremit\u00e0) metalliche per saldarli direttamente al circuito stampato. Sul circuito stampato viene prima depositata una pasta saldante nei punti dove verranno appoggiati i terminali dei componenti SMD, quindi i componenti vengono montati tramite macchinari Pick and Place, ed infine il tutto viene passato in un forno ventilato avente un preciso profilo termico, con delle fasi prestabilite secondo dei parametri temperatura-tempo\nSigle Comuni.\nDiverse sigle identificano i componenti, le tecniche e le attrezzature utilizzate:\nPackages (Formato).\nI componenti a montaggio superficiale sono generalmente pi\u00f9 piccoli delle loro controparti con reofori e sono progettati per essere gestiti da macchine piuttosto che da esseri umani. L'industria elettronica ha standardizzato forme e dimensioni del package (i componenti a fori passante rispondono lo standard JEDEC).\nI codici indicati nella tabella seguente in genere indicano la lunghezza e la larghezza dei componenti in decimi di millimetri o centesimi di pollice. Ad esempio, un componente metrico 2520 \u00e8 2,5 mm per 2,0 mm che corrisponde approssimativamente a 0,10 pollici per 0,08 pollici (quindi, la dimensione imperiale \u00e8 1008). Si verificano eccezioni per l'imperiale nelle due dimensioni passive rettangolari pi\u00f9 piccole. I codici metrici rappresentano ancora le dimensioni in mm, anche se i codici delle dimensioni imperiali non sono pi\u00f9 allineati. Problematicamente, alcuni produttori stanno sviluppando componenti metrici 0201 con dimensioni di 0,25 mm \u00d7 0,125 mm (0,0098 pollici \u00d7 0,0049 pollici), ma il nome imperiale 01005 \u00e8 gi\u00e0 in uso per 0,4 mm \u00d7 0,2 mm (0,0157 pollici \u00d7 0,0079 pollici). Queste dimensioni sempre pi\u00f9 piccole, in particolare 0201 e 01005, possono talvolta rappresentare una sfida dal punto di vista della fattibilit\u00e0 o dell'affidabilit\u00e0.\nPackage a 2 terminazioni.\nComponenti passivi rettangolari.\nPrincipalmente resistori e condensatori.\nMELF (Metal electrode leadless face).\nPrincipalmente resistori e diodi; componenti in cartuccia di vetro, le dimensioni non corrispondono a quelle dei riferimenti rettangolari per codici identici.\nDO-214.\nCOmunemente usato per diodi rettificatori, Schottky, ecc. "}
{"id": "670008", "revid": "6392", "url": "https://it.wikipedia.org/wiki?curid=670008", "title": "Surface mounting device", "text": ""}
{"id": "670012", "revid": "289247", "url": "https://it.wikipedia.org/wiki?curid=670012", "title": "Co-principe di Andorra", "text": ""}
{"id": "670017", "revid": "1543377", "url": "https://it.wikipedia.org/wiki?curid=670017", "title": "Welcome marketing", "text": "Il welcome marketing \u00e8 una tecnica di accoglienza, rispetto, servizio, valorizzazione e responsabilizzazione dei migranti, nell'offrire loro opportunit\u00e0 di soddisfazione dei bisogni che si manifestano nella fase di accoglienza e di insediamento del processo d'integrazione nella societ\u00e0 di accoglienza.\nIl welcome marketing \u00e8 per sua natura finalizzato a consentire ai migranti l'accesso a offerte universalistiche e sensibili alle differenti identit\u00e0.\nPrecursore e pioniere in Italia del nuovo modello di \"welcome marketing\" \u00e8 l'imprenditore Francesco Costa, fondatore di ISI Holding e del progetto editoriale Stranieri in Italia. Per il mercato internazionale, fonda nel 2006 My Own Media network editoriale multietnico con sede a Londra e nel 2010, con la testata \"The Afro News\", vince il the Best Community Newspaper Award al 2nd Black Entertainment, Film, Fashion, Television and Arts (BEFFTA) Awards.\nTra i progetti di maggior successo di \"welcome marketing\", \"Metropoli\" - il giornale dell'Italia Multietnica de \"La Repubblica\" e \"Il Passaporto\", testata del Gruppo Espresso dichiaratamente rivolta al mondo dell'immigrazione. Il \"welcome marketing\" trova ben presto mercato in Italia nel settore dei media."}
{"id": "670018", "revid": "834", "url": "https://it.wikipedia.org/wiki?curid=670018", "title": "Baden-Wuerttemberg", "text": ""}
{"id": "670020", "revid": "767487", "url": "https://it.wikipedia.org/wiki?curid=670020", "title": "Indosuchus raptorius", "text": "L'indosuco (Indosuchus raptorius) era un dinosauro carnivoro appartenente agli abelisauri, vissuto nel Cretaceo superiore (Maastrichtiano, circa 70 milioni di anni fa) in India. \nDescrizione.\nQuesto dinosauro \u00e8 poco conosciuto, ed \u00e8 noto solo per alcune parti di cranio, sufficienti comunque a mostrare un predatore dalla struttura robusta. Le dimensioni dovevano aggirarsi sui sei - sette metri di lunghezza. Il cranio possedeva rilievi rugosi nella zona superiore, che probabilmente sorreggevano una bassa cresta appiattita.\nClassificazione.\nIndosuchus venne denominato nel 1932 da Fredrich von Huene e descritto dallo stesso Huene e da Charles Alfred Matley l'anno seguente. I resti fossili provengono dalla zona di Jabalpur (Madhya Pradesh, India centrale) nella formazione Lameta. \nDapprima i resti di questo dinosauro vennero scambiati per quelli di un allosauride, poi nel 1964 Alick Walker attribu\u00ec i fossili a un rappresentante primitivo dei tirannosauridi. Solo successivamente, con la scoperta negli anni '80 di alcuni grandi carnivori sudamericani, si riusc\u00ec a stabilire la vera natura dell'animale: \"Indosuchus\" era un rappresentante di una linea di predatori, gli abelisauridi, evolutisi per molti milioni di anni in isolamento nei continenti meridionali (l'India, nel Cretaceo, era ancora unita a Madagascar e Sudamerica). In particolare, analogie sono state proposte con la specie \"Abelisaurus comahuensis\". Un altro abelisauro di grandi dimensioni e conosciuto per parti di cranio, sempre descritto da Huene, \u00e8 \"Indosaurus\". La successiva scoperta di un altro abelisauro indiano (\"Rajasaurus\") potrebbe portare a una riclassificazione degli abelisauri indiani. La frammentariet\u00e0 dei fossili di \"Indosaurus\" e \"Indosuchus\", tuttavia, ha indotto pi\u00f9 di un paleontologo a considerare questi generi come \"nomina dubia\"."}
{"id": "670030", "revid": "1005847", "url": "https://it.wikipedia.org/wiki?curid=670030", "title": "Portrush", "text": "Portrush (\"Port Rois\" in gaelico irlandese, che significa \"porto del promontorio\") \u00e8 una cittadina costiera dell'Irlanda del Nord. \u00c8 situata nella propaggine settentrionale dell'Antrim nel Distretto di Coleraine. Importante porto, \u00e8 abbastanza apprezzata nella nazione per la sua vita notturna.\nLa parte principale della vecchia citt\u00e0, che comprende la stazione ferroviaria, gran parte degli alberghi, ristoranti e bar, \u00e8 costruita su una penisola lunga pi\u00f9 di un chilometri che s'inoltra verso nord-nordest nell'Oceano, Ramore Head. Nel censimento del 2001 aveva una popolazione di 6.372 abitanti. Nella bassa stagione, Portrush diviene una citt\u00e0 dormitorio per il vicino campus dell'University of Ulster a Coleraine. Come meta turistica, \u00e8 molto apprezzata per i suoi paesaggi costieri molto suggestivi, le sue spiagge e i suoi impianti di golf."}
{"id": "670035", "revid": "282579", "url": "https://it.wikipedia.org/wiki?curid=670035", "title": "SETAF", "text": ""}
{"id": "670038", "revid": "125254758", "url": "https://it.wikipedia.org/wiki?curid=670038", "title": "United States Army Africa", "text": "LUnited States Army Africa (USARAF), ex Southern European Task Force (SETAF), \u00e8 la componente dell'esercito statunitense posta alle dipendenze dell'United States Africa Command. Ha la sua sede a Vicenza, presso la Caserma Ederle.\nStoria.\nL'accordo di cooperazione.\nNel 1951, gli Stati Uniti d'America e l'Italia firmarono un primo accordo di cooperazione militare: gli Stati Uniti avrebbero rimesso in sesto il sistema di comunicazione militare in tutta Italia in cambio di circa 1.000 ettari di terreni per una base militare tra Livorno e Pisa e di operare militarmente, con proprie truppe, in Italia.\nIl 15 novembre 1952 quei terreni divennero la Base Militare Statunitense di Camp \u201cDarby\u201d, che prese il nome di Brigadiere Generale William Orlando Darby, creatore del corpo dei Rangers, ucciso in azione nel sulle rive del Lago di Garda a Torbole (TN) il 30 aprile 1945.\nNel 1955 a seguito della firma del Trattato di Pace tra gli Stati Uniti d'America e l'Austria, che si era dichiarata neutrale, tutte le truppe d\u2019occupazione statunitensi dovettero lasciare il paese, che furono ridislocate, compresi i mezzi e le attrezzature, in Italia presso Camp \u201cDarby\u201d.\nIl Southern European Task Force.\nPer ridurre il pericolo in questo settore, gli Stati Uniti d'America decisero di istituire una specifica forza militare, ed il 2 ottobre 1955 fu creata la S.E.TA.F. (Us Army Southern European Task Force).\nIl 25 ottobre 1955 la prima sede della S.E.TA.F. fu stabilita a Camp \u201cDarby\u201d a Livorno, ma la maggior parte della truppa fu stanziata a Vicenza.\nPoco dopo la sua creazione la S.E.TA.F. spost\u00f2 la propria sede a Verona.\nUn 2\u00b0 Accordo fu firmato tra gli Stati Uniti d'America e l'Italia e port\u00f2 ad un aumento delle truppe statunitensi dislocate in Italia fino a circa 10.000 militari.\nL'accordo del 1959.\nNel 1959, in seguito alla visita a Roma del Presidente statunitense Dwight D. Eisenhower, fu firmato un 3\u00b0 Accordo che port\u00f2 a significativi cambiamenti in seno alla S.E.TA.F.:\nCome risultato di questo 3\u00b0 Accordo, il 69th Eng.Co. \u2013 Engineers Company, equipaggiata con ADOM (Atomic Demolition Munitions) ed una Compagnia di artiglieria, equipaggiata con Missili Nucleari Tattici \u201cMGM-29 Sergeant\u201d, furono spostati nella Caserma \u201cM.O.V.M. Ten. Ugo Passalacqua\u201d a Verona.\nIl 20 ottobre 1963, sotto il comando del Tenente Colonnello Ronald L. Little, il 2nd Field Artillery Battalion del 30th Field Artillery Group, armato con Missili Nucleari Tattici \u201cMGM-29 Sergeant\u201d, fu attivato nella Caserma \u201cCarlo Ederle\u201d a Vicenza, esso era cos\u00ec strutturato:\nNel 1964 alla S.E.TA.F., che aveva lo scopo di \"provvedere alla consulenza ed assistenza dell\u2019artiglieria italiana da campo e delle unit\u00e0 di difesa aerea\", fu assegnato il 559th U.S.A.A.G. \u2013 United States Army Artillery Group, dal quale dipendevano:\nNel 1965 la sede della S.E.TA.F. fu definitivamente spostata nella Caserma \u201cCarlo Ederle\u201d a Vicenza.\nNel 1970 altri mutamenti si ebbero:\nNel 1972 i compiti del Comando S.E.TA.F. e l'area geografica di responsabilit\u00e0 aumentarono, quando il Comando S.E.TA.F. assunse sotto la propria responsabilit\u00e0 anche i Comandi di Artiglieria di stanza in Grecia (558th U.S.A.A.G.) ed in Turchia (528th U.S.A.A.G.), attivi dai primi anni 1960.\nNel 1973, con l'assegnazione del 1st A.B.C.T. - Airborne Battalion Combat Team del 509th P.I.R. - Parachute Infantry Regiment, la S.E.TA.F. ebbe il duplice compito di impiegare tale Reparto anche come componente della Allied Command Europe Mobile Force (Land) della N.A.T.O.; il 1st A.B.C.T. fu disattivato a met\u00e0 degli anni 1980 e sostituito dal 1st A.B.C.T. - Airborne Battalion Combat Team del 325th P.I.R. - Parachute Infantry Regiment della 82nd Airborne Division e cos\u00ec costituito:\nesso fu inquadrato nelle N.A.T.O. Allied Forces Mobile (Land), e fu un Reparto fondamentale nello scacchiere nord orientale italiano, durante la Guerra Fredda, per la sua immediata dispiegabilit\u00e0 su territorio come Raparto paracadutato.\nIl 15 dicembre 1975 il 2nd Field Artillery Battalion del 30th Field Artillery Group fu smobilitato.\nLa missione primaria della S.E.TA.F. durante gli anni 1980 fu la difesa dei valichi alpini orientali, in previsione di una invasione sovietica, ed il comando/controllo delle scorte di armamento nucleare ancora situato nel Nord Italia.\nFino al 1992, il Comando S.E.TA.F. fu considerato un Comando Logistico, pur avendo ai suoi ordini:\nIl Comando S.E.TA.F. successivamente fu designato come Comando d\u2019Appoggio e ancora dopo come Comando di Teatro, e responsabile per il ricevimento e la preparazione per il combattimento ed il movimento delle forze nella Regione Meridionale dell\u2019Europa in caso di conflitto.\nNell\u2019Aprile 1996 la 1st A.B.C.T. - Airborne Battalion Combat Team del 508th P.I.R. - Parachute Infantry Regiment fu dislocato a Vicenza ed \u00e8 stato ristrutturato tre volte.\nNel Giugno 2000 la brigata di fanteria viene ricostruita come 173\u00aa Brigata Aviotrasportata.\nUSARAF.\nNel 2008 il Southern European Task Force viene ridenominato U.S. Army Africa.\nInfatti il 3 dicembre 2008 a Roma, in Italia, con un annuncio ufficiale da parte degli Stati Uniti e del governo italiano dichiararono che il SETAF sarebbe diventato USARAF (U.S. Army Africa), e il 9 dicembre 2008, USARAF fu istituito come Comando di servizio di United States Africa Command (AFRICOM) il cui quartier generale \u00e8 in Germania.\nQuesto ha comportato la fine della componente aerea nella storia dell'unit\u00e0 e l'inizio del suo nuovo ruolo di componente terrestre di AFRICOM.\nPresso l'ex aeroporto di Vicenza \u00e8 stata inaugurata nel luglio 2013 la nuova base \"Del Din\"."}
{"id": "670039", "revid": "287204", "url": "https://it.wikipedia.org/wiki?curid=670039", "title": "3568 ASCII", "text": "3568 ASCII \u00e8 un asteroide della fascia principale. Scoperto nel 1936, presenta un'orbita caratterizzata da un semiasse maggiore pari a 3,1432399\u00a0UA e da un'eccentricit\u00e0 di 0,2415778, inclinata di 19,43313\u00b0 rispetto all'eclittica.\nL'asteroide \u00e8 dedicato all'omonimo sistema di codifica caratteri."}
{"id": "670044", "revid": "287204", "url": "https://it.wikipedia.org/wiki?curid=670044", "title": "Autobianchi A111", "text": "LAutobianchi A111 \u00e8 un'autovettura prodotta in due serie dalla casa automobilistica italiana Autobianchi tra il 1969 ed il 1972.\nIl contesto storico.\nDante Giacosa avrebbe voluto, per rimpiazzare la vetusta Fiat 1300, una moderna vettura di classe media dotata di trazione anteriore. I risultati della sperimentazione condotti, a partire dal 1964, con l'Autobianchi Primula erano stati, del resto, decisamente buoni, sia in termini di comportamento stradale che di sfruttamento dello spazio interno (grazie alla possibilit\u00e0 di collocare trasversalmente il motore e di evitare che l'albero di trasmissione attraversasse l'intero corpo vettura).\nCon queste intenzioni Giacosa avvi\u00f2 il progetto \"123\", ma l'ostracismo del management Fiat costrinse l'ufficio tecnico ad accantonare il progetto e a concentrarsi sulla pi\u00f9 tradizionale 124 a trazione posteriore.\nIl progetto \"123\", tuttavia, non venne buttato, ma serv\u00ec da base per lo sviluppo di una nuova berlina a trazione anteriore, da vendere con marchio Autobianchi come erede della \"Primula\".\nNel 1967 infatti, mentre procedevano gli studi per la realizzazione della futura A112, la direzione dell'Autobianchi riteneva di dover sostituire la \"Primula\" con una vettura a carrozzeria a tre volumi. Fu scelto dunque di recuperare il modello di stile eseguito per la \"123\" e di ritoccarlo per utilizzare anche componenti destinati ad altre vetture del gruppo.\nLa nascita.\nLa \"A111\" (nome commerciale della nuova berlina) aveva una meccanica con elementi al passo con i tempi (motore anteriore trasversale, sospensioni anteriori a ruote indipendenti, ammortizzatore di sterzo, impianto frenante sdoppiato, a dischi sulle quattro ruote, servofreno Bonaldi e correttore di frenata al retrotreno, ventola radiatore elettrica) ed elementi convenzionali (avantreno a triangoli oscillanti inferiori con molla a balestra trasversale, tipica soluzione Fiat dell'epoca (schematicamente risalente addirittura alla Topolino del '36), in funzione anche di barra stabilizzatrice, retrotreno ad assale rigido con molle a balestra e cambio a soli 4 rapporti anche se sincronizzati). Molto tradizionale la linea (una berlina a 3 volumi dalle forme decisamente squadrate), che mescolava elementi d'ispirazione \"124\" a soluzioni che anticipavano la 128 (a cui somigliava parecchio). Un occhio particolare (per l'epoca) alla sicurezza: carrozzeria a deformazione programmata, bordo sottoplancia imbottito, piantone sterzo ripiegabile in tre segmenti, attacchi per le cinture di sicurezza (anche posteriori).\nIl pianale era quello della Primula coup\u00e9 S con varie migliorie come, ad esempio, il servofreno e l'ammortizzatore di sterzo\nMolto curate erano le finiture interne con sedili in panno, skai o misti, skai con inserto centrale in panno, inserti in legno su plancia, pavimento rivestito in moquette e bracciolo ribaltabile per i sedili posteriori. Una nota di classe era data dalla presenza, in basso, vicino alla leva del cambio, di un portasigarette apribile e dei posacenere anche per i posti posteriori, posizionati sui braccioli delle porte nonch\u00e9 il gancio appendi borsa sul pannello della portiera destra, senza trascurare la luce d'ingombro rossa sui battenti delle portiere anteriori. Notevole per l'epoca e la categoria della vettura anche il fatto che, all'interno, nessun lamierato fu lasciato alla vista.\nLa \"A111\" era mossa da un 4 cilindri con albero a camme nel basamento di 1438 cm\u00b3 da 70 CV DIN (75 SAE), lo stesso della \"Fiat 124 Special\" ma alimentato da un carburatore doppio corpo parallelo Weber 32DFB, come gi\u00e0 sulla Primula coup\u00e9 S, grazie al quale aveva prestazioni brillanti e superiori alla berlina Fiat, accoppiato ad un cambio manuale a quattro marce sincronizzate per una velocit\u00e0 massima dichiarata di 155\u00a0km/h. Interessante anche la presenza della frizione, comandata idraulicamente , senza cuscinetto reggispinta e con pompa condotta integrata nella fusione della campana frizione, al fine di migliorare il comfort e ridurre l'ingombro del meccanismo di comando nel vano motore.\nEvoluzione.\nNel 1970 venne presentata la seconda serie con qualche lieve ritocco (gruppi ottici posteriori raddoppiati, eliminazione del profilo cromato dalla griglia d'aerazione sul cofano motore, varie migliorie agli interni tra cui l'estensione delle finiture in legno anche alle portiere, plancia ritoccata con lo spostamento del portaoggetti nel sottoplancia davanti al sedile del passeggero, volante della Fiat 125, leggero arretramento della leva di comando del cambio, spostamento della centralina fusibili dalla consolle centrale alla classica posizione Fiat a sinistra sotto la plancia, paraurti anteriori e posteriori senza rostri e con inserto in gomma); usc\u00ec improvvisamente di listino nel novembre 1972 (ma le immatricolazioni proseguirono fino all'anno successivo), senza essere sostituita da altri modelli con lo stesso marchio, allorch\u00e9 la Fiat decise di attribuire il ruolo di vettura di classe alla Lancia Beta. Ne furono costruiti poco meno di 58000 esemplari.\nOttima stradista su autostrada, dove poteva tenere agevolmente i 135/140\u00a0km/h, nonch\u00e9 sul misto, in montagna e sulla neve, grazie alla trazione anteriore, scont\u00f2 il ruolo di vettura troppo innovativa e non ebbe il meritato successo commerciale, per via della scarsa pubblicit\u00e0 che le fu data, del prezzo non troppo competitivo (un milione e settantamila lire nel 1970) e della concorrenza interna, prima della Fiat 124 (che aveva un prezzo inferiore), poi anche della Fiat 128. La sua meccanica venne utilizzata, con pochi adattamenti (motore depotenziato, scatola sterzo specifica e freni a tamburo) anche per il furgone Fiat 238."}
{"id": "670045", "revid": "44735", "url": "https://it.wikipedia.org/wiki?curid=670045", "title": "Pearl days", "text": ""}
{"id": "670047", "revid": "3871", "url": "https://it.wikipedia.org/wiki?curid=670047", "title": "Pipes and flowers", "text": ""}
{"id": "670050", "revid": "834", "url": "https://it.wikipedia.org/wiki?curid=670050", "title": "Coincidenze matematiche", "text": ""}
{"id": "670051", "revid": "2061338", "url": "https://it.wikipedia.org/wiki?curid=670051", "title": "Finissaggio", "text": "Il finissaggio o finitura di un tessuto comprende i trattamenti compiuti per migliorarne le caratteristiche. Si applica a pezze gi\u00e0 tessute e tolte dal telaio, a stoffe a maglia e jersey. Alcune operazioni alterano la struttura dei tessuti per apportare miglioramenti qualitativi, altre portano modifiche superficiali per renderne pi\u00f9 gradevole l'aspetto o adattarlo alle esigenze della moda.\nCi sono varie tipologie di trattamento, quelli \"nobilitanti\" cercano di far apparire di qualit\u00e0 superiore materiali che di qualit\u00e0 non sono, come l'ecopelle. Vengono effettuati da ditte specializzate con macchinari e tecnologie altamente sofisticate."}
{"id": "670053", "revid": "111977780", "url": "https://it.wikipedia.org/wiki?curid=670053", "title": "Euskal Bizikleta 2000", "text": "La Euskal Bizikleta 2000, trentunesima edizione della corsa, si svolse in cinque tappe dal 24 maggio al 28 maggio 2000, per un percorso totale di 775,9\u00a0km. Fu vinta dallo spagnolo Haimar Zubeldia che termin\u00f2 in 20h06'33\". La gara era classificata di categoria 2.1.\nSquadre e corridori partecipanti.\nLe 19 squadre partecipanti alla gara furono:"}
{"id": "670054", "revid": "15756", "url": "https://it.wikipedia.org/wiki?curid=670054", "title": "Peppi Paci", "text": "Biografia.\nSarto, con un'apprezzata sartoria nella piazza centrale di Canicatt\u00ec, in Palazzo Ferreri, fece parte di quel cenacolo che diede vita alla \"Secolare Accademia del Parnaso Canicattinese\", e ne divent\u00f2 il poeta cantore. Ma, come osserva Gaetano Augello, \"pur condividendo l'atteggiamento ironico e a volte irriverente tipico dei componenti del sodalizio, si distinse soprattutto per la genuinit\u00e0 dell'ispirazione poetica e per la capacita' di dar voce ai personaggi \"minori\" della sua citta'\" ( Gaetano Augello, \"La vicenda umana e artistica di Peppi Paci\", in \"Canicatti in 138 \"pillole\"\", Canicatti', 2018).\nNelle poesie di Peppipaci vi \u00e8 umorismo e satira al costume. Nei suoi versi, ritrae i tratti spirituali delle persone e certe biasimevoli situazioni sociali con tocchi di colore vivace, ma sempre atti a promuovere il riso.\nDi lui restano due raccolte poetiche, oltre che numerose liriche sparse. Dei suoi due libri di poesie l'uno ha per titolo \"Mascari di Paci\" e l'altro \"La scecca di patri Decu\".. \n\"Mascari di Paci\" ci offrono - dice Gaetano Augello - \"una visione disincantata dello svolgersi della vita quotidiana a Canicatti'\". Temi ricorrenti nelle sue liriche: \"le difficolt\u00e0 della vita quotidiana, la morte, la giustizia, l'alternarsi delle stagioni ed il succedersi di fatti lieti e tristi nella vita di ciascuno\". Tra le sue liriche pi\u00f9 belle ricordiamo: \"Predica di Quaresima\", \"Lu gran sbagliu\", \"Gnuranza\", \"Autru \u00e8 parlari di morti, autru muriri\", \"Lu varberi di li tempi antichi\", \"Genti a la banna dintra\". \nScrive ancora Gaetano Augello: \"Il gioco sottile di ironia che caratterizza la poesia di Peppi Paci raggiunge un momento di straordinaria efficacia in \"L'ochi di Palermu\". \u00c8 una poesia davvero deliziosa ove si descrive lo sguardo meravigliato ed estasiato di un \"paesano\" condotto dal padre nella citt\u00e0 mitica e finora lontana, Palermo, nel giorno in cui essa sfoggia il suo massimo sfarzo: il festino della patrona santa Rosalia. La gente passeggia indossando gli abiti migliori, le ragazze sfilano, forse anche in cerca di marito, con i visi \"appitturati\"\". \n \"Il ragazzo chiede trepidante: \"Papa', chi sunnu chissi?\". E, quasi a voler salvaguardare l'innocenza del figlio dai pericoli della citta', il padre risponde imbarazzato: \"Sunn'ochi... un ci badari...\". Il ragazzo \u00e8 perplesso ma non osa contrastare la spiegazione paterna. Tornera' successivamente in citta' per gli studi universitari. Il padre gli raccomandera' accortezza nel muoversi nei meandri della metropoli, di far sacrifici e soprattutto di studiare e dare notizie di se'. Ma, in seguito, una lettera avrebbe sconvolto il genitore: \"Bedda e' Palermu, o patri', cc'e' villi, cc'e' tiatri. e tanti nuvita'... Cc'e' cursi di cavaddi', cci sunnu festi e giochi', ma cchiu' di tuttu... l'ochi... mi piacinu... papa\"' (Gaetano Augello, \"ibidem\").\nCollegamenti esterni.\n Gaetano Augello, \"L'Accademia del Parnaso e la poesia di Peppi Paci\", Campobello di Licata, 2001."}
{"id": "670056", "revid": "287204", "url": "https://it.wikipedia.org/wiki?curid=670056", "title": "Rajasaurus narmadensis", "text": "Il rajasauro (Rajasaurus narmadensis) era un dinosauro carnivoro di grosse dimensioni vissuto nel Cretacico superiore (Maastrichtiano, circa 70 milioni di anni fa) in India.\nDescrizione.\nL'aspetto di questo animale era impressionante: il rajasauro \u00e8 uno dei dinosauri carnivori pi\u00f9 robusti mai rinvenuti. La testa era corta e profonda, fornita di una strana \"cresta - corno\" divisa in due, caratteristica simile ad altri animali affini, gli abelisauridi. Il rajasauro era lungo circa nove metri e alto tre, e doveva essere il massimo predatore del suo habitat. Le ossa dello scheletro indicano che la corporatura di questo dinosauro doveva essere davvero massiccia, e probabilmente non era un veloce corridore ma attaccava le sue prede con agguati rapidi e precisi, utilizzando la sua enorme mole per abbatterle.\nClassificazione.\nDescritto nel 2003 sulla base di resti piuttosto completi rinvenuti in India (Gujarat e Madhya Pradesh) negli anni '80, il rajasauro \u00e8 stato subito riconosciuto come un appartenente agli abelisauridi, un gruppo di dinosauri carnivori primitivi caratteristici dei continenti meridionali. In particolare, la forma del cranio sembrerebbe suggerire strette parentele con \"Majungatholus\" del Madagascar e con \"Carnotaurus\" dell'Argentina. Questi dinosauri, cos\u00ec simili tra loro eppure rinvenuti in posti cos\u00ec distanti, si evolsero quando ancora l'India, il Madagascar e il Sudamerica erano uniti, insieme all'Antartide, in ci\u00f2 che rimaneva dell'antico supercontinente Gondwana. Prima della scoperta di \"Rajasaurus\" erano stati rinvenuti in India altri resti frammentari attribuiti ad abelisauridi (ad esempio \"Indosaurus\" e \"Indosuchus\"); lo studio dei nuovi resti pi\u00f9 completi potrebbe far luce sulla tassonomia degli abelisauri del subcontinente indiano. Un altro abelisauro indiano di grandi dimensioni, rinvenuto negli stessi luoghi, \u00e8 lo snello \"Rahiolisaurus\"."}
{"id": "670058", "revid": "22356", "url": "https://it.wikipedia.org/wiki?curid=670058", "title": "Indosuchus", "text": ""}
{"id": "670060", "revid": "729019", "url": "https://it.wikipedia.org/wiki?curid=670060", "title": "Battaglia di Verneuil", "text": "La battaglia di Verneuil (qualche volta Vernuil) fu un episodio militare della Guerra dei cent'anni, che ebbe luogo il 17 agosto 1424 vicino a Verneuil, in Normandia e che si risolse in una schiacciante vittoria inglese.\nIl periodo nero.\nGli anni successivi al 1420 furono un periodo piuttosto deprimente nella storia della Francia. Il paese non si era ripreso dalla disfatta di Agincourt e la maggior parte delle province settentrionali erano nelle mani degli inglesi, in seguito alla conquista della Normandia da parte di Enrico V d'Inghilterra. La guerra civile tra le fazioni degli Armagnacchi e dei Borgognoni non mostrava segni di cedimento. Il Delfino era riconosciuto nel sud del paese come Carlo VII (dopo la morte di suo padre Carlo VI nel 1422), ma rimaneva senza corona. La morte di Enrico V nel medesimo anno di Carlo VI fu di poco aiuto, poich\u00e9 il costante sforzo bellico inglese era gestito dal duca Giovanni di Lancaster in nome del piccolo Enrico VI. La Francia aveva un disperato bisogno di soldati e cerc\u00f2 in Scozia, sua vecchia alleata, di ottenere l'aiuto militare necessario.\nL'esercito scozzese.\nIl primo grosso contingente di truppe scozzesi giunse in Francia nell'autunno del 1419: circa 6000 uomini sotto il comando di Giovanni (John) Stewart, conte di Buchan. Questi soldati, di volta in volta rincalzati da volontari freschi, divennero presto parte integrale dell'azione bellica francese; dal 1420 l'\"Esercito di Scozia\" fu una forza distinta nell'ambito dell'esercito reale di Francia. Gli scozzesi dimostrarono il loro valore l'anno seguente, contribuendo alla vittoria della battaglia di Baug\u00e9, la prima vera battuta d'arresto subita dagli inglesi. L'ondata di ottimismo emanata da tale evento si smorz\u00f2 bruscamente nel 1423, quando molti uomini del conte di Buchan perirono nella battaglia di Cravant. Stewart non era presente, essendo tornato in Scozia per arruolare nuove truppe, un compito ora vitale.\nIl ritorno del conte di Buchan.\nAgli inizi del 1424 Giovanni Stewart torn\u00f2 indietro, portando con s\u00e9 pi\u00f9 di 6500 uomini. Egli era accompagnato da Archibald Douglas, IV conte di Douglas, conte di Douglas, un militare di esperienza sebbene sfortunato, tanto che la sua propensione alla sconfitta gli aveva procurato il soprannome di Tyneman \"il perdente\". Il 24 aprile 1424 un esercito di 2500 armigeri e 4000 arcieri entr\u00f2 nel quartier generale del Delfino a Bourges, sollevandogli il morale.\nMarcia su Verneuil.\nAd agosto il nuovo esercito fu pronto a mettersi in azione per soccorrere il castello di Ivry, vicino a Le Mans, posto sotto assedio dal duca di Lancaster. Douglas (di recente nominato duca di Touraine) e Buchan lasciarono Tours il 4 agosto per ricongiungersi con i comandanti francesi: il duca di Alen\u00e7on ed i Visconti di Narbona e Aumale. Ma prima che l'esercito pot\u00e9 arrivare al castello di Ivry, questi si arrese agli inglesi. Incerti sul da farsi, i comandanti alleati tennero un consiglio di guerra. Gli scozzesi e gli ufficiali francesi pi\u00f9 giovani propendevano per la battaglia, ma il Visconte di Narbona e la nobilt\u00e0 pi\u00f9 anziana non avevano dimenticato Azincourt e si dimostravano riluttanti a correre il rischio. Come compromesso fu deciso di attaccare i capisaldi inglesi sul confine della Normandia, cominciando da Verneuil ad ovest. La citt\u00e0 fu presa con un semplice trucco: un gruppo di scozzesi, spacciando alcuni dei loro connazionali come prigionieri, finsero di essere inglesi e sostennero che Lancaster aveva sconfitto gli alleati in battaglia, al che le porte furono aperte.\nL'arrivo di Lancaster.\nIl 15 agosto Lancaster ricevette la notizia che Verneuil era in mani francesi e decise di portarsi l\u00ec prima possibile. Appena egli si avvicin\u00f2 alla citt\u00e0, due giorni dopo, gli scozzesi persuasero gli alleati francesi ad opporre resistenza al nemico. Douglas apparentemente aveva scordato la lezione di Homildon Hill.\nL'esercito si schier\u00f2 un miglio a nord di Verneuil, su di un'aperta pianura, a cavallo della strada che usciva dalla foresta di Piseux. Il Viscontr di Narbona e la divisione francese si disposero sul lato sinistro della strada, rinforzati da un'ala di cavalleria francese, mentre Douglas e Buchan sul versante destro, supportati parimenti da un'ala di cavalleria lombarda, arruolata in nord Italia. Aumale aveva il comando globale, eppure tale eterogeneo esercito fall\u00ec qualsiasi tentativo di coordinarsi. Sbucando dalla foresta, Lancaster guid\u00f2 i suoi uomini su due divisioni per uguagliare la disposizione del nemico, con la consueta dislocazione di armigeri al centro e di arcieri sulle ali. Il comandante inglese prese inoltre la precauzione di lasciare una forte riserva di 2000 arcieri a guardia delle salmerie. Lancaster comandava la divisione che fronteggiava i francesi e Thomas Montacute, IV conte di Salisbury, quella davanti agli scozzesi.\nLa battaglia.\nAlle 16:00, come per accordo, le due schiere avanzarono contemporaneamente. Una volta che Lancaster aveva portato i suoi arcieri ad una portata utile, ferm\u00f2 le sue truppe e gli arcieri iniziarono a piantare dei pali nel terreno, onde prendere in trappola la cavalleria avversaria. Il suolo era inaridito dal sole estivo ed i pali furono conficcati a fatica. Intravedendo una buona opportunit\u00e0, i francesi caricarono immediatamente, in disarmonia con la divisione scozzese. Gli arcieri all'estrema destra di Lancaster cedettero, permettendo alla cavalleria francese di scompigliarne i ranghi e di lasciare il fianco pericolosamente esposto. L'occasione fu persa quando la cavalleria fall\u00ec l'accerchiamento. Questa infatti continu\u00f2 la carica verso le salmerie a nord, mentre gli armigeri della divisione di Lancaster intrapresero un attacco indemoniato verso l'opposta fanteria francese. Incapaci di sostenere l'urto, la divisione del visconte di Narbona si sband\u00f2 e fu ricacciata verso Verneuil, dove molti, compreso Aumale, affogarono nel fango.\nAvendo risolto il problema dei francesi, Lancaster ferm\u00f2 l'inseguimento e torn\u00f2 al campo di battaglia, dove Salisbury era fortemente impegnato con la resistenza degli scozzesi. La cavalleria lombarda, preoccupata dal fatto che quella francese stava facendo bottino, caric\u00f2 attorno al fianco sinistro inglese verso le salmerie. Al momento in cui i lombardi vi arrivarono, i francesi erano stati respinti dalla riserva inglese e lo stesso avvenne per loro. Avendo assaggiato il \"sapore del sangue\", la riserva decise di iniziativa di entrare in battaglia, avanzando sull'ala destra scozzese, che era sguarnita.\nLa battaglia di Verneuil raggiunse le fasi pi\u00f9 serrate quando Lancaster ritorn\u00f2 da sud per prendere gli scozzesi da dietro. Quasi completamente accerchiati, questi ultimi opposero un'ultima feroce resistenza.\nVerneuil fu una delle battaglie pi\u00f9 sanguinose nell'arco della guerra dei cent'anni, considerata dagli inglesi come una seconda Azincourt. 6000 militari franco-scozzesi furono uccisi (4000 caduti per gli scozzesi), mentre gli inglesi persero 1600 soldati, una cifra alquanto inusuale per questi ultimi e di molto superiore alle perdite di Axincourt; ci\u00f2 \u00e8 indice dell'estrema violenza dello scontro. Tyneman combatt\u00e9 da perdente per l'ultima volta, rimanendo sul campo insieme al conte di Buchan. L'esercito scozzese sub\u00ec un forte contraccolpo. Fortemente incupito dall'esito catastrofico di Verneuil, Carlo VII continu\u00f2 a conferire onorificenze ai sopravvissuti, tra cui Giovanni Carmichael di Douglasdale, cappellano di Douglas, il quale fu nominato vescovo di Orl\u00e9ans."}
{"id": "670062", "revid": "123806857", "url": "https://it.wikipedia.org/wiki?curid=670062", "title": "Anastilosi", "text": "In architettura e, soprattutto, in archeologia, lanastil\u00f2si (dal greco \u1f00\u03bd\u03b1\u03c3\u03c4\u03ae\u03bb\u03c9\u03c3\u03b9\u03c2 \u00abriedificazione\u00bb, derivato da \u1f00\u03bd\u03b1\u03c3\u03c4\u03b7\u03bb\u03cc\u03c9 \u00abriedificare\u00bb) \u00e8 la tecnica di restauro con la quale si rimettono insieme, elemento per elemento, i pezzi originali di una costruzione andata distrutta, per esempio dopo un terremoto.\nTecnica.\nQuesta tecnica \u00e8 particolarmente utilizzata nei siti archeologici per ricostruire degli edifici distrutti o parti strutturali di essi, come ad esempio le colonne, delle quali \u00e8 stato possibile rinvenire una quantit\u00e0 sufficiente di resti. Molto spesso, infatti, i resti dei templi che oggi \u00e8 possibile vedere nei pi\u00f9 famosi siti archeologici, sono frutto di ricostruzioni per anastilosi. \nIn base alle raccomandazioni dettate dalla carta del restauro di Atene del 1931 (art. 4), l'anastilosi \u00e8 considerata una tecnica di ricostruzione auspicabile ogni volta che le condizioni lo consentano, e l'unica scientificamente accettabile: la posizione \u00e8 ribadita dalla Carta di Venezia del 1964, che definisce l'anastilosi come la \"ricomposizione di esistenti parti smembrate con l'aggiunta eventuale di quegli elementi neutri che rappresentino il minimo necessario per integrare la linea e assicurare le condizioni di conservazione\" e la qualifica come l'unica scientificamente accettabile: ogni integrazione che dovesse rendersi necessaria deve risultare distinguibile dalle parti antiche, al fine di non offuscare la leggibilit\u00e0.\nEsempi e problematicit\u00e0.\nUn esempio di anastilosi che si \u00e8 avvalsa di soluzioni strutturali imponenti e tecnicamente sofisticate \u00e8 l'intervento ricostruttivo sul prospetto anteriore della Biblioteca di Celso di Efeso e quello sull'adiacente porta monumentale che si apre sull'agor\u00e0.\nUn esempio dagli esiti non cos\u00ec felici \u00e8 quello sui templi del sito archeologico di Selinunte, in Sicilia, i cui resti si erano conservati in loco nella quasi totalit\u00e0 e in buone condizioni complessive in quanto gli edifici erano stati atterrati da un sisma: in questo caso, l'operazione di ricostruzione, se da un lato ha permesso una valutazione pi\u00f9 adeguata dell'architettura e dei suoi elementi costitutivi, dall'altro si \u00e8 spinta a integrazioni improprie e irreversibili mentre, peraltro, le tecniche utilizzate si sono mostrate inadatte a reggere l'usura e le offese del tempo.\nNegli anni si possono ricordare, inoltre, gli interventi di anastilosi sul teatro di Sabratha (1932-1937), la ricostruzione dello Stari Most a Mostar, distrutto nel 1992-93 durante le guerre jugoslave, del portico della chiesa di San Giorgio in Velabro a Roma dopo l'attentato del luglio 1993 e del duomo di Venzone dopo il terremoto del 6 maggio 1976.\nRicostruzioni virtuali.\nLo sviluppo avuto nel tempo dalle tecniche di computer grafica e di scansione 3D permette, in uno scenario di realt\u00e0 virtuale, l'\"anastilosi virtuale\": la ricostruzione non riguarda solo costruzioni o parti strutturali di esse, ma si spinge anche ai manufatti e ai frammenti, \"attraverso sistemi in grado di trasporre in digitale e replicare virtualmente le modalit\u00e0 tradizionali di ricomposizione e assemblaggio\" usate in passato per via manuale.\nUn recente e notevole intervento di ricostruzione virtuale a cui \u00e8 seguito una ricostruzione per anastilosi, \u00e8 il restauro della Cappella Ovetari a Padova, con un ciclo di affreschi di Andrea Mantegna."}
{"id": "670063", "revid": "11694", "url": "https://it.wikipedia.org/wiki?curid=670063", "title": "Anastiliosi", "text": ""}
{"id": "670065", "revid": "228587", "url": "https://it.wikipedia.org/wiki?curid=670065", "title": "Penna ottica", "text": "La penna ottica \u00e8 un dispositivo collegato ad un computer che individua il passaggio del pennello elettronico che disegna l'immagine su uno schermo CRT.\nQuando il foto-resistore inserito nella penna ottica viene colpito dal pennello elettronico, il computer riceve un segnale e pu\u00f2 stabilire le coordinate del punto che viene disegnato in quel determinato istante perch\u00e9 il movimento del pennello elettronico \u00e8 controllato dai segnali generati dal computer stesso.\nPer alcuni computer come il Commodore 64 o l'Amiga \u00e8 sufficiente collegare direttamente una penna ottica compatibile, per altri, come lo Spectrum o l'Olivetti Prodest o gli MSX, serve anche una cartuccia che contiene componenti elettronici aggiuntivi.\nUna forma pi\u00f9 moderna della penna ottica \u00e8 la pistola usata in alcuni videogiochi.\nTalvolta i lettori di codici a barre (in inglese \"barcode scanner\") sono chiamati penne ottiche quando hanno la forma di penna.\nLa punta \u00e8 costituita da una fibra ottica e da un rubino artificiale, all'esterno \u00e8 protetta da un involucro di acciaio antimagnetico. \u00c8 particolarmente usata in ambito industriale poich\u00e9 molto resistente e dotato di un dispositivo che, in caso di caduta accidentale \u00e8 in grado di far rientrare la punta."}
{"id": "670066", "revid": "767487", "url": "https://it.wikipedia.org/wiki?curid=670066", "title": "Testine disabitate", "text": "Testine disabitate \u00e8 il sesto album in studio -ed il settimo in ordine cronologico- pubblicato da Francesco Salvi, nel 1995.&lt;br&gt;\nLa copertina dell'album \u00e8 disegnata da Silver\nTracce.\nTesti e musiche di Francesco Salvi."}
{"id": "670068", "revid": "22356", "url": "https://it.wikipedia.org/wiki?curid=670068", "title": "Rajasaurus", "text": ""}
{"id": "670074", "revid": "297059", "url": "https://it.wikipedia.org/wiki?curid=670074", "title": "Rendering volumetrico", "text": "Volume rendering \u00e8 una tecnica usata per mostrare una proiezione 2D di un insieme di dati discreto 3D.\nUn tipico insieme di dati (\"data set\") 3D \u00e8 un gruppo di immagini 2D a fette ottenute da una TC o da una risonanza magnetica. Di solito queste vengono acquisite con un taglio uniforme (es. una fetta ogni millimetro) e di solito hanno un omogeneo numero di pixel. Questo \u00e8 un esempio di una griglia volumetrica regolare, con ciascun elemento di volume, o voxel, rappresentato da un singolo valore che \u00e8 ottenuto campionando l'area nelle vicinanze del voxel.\nPer renderizzare una proiezione 2D di un data set 3D, \u00e8 necessario definire una telecamera nello spazio relativo al volume. Inoltre \u00e8 necessario definire l'opacit\u00e0 e il colore di ogni voxel. Questo di solito viene definito usando una funzione RGBA (per red, green, blue, alpha) che definisce il valore RGBA per ogni possibile valore di voxel."}
{"id": "670075", "revid": "287204", "url": "https://it.wikipedia.org/wiki?curid=670075", "title": "The Great Twenty-Eight", "text": "The Great Twenty-Eight \u00e8 una raccolta di canzoni di Chuck Berry, pubblicata nel 1982 dalla Chess Records. Raccoglie alcuni tra i pezzi pi\u00f9 noti dell'artista, incisi originariamente tra il 1955 ed il 1965. Nel 2003 l'album \u00e8 stato inserito nella lista dei 500 migliori album secondo Rolling Stone, alla posizione numero 21."}
{"id": "670101", "revid": "63756", "url": "https://it.wikipedia.org/wiki?curid=670101", "title": "Linker", "text": ""}
{"id": "670102", "revid": "287204", "url": "https://it.wikipedia.org/wiki?curid=670102", "title": "Assetto (subacquea)", "text": "Lassetto o assetto idrostatico in subacquea indica la tendenza alla variazione di quota di un subacqueo causata dal Principio di Archimede.\nSi distinguono tre tipi di assetto che un sub pu\u00f2 assumere:\nPer gestire il proprio assetto il subacqueo deve considerare il peso e la densit\u00e0 della bombola, dell'attrezzatura, della muta subacquea e del tipo di acqua (dolce o salata) in cui si immerger\u00e0.\nPer modificare il proprio assetto si pu\u00f2 intervenire:\nIl termine italiano per definire l'assetto.\nNon si tratta di assetto (traduzione in inglese corretta \"trim\") ma della galleggiabilit\u00e0 (che traduce correttamente il termine \"buoyancy\"). Sono pi\u00f9 di 50 anni che i subacquei fanno confusione fra le due cose, non riuscendo poi a tradurre il termine \"trim\" adeguatamente. Dicono pertanto \"un subacqueo inclinato con le pinne verso il basso o verso l'alto\", non potendo usare \"assetto\" come si fa normalmente in fluidodinamica (positivo o negativo), aeronautica (cabrato o picchiato), nautica (appoppato o appruato). L'errore \u00e8 tale che anche per il B.C.D. Buoyancy Compensator Device (Dispositivo di compensazione della galleggiabilit\u00e0 o, come usuale, giubbetto equilibratore) \u00e8 utilizzato il termine G.A.V.: Giubbotto ad assetto variabile. Ancora peggio sembrerebbe andare in apnea dove il fatto che una zavorra resti costante o vari (perch\u00e9 viene lasciata sul fondo) diventa \"assetto costante o assetto variabile\". In realt\u00e0 in questo specifico caso come \"assetto\" si pu\u00f2 intendere \"l'insieme dell'equipaggiamento\" ed \u00e8 utilizzabile, come avviene per \"truppe in assetto di guerra\" o \"automobile in assetto sportivo\".\nZavorramento corretto.\nSi ha quando indossata tutta l'attrezzatura, con GAV sgonfio, in posizione verticale ed immobile, trattenendo un normale respiro il sub galleggia con l'acqua sotto il livello degli occhi, ed espirando affonda lentamente."}
{"id": "670105", "revid": "120982941", "url": "https://it.wikipedia.org/wiki?curid=670105", "title": "Episodi di Colombo (prima stagione)", "text": "Prescrizione assassinio.\nTrama.\nLo psichiatra Ray Fleming (Gene Barry) ha ucciso la moglie (Nina Foch) con la complicit\u00e0 della giovane amante Joan Hudson (Katherine Justice), che si traveste come la moglie per fornirgli un alibi. Toccher\u00e0 al tenente Colombo scoprire la verit\u00e0 grazie proprio all'aiuto dell'amante.\nRiscatto per un uomo morto.\nTrama.\nColombo conduce l'indagine sull'omicidio di un avvocato, ucciso dalla moglie Leslie (Lee Grant). La donna cerca di creare false piste per l'investigatore, inscenando un rapimento.\nUn giallo da manuale.\nTrama.\nKen Franklin (Jack Cassidy) uccide il suo socio scrittore James Farris (Martin Milner) nel proprio chalet sul lago, simulando, attraverso una serie di telefonate opportunamente tempificate, che James sia stato rapito nel proprio ufficio di Los Angeles dalla mafia locale, per impedirgli di proseguire un'indagine in merito. Per avvalorare la tesi, ne fa trovare il cadavere nel proprio giardino di casa, simulando cos\u00ec un avvertimento mafioso, ma la signora La Sanka, una vedova che \u00e8 proprietaria (Barbara Colby) dell'unico negozio-emporio del villaggio ove Ken ha lo chalet ricorda di averlo visto arrivare in auto con a fianco la vittima, ancora viva, il giorno del delitto e lo ricatta, cos\u00ec Ken uccide anche lei colpendola alla testa con una bottiglia vuota. Le indagini sono condotte da Colombo, che presto sospetta di Ken Franklin.\nUna trappola di Colombo.\nTrama.\nIl ricco e potente Arthur Kennicut (Ray Milland) assume l'investigatore privato Brimmer (Robert Culp) per scoprire se sua moglie Lenore l'abbia mai tradito. Il rapporto di Brimmer sembra essere tranquillizzante, in quanto emerge che Lenore gli \u00e8 sempre stata fedele, ma questa non \u00e8 la verit\u00e0: l'investigatore, infatti, ha raccolto le prove dei tradimenti di Lenore Kennicut con l'istruttore di golf, ma decide di mentire al marito per ottenere dalla moglie informazioni riservate sui contatti e sulle amicizie politiche di Arthur Kennicut. La moglie non cede al ricatto dell'investigatore privato e ne segue una lite, che accidentalmente provoca la morte della donna.\nLa pistola di madreperla.\nTrama.\nL'omicidio di un militare, il colonnello Roger Dutton (John Kerr), che aveva scoperto brogli da parte del generale dei marines in pensione Martin Hollister (Eddie Albert), viene notato da un testimone oculare, Helen Stewart (Suzanne Pleshette), di passaggio nelle vicinanze. L'indagine si apre quindi non con il ritrovamento del cadavere ma con una segnalazione pervenuta alla polizia. Nel corso dell'episodio, breve ma ben costruito, si riesce a leggere il nome del tenente Colombo (Frank) quando mostra il tesserino al generale in pensione.\nL'arte del delitto.\nTrama.\nIl multimilionario Randy Matthew, collezionista di quadri, vuole cambiare il testamento per escludere la figura del nipote, il critico d'arte Dale Kingston (Ross Martin), dall'eredit\u00e0. Avendolo scoperto, Kingston uccide lo zio e simula che la morte sia avvenuta a causa di un furto, occultando due preziose opere di Edgar Degas. Si procura inoltre un alibi recandosi ad una festa dopo aver nascosto il corpo dello zio sotto una termocoperta per alterare l'ora della morte. Colombo indaga sulla vicenda e sulle numerose connessioni palesatesi.\nIncidente premeditato.\nTrama.\nBeth Chadwick (Susan Clark) uccide accidentalmente il fratello Bryce (Richard Anderson) credendolo un ladro entrato in casa dalla finestra. La faccenda, per\u00f2, non convince completamente il tenente Colombo, che insiste per scoprire la verit\u00e0.\nMio caro nipote.\nTrama.\nRoger Stanford (Roddy McDowall), giovane scapestrato la cui famiglia \u00e8 proprietaria di un'industria milionaria, \u00e8 ai ferri corti con lo zio David Buckner (James Gregory), il quale intende cedere il controllo dell'attivit\u00e0 nonostante il parere contrario della moglie e dell'avvocato della ditta. Qualcuno, per\u00f2, sabota l'auto di David Buckner, provocandone la morte. Colombo prende in mano le redini della situazione e tenta di scoprire chi sia l'assassino.\nProgetto per un delitto.\nTrama.\nBeau Williamson (Forrest Tucker), facoltoso industriale texano di ritorno da un lungo viaggio d'affari in Europa, scompare nel nulla. Il caso \u00e8 assegnato al tenente Colombo, che in prima battuta interroga Jennifer Williamson (Pamela Austin), la moglie della vittima, per cercare di ricostruire gli ultimi spostamenti del marito. Collegando tanti piccoli indizi, Colombo comincia a sospettare che un amico di famiglia, l'architetto Elliot Markham (Patrick O'Neal), possa essere implicato nella sparizione."}
{"id": "670107", "revid": "767487", "url": "https://it.wikipedia.org/wiki?curid=670107", "title": "Ma$e", "text": " Mase si \u00e8 anche associato alla G-Unit registrando brani con diversi membri dell'etichetta, anche se non ufficialmente parte della scuderia G-Unit.\nBiografia.\nNato a Jacksonville e cresciuto ad Harlem, New York, Mason Betha inizia la propria carriera musicale come gangsta rapper. Originariamente membro dei Children of the Corn, si fa chiamare \"Mase Murder\", esibendosi assieme a Big L, Cam'ron, McGruff e Bloodshed. Nel 1996, va ad Atlanta per una conferenza musicale, nella speranza di incontrare Jermaine Dupri; invece l'incontro avviene con Sean Combs che lo fa entrare nella Bad Boy dopo aver ascoltato i suoi rap. La sua immagine viene raffinata una volta entrato nella scuderia di Combs, ed attorno a lui si sviluppa l'immagine del rapper pi\u00f9 pop, lontano dalla violenza espressa nelle sue prime rime.\nNello stesso anno, Mase partecipa al remix dei 112 \"Only You\", che immediatamente fa conoscere il suo talento. Nel 1997, registra e pubblica il suo primo lavoro solista, \"Harlem World\", che diventa un successo multi-platino e contiene il singolo \"Feel So Good\" in cui vengono campionati sia il brano di Kool &amp; the Gang \"Hollywood Swinging\" che il ritornello dei Miami Sound Machine in \"Bad Boy\". \"Harlem World\" sforna altri singoli di successo come \"What You Want\", \"Lookin' at Me\" e \"24 Hours to Live\". Il disco consente a Ma$e di diventare uno degli artisti principali dell'etichetta di Combs.\nRitiro dalle scene.\nIl 20 aprile 1999, durante una intervista radiofonica con Funkmaster Flex, Mase annuncia il suo ritiro dalle scene musicali, l'artista sta promuovendo nel medesimo periodo il suo album \"Double Up\" accompagnato dal singolo \"Get Ready\". Il rapper si dichiara rinato nella sua spiritualit\u00e0 cristiana ed intenzionato a spostarsi ad Atlanta per studiare alla \"Clark Atlanta University\". Mase successivamente acquisisce una laurea onoraria in teologia al \"St. Paul's Bible Institute\" di New York diventando il reverendo Mason Betha. Diventa fondatore e pastore sia della S.A.N.E. Church International che della Mason Betha Ministries ad Atlanta. Diventa anche membro della World Changers Church International a College Park, sobborgo di Atlanta.\n\"Welcome Back\": il ritorno.\nDopo cinque anni di assenza, Mase ritorna sulla scena musicale nella Bad Boy Records con l'album \"Welcome Back\", ed il singolo omonimo che contiene un campionamento dal telefilm \"Welcome Back, Kotter\". Nonostante la decisione di dedicarsi nuovamente a questo lavoro \"secolare\", Mase non abbandona il suo status di pastore, tanto \u00e8 vero che l'album non presenta linguaggio volgare e misoginia.\nHa poi lavorato alla colonna sonora del film \"Get Rich or Die Tryin\"', \u00e8 comparso nel video di 50 Cent \"Window Shopper\" ed ha completato un mixtape per G-Unit Radio intitolato \"Crucified 4 The Hood: 10 Years of Hate (Part 16)\", unico suo progetto solista completato per la G-Unit.\nLa disputa con Cam'ron.\nDurante una intervista radiofonica, Mase viene interrotto da Jim Jones e Cam'ron, chiamati in studio per commentare le ragioni del suo abbandono della musica (e di Harlem). Mase registra successivamente un brano indirizzato a Cam'ron ed a tutto il resto dei the Diplomats, che risponde da par suo agli attacchi subiti. Inoltre accusa gli altri rapper di Harlem Loon e Fabolous di aver \"rubato\" il suo stile, dimostrato dalle somiglianze nella rappata."}
{"id": "670108", "revid": "118799040", "url": "https://it.wikipedia.org/wiki?curid=670108", "title": "Chrysler 160 e 180", "text": "Le Simca 160/180/2 litres erano modelli di autovettura prodotte da Simca-Chrysler France tra il 1970 ed il 1979.\nLe denominazioni della serie furono molto variegate nel corso degli anni (seguendo le vicissitudini dei vari cambi di propriet\u00e0 della casa produttrice) e a seconda del mercato a cui si rivolgevano; sono conosciute anche come Chrysler 160, Chrysler 180, Talbot Simca 1609, Talbot Simca 1610 e Talbot Simca 2L.\nStoria.\nLa Simca, la cui propriet\u00e0 era passata alla Chrysler che aveva costituito appositamente la \"Chrysler France\", torn\u00f2 nel settore delle berline medio-alte con i modelli \"160/180\" lanciati nel 1970 e interamente progettati sotto la supervisione dei nuovi proprietari. La linea di gusto \"americaneggiante\", ma poco originale, la meccanica classica (trazione posteriore, motore anteriore longitudinale, cambio meccanico a 4 rapporti, avantreno McPherson e retrotreno ad assale rigido) e le finiture non eccezionali erano le caratteristiche salienti di questo modello, che non raggiunse mai i livelli produttivi auspicati dalla Casa (in tutto ne furono prodotte poco pi\u00f9 di 288\u00a0000 esemplari tra il 1970 ed il 1979).\nLa gamma, al momento del lancio (1970), comprendeva tre modelli, la \"160\", la \"160 GT\" e la \"180\", equipaggiati con motori a 4 cilindri monoalbero (in testa) di 1639 cm\u00b3 da 80cv a 5600 giri/min (\"160\") e 1812\u00a0cm\u00b3 da 97\u00a0CV a 5600 giri/min. (\"160 GT\" e \"180\"). Le \"160 GT\" (dall'impostazione sportiveggiante) e le \"180\" (pi\u00f9 lussuose) erano dotate anche di 4 freni a disco, mentre la \"160\", aveva i freni posteriori a tamburo. Queste berline erano vendute col marchio Simca-Chrysler e lo stemma del pentagono sul cofano.\nNel 1973 venne introdotta la \"2 litres\", con motore portato a 1981\u00a0cm\u00b3 (110\u00a0CV), 4 freni a disco e cambio automatico Torqueflyte a 3 rapporti, mentre la \"160 GT\" usc\u00ec di listino. La \"2 litres\" era riconoscibile per la mascherina anteriore specifica ed il tetto rivestito in vinile. Era disponibile unicamente con cambio automatico.\nNel 1976, in seguito ad un lieve restyling (mascherina, interni e altri dettagli minori), la gamma cambi\u00f2 fisionomia. Alla base si poneva la \"1609\" il cui motore (sempre di 1639\u00a0cm\u00b3) venne portato a 90\u00a0CV, seguita dalle \"1610\" (1812\u00a0cm\u00b3, 100\u00a0CV e cambio manuale) e \"2 Litres\" (1981\u00a0cm\u00b3, 110\u00a0CV e cambio automatico a 3 rapporti). La produzione di questi modelli, spostata nel 1975 negli stabilimenti della spagnola Barreiros, termin\u00f2 nel 1979 quando gi\u00e0 la Chrysler Europe era passata di mano, entrando a far parte del Gruppo PSA."}
{"id": "670111", "revid": "339392", "url": "https://it.wikipedia.org/wiki?curid=670111", "title": "Oblast di Cita", "text": ""}
{"id": "670116", "revid": "120193018", "url": "https://it.wikipedia.org/wiki?curid=670116", "title": "Oblast' di Irkutsk", "text": "L'oblast' di Irkutsk \u00e8 un'oblast della Russia, situata nella parte sudorientale della Siberia.\nGeografia fisica.\nL'oblast' di Irkutsk abbraccia un territorio assai vasto, compreso tra il lago Bajkal a sud-est, i monti Saiani Occidentali a sud-ovest, gli altopiani della Lena e dell'Angara, del Patom e Stanovoj a nord-est, e parte dell'altopiano della Siberia centrale a nord.\nAttraversata dai fiumi Lena, Tunguska Inferiore e Angara \u00e8 ricca di miniere di carbone, salgemma ed oro.\nSu tutto il territorio il clima \u00e8 di tipo continentale, con amplissime escursioni termiche annue; gli inverni sono dovunque molto freddi, con temperature medie di gennaio che oscillano dai -15\u00a0\u00b0C nel sud fino ai -33\u00a0\u00b0C del nord; le estati sono temperate e piovose, con temperature medie variabili dai 17 ai 19\u00a0\u00b0C. Il territorio \u00e8 coperto da vaste foreste anche se ultimamente si sta sviluppando l'agricoltura.\nCitt\u00e0.\nLa capitale Irkutsk (600.000 abitanti) situata sulla sponda destra del fiume Angara deve la sua importanza alla vicinanza della Mongolia e della Cina ed \u00e8 passaggio obbligato per le zone aurifere della Lena. Stazione della Transiberiana, \u00e8 sede di universit\u00e0 e dell'Aeroporto Internazionale di Irkutsk. Notevole centro di raccolta delle pelli della taiga siberiana conta importanti industrie del legno, alimentari, chimiche, meccaniche e calzaturiere.\nAltri centri urbani importanti sono Angarsk, situata poco lontano da Irkutsk, e Bratsk, sulla Lena, nella parte centro-settentrionale della oblast'.\nGeografia antropica.\nSuddivisioni amministrative.\nRajon.\nLa \"oblast'\" di Irkutsk comprende 33 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 22 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 54 (al 1\u00ba gennaio 2010):"}
{"id": "670117", "revid": "305248", "url": "https://it.wikipedia.org/wiki?curid=670117", "title": "Salvatore Cannav\u00f2", "text": "Biografia.\nGiornalista professionista dal 1998. Lavora per tredici anni al quotidiano \"Liberazione\" di cui \u00e8 stato vicedirettore durante la gestione di Sandro Curzi.\nNel 2003 insieme a Giulio Calella e Checchino Antonini fonda la casa editrice Edizioni Alegre di cui \u00e8 presidente e direttore editoriale. In questa veste \u00e8 il direttore responsabile della rivista \"Letteraria\", fondata da Stefano Tassinari e ha diretto fino al 2012 la rivista \"Erre\". La casa editrice lancia nel 2018 la rivista Jacobin Italia, sorella italiana di quella statunitense con cui vige un accordo di partnership.\nNella sua attivit\u00e0 politica partecipa ai primi quattro Forum sociali mondiali, contribuendo alla fondazione di ATTAC nel 2001 organizzando cos\u00ec il controvertice di Genova contro il G8; in seguito cura il programma del primo Forum Sociale europeo, a Firenze nel 2002.\nIscritto al Partito della Rifondazione Comunista dal 1991 (provenendo dalla Quarta Internazionale) \u00e8 stato candidato alle elezioni europee del 2004 e poi, nel 2006, eletto alla Camera dei deputati nella circoscrizione Lazio I.\nNel 2007, in seguito al \"caso Turigliatto\", lascia il gruppo parlamentare del PRC per aderire al gruppo Misto, componente Sinistra Critica.\nIn occasione delle elezioni politiche del 2008, Cannav\u00f2 \u00e8 ricandidato alla Camera, come capolista in alcune circoscrizioni per Sinistra Critica ma non \u00e8 rieletto, a causa del non raggiungimento dello sbarramento da parte della suddetta lista. In seguito continua ad essere fra i principali dirigenti nazionali di Sinistra Critica, fino al congresso del 2012 quando non fa pi\u00f9 parte del Coordinamento nazionale e non ricopre pi\u00f9 incarichi esecutivi avendo scelto di svolgere l'attivit\u00e0 giornalistica a tempo pieno.\nDal punto di vista lavorativo nel 2009 lascia \"Liberazione\" per divergenze politiche ed editoriali. Dopo un periodo di disoccupazione nel 2010 inizia a lavorare a \"Il Fatto Quotidiano\" dove si occupa di lavoro e di questioni sindacali. Nel 2016 viene nominato Direttore operativo della Editoriale Il Fatto Spa incarico che nel 2017 si trasforma in quello di Direttore centrale news. Da settembre 2018 \u00e8 invece vicedirettore del quotidiano diretto da Marco Travaglio. Sul sito del quotidiano gestisce un suo blog\n\u00c8 padre di due gemelli, avuti nel 2005 dalla compagna Flavia D'Angeli."}
{"id": "670118", "revid": "1718925", "url": "https://it.wikipedia.org/wiki?curid=670118", "title": "Battaglia della Montagna Bianca", "text": "La battaglia della Montagna Bianca fu combattuta l'8 novembre 1620 e rappresent\u00f2 uno scontro decisivo nel contesto della fase boema della Guerra dei trent'anni. Essa si svolse su una collina (B\u00edl\u00e1 Hora, ormai compresa nel tessuto urbano della capitale ceca) vicino a Praga, tra le forze cattoliche dell'Imperatore Ferdinando II e della lega cattolica e le truppe della Confederazione boema di Federico V del Palatinato. Fu la prima importante sconfitta protestante nella guerra..\nEventi che condussero alla battaglia.\nDopo la defenestrazione di Praga gli insorti ottennero alcuni limitati successi, ed elessero a Re di Boemia l'elettore del Palatinato Federico V. Un tentativo di assedio da parte dei Boemi venne tuttavia sventato con la battaglia di Z\u00e1blat\u00ed, che costrinse il comandante dei ribelli, il conte Thurn, a levare l'assedio. Dopo questo episodio le sorti del conflitto volsero a totale sfavore degli insorti, che vennero attaccati da pi\u00f9 direzioni: le forze imperiali e le forze della Lega Cattolica, sotto il comando del conte di Tilly, avanzavano rispettivamente nella Bassa e Alta Austria, mentre da nord Giovanni Giorgio I di Sassonia invadeva la Lusazia. Le forze della Lega e dell'Imperatore si riunirono in Boemia, e si prepararono ad affrontare le truppe boeme, al cui comando c'era Cristiano di Anhalt.\nSvolgimento della battaglia.\nI Paesi Bassi fornirono ai cechi appoggio sotto forma di un reggimento di fanteria e del comandante di talento Ernst von Mansfeld. Tuttavia, a questo non segu\u00ec nessun ulteriore aiuto da parte dei protestanti.\nCristiano di Anhalt, al comando di circa 21.000 uomini (tra i quali 10.000 ungheresi inviati da Bethlen G\u00e1bor e 8.000 cechi portati dallo stesso principe d'Anhalt), si era attestato su una solida posizione difensiva sulle pendici di una collina (la cosiddetta \"Montagna Bianca\", \"B\u00edl\u00e1 Hora\" in ceco, \"Weisser Berg\" in tedesco) che bloccava la strada per Praga e non poteva sperare nell'invio di rinforzi alle truppe di cui poteva disporre dai boemi. .\nLe truppe cattoliche, formate dal congiungimento delle truppe imperiali del conte di Buquoy e dell'esercito della lega (composto in gran parte da forze mercenarie) comandato dal nobile vallone Tilly, erano tuttavia numericamente superiori (circa 29.000 uomini), oltre che meglio armate e addestrate. Un ulteriore colpo alle forze ceche venne dal tradimento di von Mansfeld, che, corrotto dagli Asburgo, si rifiut\u00f2 di assumere il comando.\nMentre i boemi cominciarono a trincerarsi sull'altura, l'esercito cattolico si spinse in avanti per assalire le formazioni protestanti. All'inizio la cavalleria del principe Cristiano di Anhalt riusc\u00ec a contrastare la prima offensiva nemica, ma il temporaneo equilibrio tra i due eserciti fu sconvolto dal nuovo attacco dei cattolici, tra i quali bavaresi e valloni, che riuscirono a mettere in fuga gli ungheresi. Lo scontro si risolse definitivamente a favore delle forze cattoliche quando anche la fanteria boema cedette all'avanzata dell'esercito nemico, rafforzato dai reparti imperiali. L'intera artiglieria dell'esercito di Federico V, consistente in 10 cannoni, cadde nelle mani del nemico.\nL'esercito di Tilly si avvent\u00f2 sui protestanti al grido di \"Santa Maria!\". Le forze protestanti andavano costantemente diminuendo, a causa della ritirata di molti reparti e delle perdite, . La battaglia, che con scontri uomo contro uomo dur\u00f2 solo un'ora, lasci\u00f2 l'esercito boemo devastato. L'esercito protestante dopo la battaglia si dissolse e circa 5000 dei suoi uomini caddero nel corso della fuga o del combattimento. Le perdite cattoliche ammontarono a qualche centinaio di uomini.\nConseguenze.\nLe truppe cattoliche avevano conseguito una vittoria decisiva a prezzo di pochissime perdite. Tilly entr\u00f2 a Praga e la rivolta dei protestanti boemi fu sedata, con l'uccisione di 27 nobili che l'avevano fomentata. Federico V, \"Re d'inverno\", quando la battaglia si stava ancora combattendo si trovava nel suo palazzo ed era intento a pranzare. Solo dopo aver appreso, drammaticamente, della sconfitta e quando , si affrett\u00f2 a fuggire nottetempo assieme a sua moglie Elisabetta e a diversi capi dell'esercito. Raggiunse i Paesi Bassi, avendo soggiornato prima a Breslavia in Slesia e dopo presso l'elettore del Brandeburgo.\nPer\u00f2 quando Federico lasci\u00f2 la capitale forse avrebbe potuto tentare ancora una resistenza. Ma la popolazione non si era battuta contro gli invasori e anche se c'era la possibilit\u00e0 che il nemico potesse subire le conseguenza di un inverno rigido e della diffusione di malattie e la speranza che Belthen Gabor, il quale aveva sostenuto militarmente Federico, avrebbe potuto fare il proprio ingresso in Ungheria rompendo la tregua con l'imperatore, il timore di Federico di venire consegnato nelle mani del nemico dagli stessi boemi, affinch\u00e9 potessero comprare la loro salvezza, lo spinse ad abbandonare il proprio regno.\nLa Boemia venne annessa ai domini ereditari asburgici e conobbe un periodo di dura repressione, nel tentativo attuato dall'Imperatore di ripristinare il cattolicesimo e di germanizzare l'area, . Ferdinando II cancell\u00f2 vecchi privilegi e antichi accordi, restitu\u00ec i poteri ai ceti senza che la sua autorit\u00e0 venisse indebolita. Nel 1627 la legge costituzionale sull'ordinamento del paese (\"Obnoven\u00e9 zr\u00edzen\u00ed zemsk\u00e9\") pose le basi per un regime \"protoassolutistico\" e impose l'ereditariet\u00e0 della corona boema. La riforma dell'ordinamento regionale della boemia rientrava nel progetto di Ferdinando di superare la formazione di stato territoriale fissato sulla sovranit\u00e0 dei principi imperiali del proprio impero.\nLa fase boema del conflitto appariva apparentemente risolta, ma pur con una schiacciante, quand'anche temporanea, vittoria cattolica, la guerra si sarebbe progressivamente allargata nei decenni successivi e avrebbe ancora una volta sfidato gli interessi dell'impero, fino a trasformarsi in una contesa per la conquista dell'egemonia europea da parte delle pi\u00f9 grandi potenze continentali."}
{"id": "670119", "revid": "21880", "url": "https://it.wikipedia.org/wiki?curid=670119", "title": "Parco nazionale di Ujong Kulong", "text": ""}
{"id": "670121", "revid": "122478452", "url": "https://it.wikipedia.org/wiki?curid=670121", "title": "Accademia di belle arti di Brera", "text": "LAccademia di Belle Arti di Brera, nota anche come Accademia di Brera, \u00e8 un ateneo pubblico con sede in via Brera 28 a Milano.\nStoria.\nL'Accademia venne fondata nel 1776 da Maria Teresa d'Austria con lo scopo di \u00absottrarre l'insegnamento delle belle arti ad artigiani e artisti privati, per sottoporlo alla pubblica sorveglianza e al pubblico giudizio\u00bb. Il progetto dell'imperatrice prevedeva la creazione di un centro culturale gravitante attorno al secentesco Palazzo di Brera (divenuto di propriet\u00e0 pubblica nel 1773) comprendente, oltre all'Accademia, l'Istituto Lombardo di Scienze e Lettere, la Biblioteca Nazionale Braidense, l'Osservatorio astronomico e l'Orto botanico. I lavori vennero affidati all'architetto Giuseppe Piermarini, che ottenne, nello stesso anno, la prima cattedra di Architettura dell'Accademia.\nNel 1803 l'Accademia venne riformata nel quadro di un riassetto generale dell'insegnamento artistico; venne costituito il consiglio accademico, composto da trenta membri, che ampli\u00f2 e defin\u00ec le materie di insegnamento: Architettura, Pittura, Scultura, Ornato, Incisione, Prospettiva, Anatomia Artistica ed Elementi di Figura. Due anni dopo presero avvio le esposizioni annuali, ; in esse erano esposti lavori sia di studenti dell'Accademia, sia di altri artisti, italiani ed europei.\nNel 1809, per adattare il complesso architettonico del Palazzo di Brera alla nuova funzione, venne demolita la facciata trecentesca della Chiesa di Santa Maria in Brera, opera di Giovanni di Balduccio di Pisa.\nNel 1859, in occasione della visita a Milano di Napoleone III, viene collocata al centro del cortile del palazzo di Brera la statua in bronzo di \"Napoleone I in veste di Marte pacificatore\", commissionata da Eugenio di Beauharnais nel 1807, fusa precedentemente a Roma da un modello di Antonio Canova.\nNel 1863 venne distaccato il Museo archeologico, mentre nel 1882 la Pinacoteca di Brera venne resa autonoma dall'Accademia, pur rimanendo collocata negli stessi spazi.\nNel 1891 si distacc\u00f2 dall'Accademia la Scuola di Architettura; nel 1923, con la riforma Gentile, venne istituito il liceo artistico. In quegli anni la scuola di scultura fu tenuta da Adolfo Wildt (cui succedettero Francesco Messina e Marino Marini) che ebbe tra i suoi allievi Lucio Fontana e Fausto Melotti, mentre per Funi venne istituita la cattedra di Affresco.\nNel 1931 la Scuola di architettura viene trasferita al Politecnico di Milano.\nNel 1911 il re del Belgio Alberto I ricevette in eredit\u00e0, come segno di riconoscenza politica, l'Isola Comacina. Dopo un anno la don\u00f2 allo stato italiano, il quale la diede in concessione all'Accademia di Brera allo scopo di farne un luogo di villeggiatura per artisti. Nel 1939 vennero realizzate allo scopo tre villette su progetto di Pietro Lingeri.\nDopo la chiusura in tempo bellico, l'Accademia riapr\u00ec sotto la direzione di Aldo Carpi, nominato per acclamazione, con Guido Ballo in qualit\u00e0 di professore di storia dell'arte, accanto ai maestri di scultura Alik Cavaliere e Andrea Cascella, di pittura Mauro Reggiani, Domenico Cantatore, Pompeo Borra e Domenico Purificato.\nIl cortile dell'Accademia e le opere.\nIl cortile d'onore dell'Accademia si sviluppa su pianta rettangolare traversa con il lato maggiore di 40 metri e quello inferiore di circa 30 metri; intorno ad esso si svolge il porticato a due ordini, toscano l'inferiore e jonico il superiore, composto da arcate rette da binati di colonne architravate. Ultima opera del Ricchini, il cortile di Brera rappresenta il perfetto archetipo del cortile lombardo a doppio loggiato, gi\u00e0 visto un secolo prima nel Collegio Borromeo di Pavia ad opera del Pellegrini.\nNel mezzo del cortile domina l'opera in bronzo del Canova nota come \"Napoleone Bonaparte come Marte pacificatore\", fusa a Roma nel 1810 sul modello del marmo inviato a Parigi e oggi esposto a Londra. La statua era stata destinata al Palazzo del Senato di Milano e, giunta all'Accademia nel 1813, rimase in un magazzino fino al 1836, quando fu esposta in una sala dell'Accademia per poi trovare la attuale sistemazione nel 1859; nel 1864 fu inaugurato il nuovo piedistallo, opera di Luigi Bisi.\nNei sottarchi e alle pareti del cortile sono presenti un gran numero di statue e monumenti a partire dall'ingresso al cortile dove, sui due lati, si trovano un monumento a Luigi Canonica (Raffaele Monti, 1846-1847), e uno ad Antonio Tantardini. Nei sottarchi del cortile trovano invece spazio sei grandi statue in marmo di autori diversi rappresentanti altrettanti grandi personalit\u00e0 della scienza e dell'arte; a partire da destra \"Gabrio Piola\" (Vincenzo Vela, 1857); \"Pietro Verri\" (Innocenzo Fraccaroli, 1844); \"Luigi Cagnola\" (Benedetto Cacciatori, 1849); \"Carlo Ottavio Castiglione\" (Antonio Galli, 1855); \"Bonaventura Cavalieri\" (Giovanni Antonio Labus, 1844); \"Tommaso Grossi\" (V. Vela, 1858).\nPatrimonio dell'Accademia.\nL'Accademia vanta un patrimonio immobiliare, artistico e documentario costituito da: "}
{"id": "670124", "revid": "1347902", "url": "https://it.wikipedia.org/wiki?curid=670124", "title": "Oblast' di Ivanovo", "text": "L'oblast' di Ivanovo () \u00e8 un'oblast' della Russia che si estende nelle pianure a nord-est di Mosca. Il capoluogo \u00e8 la citt\u00e0 di Ivanovo.\nStoria.\nIl territorio dell'attuale \"oblast'\" di Ivanovo era compreso, prima del giugno 1918, nel territorio delle \"gubernija\" di Kostroma e Vladimir.\nIl 20 giugno 1918, all'indomani della rivoluzione d'ottobre, con parte di quei territori venne creata la governatorato di Ivanovo-Voskresensk, cos\u00ec chiamata dal nome che aveva all'epoca la citt\u00e0 di Ivanovo; tale soggetto amministrativo venne cancellato il 14 gennaio 1929, quando venne sostituito con l'attuale \"oblast'\" di Ivanovo.\nGeografia fisica.\nConfini amministrativi.\nLa \"oblast'\" di Ivanovo spartisce i confini con quattro \"oblast\"':\nTerritorio.\nIl territorio della \"oblast'\" di Ivanovo si estende nella parte centrale della Russia europea, su una sezione del bacino idrografico del Volga, che scorre nella sezione settentrionale e orientale della \"oblast'\", e della Kljaz'ma (con i suoi tributari Teza, Uvod', Nerl' e Luch).\nIl territorio \u00e8 in assoluta prevalenza pianeggiante, occasionalmente segnato (specie nel nordovest) da bassi rilievi morenici che culminano a 196 metri s.l.m.. nelle zone pianeggianti si estendono ampie zone paludose, provocate dalla difficolt\u00e0 del drenaggio superficiale delle acque. Sulla riva sinistra del Volga la \"oblast'\" si estende su parte del bassopiano della Un\u017ea.\nClima e vegetazione.\nLa \"oblast'\" di Ivanovo \u00e8 caratterizzata da un clima piuttosto freddo, di tipo continentale (Df secondo la classificazione climatica di K\u00f6ppen); le temperature oscillano da medie intorno ai -12 \u00b0C in gennaio, il mese pi\u00f9 freddo, a 18-19\u00a0\u00b0C in luglio, quello pi\u00f9 caldo. La lunghezza media del periodo vegetativo oscilla, a seconda delle zone, da 110 a 140 giorni.\nLa forma vegetazionale pi\u00f9 diffusa \u00e8 pertanto la foresta boreale, composta prevalentemente di conifere e betulle, che occupa circa il 45% del territorio;\nEconomia.\nLe principali risorse economiche della \"oblast'\" sono lo sfruttamento forestale e del sottosuolo. Nel campo industriale, la \"oblast'\" di Ivanovo \u00e8 rinomata a livello russo, fin dal XVIII secolo, per l'industria tessile; sono presenti inoltre industrie chimiche e del legno.\nGeografia antropica.\nSuddivisioni amministrative.\n\"Rajon\".\nLa \"oblast'\" di Ivanovo comprende 21 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 17 (in grassetto le citt\u00e0 sotto la diretta giurisdizione della \"oblast\"', che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 13 (al 1\u00ba gennaio 2010):"}
{"id": "670127", "revid": "363629", "url": "https://it.wikipedia.org/wiki?curid=670127", "title": "Leica I", "text": "La Leica I fu una celebre fotocamera prodotta dalla Leica di Wetzlar, che rappresent\u00f2 un epocale salto tecnologico e di costume nella storia della fotografia.\nPresentata nel 1925 a Lipsia, la Leica I era una fotocamera 35\u00a0mm di 350\u00a0g di peso; non aveva precedenti per compattezza, e consentiva per la prima volta la fotografia a mano libera. \nAveva una pellicola 24x36 (secondo la filosofia del progettista Oskar Barnack, \"piccoli negativi; grandi immagini\"), un obiettivo 50\u00a0mm fisso, avanzamento della pellicola accoppiato alla carica dell'otturatore, e la possibilit\u00e0 di inserire un telemetro nella slitta.\nCinque anni dopo (1930), la Leitz lanci\u00f2 sul mercato la Leica I ad ottica intercambiabile, adottando l'innesto a vite 39x1 mm, che verr\u00e0 ricordato come \"passo Leica\". In due anni venne prodotta in circa 3.000 esemplari."}
{"id": "670128", "revid": "547034", "url": "https://it.wikipedia.org/wiki?curid=670128", "title": "Auro D'Alba", "text": "Inizialmente seguace di D'Annunzio, fu un artista di un certo rilievo nel movimento futurista, componendo poesie come \"Baionette\" e collaborando con la rivista di Marinetti \"Poesia\". \nIn seguito, l'entusiasmo per il regime di Mussolini lo port\u00f2 a dedicarsi soprattutto alla poetica della cosiddetta \"ebbrezza fascista\"; a questo periodo appartengono inni come \"Battaglioni M\", \"Preghiera del legionario prima della battaglia\" e \"Inno della SS italiana\", ma anche la \"Preghiera del vigile del fuoco\" del 1940. \nD'Alba fu ricambiato con riconoscimenti anche di rilievo, come la nomina di console generale a capo dell'ufficio stampa della Milizia Volontaria per la Sicurezza Nazionale ed in seguito luogotenente generale\nCollegamenti esterni.\nAforismi di Auro D'Alba su Aforismario\nUna poesia di Auro d'Alba su Schiavi di Abruzzo"}
{"id": "670141", "revid": "1543377", "url": "https://it.wikipedia.org/wiki?curid=670141", "title": "Trinidad (Cuba)", "text": "Trinidad \u00e8 una citt\u00e0 cubana di circa 75.000 abitanti della provincia centrale di Sancti Sp\u00edritus.\nInsieme alla vicina Valle de los Ingenios \u00e8 un sito indicato come Patrimonio dell'umanit\u00e0 dall'UNESCO fin dal 1988. La localit\u00e0 \u00e8 soprannominata \"Citt\u00e0 Museo di Cuba\" in virt\u00f9 del gran numero di siti culturali e musei che conservano la storia locale come il Museo de Arquelog\u00eda Guamuhaya, il Museo de Historia, il Museo Rom\u00e1ntico o il Museo Nacional de la Lucha contra Bandidos.\nStoria.\nTrinidad fu fondata da Diego Vel\u00e1zquez de Cu\u00e9llar nel 1514 con il nome di Villa De la Sant\u00edsima Trinidad. \u00c8 una delle citt\u00e0 meglio conservate di tutti i Caraibi, dall'epoca nella quale lo zucchero era il principale commercio in questi luoghi. Sono proprio i resti di quel periodo coloniale e schiavista, nel quale fior\u00ec Trinidad, ad essere la principale attrazione dei visitatori e il motivo stesso del prestigioso riconoscimento che l'UNESCO ha conferito alla citt\u00e0 e a tutta l'area circostante pi\u00f9 direttamente interessata alla coltivazione della canna da zucchero (la Valle de los Ingenios). Oggi la voce principale dell'economia di questi luoghi \u00e8 costituita dalla lavorazione del tabacco.\nLa parte pi\u00f9 vecchia della citt\u00e0 \u00e8 quella meglio preservata ed \u00e8 oggetto di visite turistiche da parte di tour organizzati. Al contrario, diverse zone al di fuori della parte pi\u00f9 turistica, anche molto centrali, versano in stato di semi-abbandono e sono lo specchio di un disagio diffuso nella citt\u00e0 e in tutto il Paese. Fuori dalla citt\u00e0 c'\u00e8 la famosa penisola di Anc\u00f3n con una rinomata e ampia spiaggia di sabbia (Playa Anc\u00f3n) sulla quale sorge un complesso turistico, fra i primi nati dopo la rivoluzione del 1959.\nNatura.\nTra le attrazioni naturali di rilievo si evidenzia la Valle de los Ingenios, classificata Patrimonio dell\u2019Umanit\u00e0 dell\u2019Unesco e il Parco Naturale Topes de Collantes a soli 20 km da Trinidad. Il Salto del Caburn\u00ed, la cascata principale, \u00e8 il punto pi\u00f9 conosciuto del parco.\nLa Sierra de Escambray, una catena montuosa localizzata nella parte centrale di Cuba, \u00e8 un altro sito naturalistico e storico importante della zona. Presso uno dei suoi altopiani, Caballete de Casas, si situa il quartiere delle operazioni di Che Guevara del 1958. Il punto pi\u00f9 alto della catena montuosa \u00e8 il Pico San Juan. \nI dintorni di Trinidad annoverano un numero consistente di spiagge tra cui Playa La Boca e Playa Anc\u00f3n. \nCultura.\nLe celebrazioni della citt\u00e0 sono numerose ed esaltano la storia e la tradizione locale. Tra esse sono degne di nota: \nBarrios.\nLa municipalit\u00e0 \u00e8 suddivisa nei seguenti \"barrios\": Primero, Segundo, Tercero, Aguacate, Cabag\u00e1n, Caracusey, Casilda, Guaniquical, R\u00edo de Ay, San Francisco, San Pedro e T\u00e1yaba.\nTrasporti.\n\u00c8 possibile raggiungere Trinidad da L\u2019Avana attraverso il Circuito Sur, passando per la citt\u00e0 di Cienfuegos, dato che la citt\u00e0 non dispone di un aeroporto proprio e la miglior opzione \u00e8 volare a La Habana."}
{"id": "670143", "revid": "1573940", "url": "https://it.wikipedia.org/wiki?curid=670143", "title": "Panthera pardus tulliana", "text": "Il leopardo dell'Anatolia (Panthera pardus tulliana ), detto anche leopardo dell'Asia Minore, \u00e8 una distinta sottospecie di leopardo originaria della Turchia sud-occidentale. La IUCN classifica il leopardo dell'Anatolia come un sinonimo del leopardo del Caucaso.\nDistribuzione e habitat.\nIl leopardo dell'Anatolia venne descritto per la prima volta a partire da un unico esemplare proveniente dai dintorni di Smirne, in Turchia, nell'estremit\u00e0 occidentale dell'Asia Minore. Nelle regioni orientali della Turchia il suo areale converge verso quello del leopardo del Caucaso. Un tempo i leopardi dell'Anatolia abitavano le foreste e le colline delle regioni egee, mediterranee e orientali dell'Anatolia. Durante uno studio sul campo effettuato tra il 1993 e il 2002 gli zoologi riscontrarono la presenza di leopardi nelle foreste d'alta quota e nelle zone alpine della parte orientale dei Monti Karadeniz, dove la densit\u00e0 umana \u00e8 molto bassa. In quest'area essi catturano vari ungulati selvatici, come caprioli, camosci, capre selvatiche e cinghiali, lepri variabili e fagiani di monte del Caucaso.\nNella primavera del 1992 vennero rinvenuti alcuni escrementi freschi nel Parco Nazionale di Termesso. Ulteriori dati raccolti intervistando gli abitanti del luogo suggerirono che alcune popolazioni di leopardo sopravvivevano nella Licia orientale e in alcune zone di quella occidentale.\nAttualmente non sappiamo se in Anatolia vivano ancora leopardi in natura. Si ritiene che la causa primaria del loro declino e della possibile scomparsa sia stata la caccia grossa su vasta scala. Un cacciatore chiamato Mantolu Hasan ne uccise almeno quindici tra il 1930 e il 1950.\nIn Israele i leopardi sopravvissero fino agli anni '80 e tuttora vi sono voci di probabili avvistamenti in Galilea e sulle Alture del Golan. Tuttavia si ipotizza che si tratti di leopardi d'Arabia. In Siria si ritiene che l'ultimo leopardo sia stato un esemplare abbattuto nel 1963 sui Monti Al-Ansariyah, a circa 20\u00a0km dal confine con la Turchia. Per quanto riguarda la situazione dei leopardi in Libano non vi sono dati disponibili.\nRicerche sul campo e avvistamenti.\nL'ultimo avvistamento ufficiale del leopardo d'Anatolia risale al 1974. L'esemplare in questione venne abbattuto dopo aver aggredito una donna nel villaggio di Ba\u011f\u00f6z\u00fc, situato a 5\u00a0km di distanza da Beypazar\u0131. Alcuni studiosi ritengono che questa sottospecie sia ormai estinta, mentre altri sostengono che in natura ne rimangano ancora 13-15 esemplari. Nel 2001 ne vennero avvistati due esemplari: uno in una localit\u00e0 chiamata Dandi, vicina alla citt\u00e0 di Mut, sul Tauro, nella Regione del Mar Mediterraneo, e un altro nei pressi del ruscello Muskili, lungo le coste orientali del Mar Nero. Nel 2002 un team dell'associazione Big Cat Rescue inizi\u00f2 a condurre un sopralluogo in una localit\u00e0 situata a circa 2000 m di altitudine. In un primo periodo i membri di questa spedizione, guidata dal fotografo Cemal Gulas, individuarono e fotografarono un'impronta che ritennero essere quella di un leopardo, e successivamente riuscirono anche ad avvistare un leopardo, che fu in seguito fotografato; si ebbe cos\u00ec la conferma che in Anatolia sopravvivevano ancora questi felini.\nNel 2003 una remota trappola fotografica cattur\u00f2 l'immagine di un maschio adulto nel Parco Nazionale di Vashlovani, in Georgia. Molto probabilmente, per\u00f2, si trattava di un leopardo del Caucaso. Un altro avvistamento avvenne nel 2004 sull'Altopiano di Pokut.\nAttualmente, gli uomini della Fondazione Leopardo d'Anatolia stanno studiando la popolazione degli esemplari del Tauro, facendo uso di trappole fotografiche. Il ricercatore Selim Guray e il suo gruppo sono riusciti a trovare alcune impronte nella foresta.\nIl \"Kaplani\" dell'isola greca di Samo.\nNon vi \u00e8 alcuna fonte recente che testimoni la presenza del leopardo in Grecia, ma alla fine del XVIII secolo un leopardo dell'Anatolia proveniente dall'Asia Minore fu costretto, da un'inondazione del fiume Meandro o da un incendio naturale, a nuotare fino alla vicina isola di Samo, sulla quale divenne il predatore principale e il flagello degli animali domestici.\nIl \"Kaplani\" (in greco \u039a\u03b1\u03c0\u03bb\u03ac\u03bd\u03b9, dal turco \"Kaplan\", che significa \u00abtigre\u00bb), braccato dagli agricoltori e dai pastori, fu costretto a rifugiarsi in una caverna. Le fonti testimoniano che l'ingresso di questo rifugio venne bloccato con grandi massi in modo tale che l'animale, imprigionato dentro, morisse di fame e sete. Dopo un certo periodo un abitante di uno dei villaggi dell'isola, Gerasimos Gliarmis, apr\u00ec una cavit\u00e0 e discese disarmato nella caverna con l'intento di trovare il corpo privo di vita del leopardo. L'animale, tuttavia, era riuscito a sopravvivere nutrendosi dei resti di una sua vecchia preda e bevendo l'acqua penetrata attraverso l'ingresso della caverna. Il leopardo, cercando di fuggire, assal\u00ec Gerasimos, ma suo fratello Nikolaos, sceso nella caverna in suo soccorso, riusc\u00ec ad ucciderlo. Durante lo scontro, per\u00f2, Gerasimos riport\u00f2 una ferita al petto e mor\u00ec pochi giorni dopo in seguito all'infezione.\nIl corpo del leopardo venne imbalsamato ed oggi \u00e8 esposto nel Museo di Storia Naturale dell'Egeo di Samo. La storia dell'animale e la visione del suo corpo imbalsamato ispirarono la scrittrice greca Alki Zei per il racconto \"La tigre in vetrina\" (in greco \"\u03a4\u03bf \u03ba\u03b1\u03c0\u03bb\u03ac\u03bd\u03b9 \u03c4\u03b7\u03c2 \u03b2\u03b9\u03c4\u03c1\u03af\u03bd\u03b1\u03c2\", 1963)."}
{"id": "670149", "revid": "287204", "url": "https://it.wikipedia.org/wiki?curid=670149", "title": "Lugaid Riab nDerg", "text": "Era figlio dei leggendari tre Findemna che cercarono di rovesciare il loro stesso padre Eochaid Feidlech per conquistare il titolo di sovrano supremo d'Irlanda. La loro sorella Clothra cerc\u00f2 di persuaderli a desistere ma non riuscendoci li convinse a giacere con lei per paura che morissero senza avere eredi. Fu cos\u00ec che, secondo la leggenda, nacque Lugaid, e secondo alcune cronache il suo soprannome viene dalle tre strisce in cui era diviso il suo corpo, che indicavano i suoi tre padri. Altre versioni fanno derivare il nome da tre ferite di guerra che aveva sul corpo.\nL'incesto ricorre nuovamente nella storia di questo sovrano quando egli si un\u00ec in matrimonio con la stessa Clothra concependo Crimthann Nia N\u00e1ir.\nSuo padre adottivo, C\u00fachulainn, mand\u00f2 in frantumi la \"Lia F\u00e1il\" (\"Pietra del Destino\"), che tuonava quando su di essa si poneva il legittimo sovrano d'Irlanda, quando essa non emise alcun suono nel momento in cui Lugaid vi si sedette sopra.\nLugaid si spos\u00f2 con Derbforgaill, una principessa di origini scandinave, giunta in Irlanda sotto forma di cigno per raggiungere C\u00fachulainn della quale era innamorata. C\u00fachulainn la colp\u00ec con una pietra che le fer\u00ec il grembo che C\u00fachulainn dovette curare per salvarle la vita, ma in questo modo infranse un tab\u00f9 che gli imped\u00ec di sposarla, e cos\u00ec la diede a Lugaid.\nUn inverno le donne dell'Ulster fecero una competizione in cui provarono a mandare la loro urina dentro una colonna di neve, dicendo che colei che avesse vinto sarebbe stata la pi\u00f9 seducente. Derbforgaill vinse e per la gelosia le altre donne la picchiarono e la mutilarono. Lugaid giunse in tempo per assistere alla morte della sua amata sposa e per la disperazione mor\u00ec anche lui."}
{"id": "670150", "revid": "599013", "url": "https://it.wikipedia.org/wiki?curid=670150", "title": "Giorgio d'Antiochia", "text": ""}
{"id": "670157", "revid": "599013", "url": "https://it.wikipedia.org/wiki?curid=670157", "title": "Strada statale 666 di Sora", "text": "La ex strada statale 666 di Sora (SS 666), ora \"strada regionale 666 di Sora\" \"(SR 666)\", \u00e8 stata una strada statale italiana che interessava la provincia di Frosinone.\nPercorso.\nTale arteria, lunga 13,200\u00a0km, mette in comunicazione la citt\u00e0 di Sora (via Marsicana, tratto urbano della SS82) con la ex strada statale 509 di Forca d'Acero, importante collegamento con Pescasseroli ed altre localit\u00e0 montane d'Abruzzo.\n\u00c8 una strada montana con tracciato tortuoso ed in pendenza, presenta una sola carreggiata, divisa in due corsie, una per senso di marcia. La velocit\u00e0 massima consentita varia tra 70 e 90\u00a0km/h, ad eccezione degli attraversamenti di centri abitati dove \u00e8 fissata a 50\u00a0km/h.\nStoria.\nNel primo dopoguerra il percorso era ancora una mulattiera e negli anni successivi fu allargata rimanendo sterrata; negli anni sessanta \u00e8 stata asfaltata, restando comunque molto stretta e, inoltre, il tracciato iniziale era penalizzato dalla presenza di un passaggio a livello. Negli anni settanta \u00e8 stato ridisegnato ed allargato il percorso iniziale evitando l'attraversamento ferroviario e quello dell'abitato di Campoli Appennino, peraltro raggiungibile da due bivi consecutivi che si diramano verso la collina dove sorge questo comune. Alcuni anni fa lavori di consolidamento, messa in sicurezza delle curve pi\u00f9 pericolose ed allargamenti vari hanno promosso la pedemontana a strada statale.\nLa strada statale 666 venne istituita col decreto del Ministro dei lavori pubblici n. 2394 del 10 ottobre 1990, mutuando il percorso della strada provinciale Sora-Colle Tolugno, con i seguenti capisaldi d'itinerario: \"Innesto strada statale n. 82 presso Sora - Innesto strada statale n. 509 in localit\u00e0 Colle Telugno \".\nIn seguito al decreto legislativo n. 112 del 1998, dal 1\u00ba febbraio 2002 la gestione \u00e8 passata dall'ANAS alla Regione Lazio, che ha ulteriormente devoluto le competenze alla Provincia di Frosinone. Dal 5 marzo 2007 la societ\u00e0 Astral ha acquisito la titolarit\u00e0 di concessionario dell'infrastruttura."}
{"id": "670163", "revid": "35707", "url": "https://it.wikipedia.org/wiki?curid=670163", "title": "Superclassifica show", "text": ""}
{"id": "670164", "revid": "1347902", "url": "https://it.wikipedia.org/wiki?curid=670164", "title": "Oblast' di Kaluga", "text": "L'oblast' di Kaluga \u00e8 un'oblast' della Russia che si estende su un territorio pianeggiante ed ondulato, percorso dal fiume Oka e da alcuni suoi affluenti; la sua capitale \u00e8 Kaluga.\nLo sfruttamento delle foreste, l'agricoltura (cereali, foraggi e lino), l'allevamento (bovini), le risorse del sottosuolo (carbone e fosforiti), le industrie (tessili ed alimentari) sono le principali risorse dell'oblast.\nLa capitale Kaluga \u00e8 un porto sul fiume Oka, 150\u00a0km a sudovest di Mosca; \u00e8 nota per l'artigianato del vetro ed i suoi antichi edifici civili e religiosi tanto da diventare ambita meta di un turismo sempre pi\u00f9 in crescita.\nAltre citt\u00e0 importanti sono:\nGeografia antropica.\nSuddivisioni amministrative.\n\"Rajon\".\nL\"oblast\" di Kaluga comprende 24 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione dell\"oblast\"):\nCitt\u00e0.\nI centri abitati dell\"oblast\" che hanno lo \"status\" di citt\u00e0 (\"gorod\") sono 22 (in grassetto le citt\u00e0 sotto la diretta giurisdizione dell\"oblast\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 7 (al 1\u00ba gennaio 2010):"}
{"id": "670166", "revid": "1573940", "url": "https://it.wikipedia.org/wiki?curid=670166", "title": "Panthera pardus jarvisi", "text": "Il leopardo del Sinai (Panthera pardus jarvisi ) \u00e8 una sottospecie di leopardo. \u00c8 considerato \"probabilmente estinto\".\nDescrizione.\n\u00c8 un po' pi\u00f9 piccolo del leopardo africano e preferisce cacciare uccelli, topi e iraci delle rocce; comunque pu\u00f2 nutrirsi anche di stambecchi e inoltre di bestiame di piccola taglia, se questo \u00e8 disponibile, e questa abitudine gli ha inimicato l'uomo, che lo ha perseguitato e, probabilmente, sterminato; comunque non \u00e8 considerato pericoloso per l'uomo.\nLa pelliccia del leopardo del Sinai \u00e8 bianca con macchie e rosette nere; vive, o viveva, nella penisola del Sinai e sulle montagne circostanti la citt\u00e0 di Eilat.\nI beduini (gruppi tribali) lo hanno probabilmente cacciato fino all'estinzione. Non sappiamo se ne esistano ancora degli esemplari in natura."}
{"id": "670167", "revid": "28592", "url": "https://it.wikipedia.org/wiki?curid=670167", "title": "Oblast di Kaliningrad", "text": ""}
{"id": "670168", "revid": "4175", "url": "https://it.wikipedia.org/wiki?curid=670168", "title": "British home championship", "text": ""}
{"id": "670170", "revid": "77358", "url": "https://it.wikipedia.org/wiki?curid=670170", "title": "Home championship", "text": ""}
{"id": "670173", "revid": "2028514", "url": "https://it.wikipedia.org/wiki?curid=670173", "title": "Segnali di prescrizione nella segnaletica verticale italiana", "text": "I segnali di prescrizione sono particolari tipi di segnaletica stradale verticale che comportano una prescrizione e sono posti nel punto dove inizia il divieto o l'obbligo. \nCome regola generale, le prescrizioni hanno valore fino alla successiva intersezione, salvo che il segnale sia ripetuto (anche in formato ridotto) ed integrato dal pannello integrativo \"continua\".\nSe la prescrizione deve terminare prima di un'intersezione, in tal punto deve essere collocato il segnale specifico di \"fine prescrizione\", per i cartelli non provvisti del relativo segnale di \"fine\", si deve riprodurre il cartello di \"inizio\", integrato dal pannello \"fine\".\nL'ordine delle priorit\u00e0 delle prescrizioni \u00e8 (art. 38 Codice della strada):\nI segnali verticali di prescrizione si suddividono in:\nNelle tabelle che seguono:"}
{"id": "670177", "revid": "1610933", "url": "https://it.wikipedia.org/wiki?curid=670177", "title": "Lince persiana", "text": ""}
{"id": "670178", "revid": "339392", "url": "https://it.wikipedia.org/wiki?curid=670178", "title": "Zettabit", "text": ""}
{"id": "670179", "revid": "729019", "url": "https://it.wikipedia.org/wiki?curid=670179", "title": "Battaglia di Compi\u00e8gne", "text": "L'assedio di Compi\u00e8gne fu l'ultima azione militare di Giovanna d'Arco: la sua carriera di comandante cess\u00f2 con la cattura durante una scaramuccia davanti alla citt\u00e0 il 23 maggio 1430. Sebbene tale evento per molti aspetti fosse un assedio minore, tuttavia la perdita del pi\u00f9 carismatico e brillante comandante francese costitu\u00ec un fatto eclatante della guerra, sia dal punto di vista politico che militare.\nAntefatto.\nVerso l'ultimo periodo della guerra dei cent'anni, il duca Filippo III di Borgogna, politicamente indipendente, era alleato dell'Inghilterra, governata dal reggente Giovanni di Lancaster, duca di Bedford. Questi due personaggi avevano assoggettato gran parte della Francia settentrionale nel corso dei due lustri precedenti. Gli stessi subirono per\u00f2 rilevanti perdite nel 1429, grazie ad un rinvigorito esercito francese, guidato congiuntamente da Giovanna d'Arco e dal duca Giovanni II di Alen\u00e7on.\nI francesi, infatti, avevano inflitto una sconfitta devastante agli inglesi nella battaglia di Patay il 18 giugno 1429 ed avevano marciato verso nordest per incoronare Carlo VII di Francia a Reims, senza ulteriori resistenze, accettando la resa delle principali citt\u00e0 sul loro cammino. Compi\u00e8gne non era sul predetto percorso, essendo a nord di Parigi e prossima agli avamposti borgognoni, ma fedele a Carlo VII.\nI fatti.\nPreparazione.\nNel gennaio 1430, Giovanna si era recata a Bourges, presso la regina; in seguito, dopo essere passata da Orl\u00e9ans, aveva raggiunto la corte a Sully-sur-Loire, ove aveva potuto assistere agli sforzi, vani, delle trattative diplomatiche tra Carlo VII e la Borgogna. Tra le clausole del trattato di alleanza, che non sar\u00e0 mai portato a compimento, vi era anche la consegna della citt\u00e0 di Compi\u00e8gne alla custodia Borgognona. All'intimazione fatta dal Conte di Clermont affinch\u00e9 quest'ultima rendesse le chiavi ai borgognoni, tuttavia, gli abitanti di Compi\u00e8gne opposero un fermo rifiuto, e quest'ultima rimase in mano francese, custodita dal capitano Guglielmo di Flavy.\nNell'aprile dello stesso anno il duca Filippo il Buono di Borgogna aveva ripreso le ostilit\u00e0, riunendo il proprio esercito a P\u00e9ronne, ed affidandone l'avanguardia a Jean de Luxembourg, mentre un nuovo corpo d'armata inglese sbarcava a Calais, insieme al giovane re Enrico VI d'Inghilterra, accolto dal Duca di Bedford. L'avanzata borgognona si diresse verso le principali piazzeforti francesi, di cui Compi\u00e8gne risultava strategicamente importante, mentre il duca di Bedford proteggeva l'\u00cele-de-France e Parigi, entrambe sotto il controllo anglo-borgognone.\nIl 6 maggio Regnault de Chartres, arcivescovo di Reims e cancelliere di Francia, annunciava formalmente la rottura dei trattati con la Borgogna. Giovanna, intuito il pericolo, aveva abbandonato la corte senza neppure prendere congedo, accompagnata dal suo attendente, Jean d'Aulon, in marzo, a capo di un'armata di mercenari piemontesi agli ordini di Bartolomeo Baretta, partecipando ad alcuni scontri presso Melun e Lagny e raggiungendo Compi\u00e8gne il 6 maggio. Il numero degli effettivi crebbe considerevolmente lungo il tragitto, tanto da raggiungere, all'ingresso in citt\u00e0, quattrocento \"lance\" (ossia almeno 1200 armati).\nIl combattimento.\nNei giorni seguenti ci furono diverse azioni belliche minori, dapprima in difesa di Choisy-le-Bac, che, difesa da Luigi di Flavy (fratello di Guglielmo, governatore di Compi\u00e8gne), dovr\u00e0 tuttavia arrendersi il 26 maggio ai borgognoni, quindi nel tentativo di riconquistare Pont-l'Ev\u00eaque. Giovanna tent\u00f2 un ulteriore assalto passando per Soissons, accompagnata da Regnault di Chartres e dal conte Luigi di Vend\u00f4me. Il governatore, Richard Bournel, accett\u00f2 di far passare la Pulzella, l'arcivescovo e il conte, ma non l'esercito.\nCos\u00ec, Giovanna dovette rinunciare e rientr\u00f2 in Compi\u00e8gne passando per Cr\u00e9py-en-Valois. Qui, ide\u00f2 insieme a Guglielmo di Flavy un assalto a sorpresa contro i borgognoni a Margny. Jean de Luxembourg, che incrociava in quei paraggi, not\u00f2 l'azione per caso, durante una perlustrazione del territorio, e chiam\u00f2 le sue truppe. I rinforzi giunsero da Venette e Clairoix e respinsero i francesi. Giovanna, dopo aver respinto tre volte l'assalto nemico, ordin\u00f2 una ritirata e la protesse restando in coda al suo schieramento.\nLa cattura di Giovanna d'Arco.\nGli eventi successivi sono tuttora poco chiari. Le porte delle citt\u00e0 si chiusero prima che tutti i soldati francesi potessero rientrarvi. Fu un'azione volta a prevenire l'ingresso dei borgognoni nel centro abitato o, forse, un atto di tradimento ordito dai nemici della Pulzella per sbarazzarsi della sua ingombrante presenza. Riportando le parole di Kelly deVries: \u00abSia gli accusatori che i difensori devono fare a turno per accusare o sostenere la figura di Guillaume de Flavy ed il ruolo che ebbe nell'eliminare qualsiasi possibilit\u00e0 di fuga per Giovanna d'Arco quel giorno\u00bb.\nL'amicizia tra il governatore e Georges de La Tremo\u00eflle, membro della corte da sempre ostile a Giovanna. e alcuni rumori successivi, oltre all'effettiva illogicit\u00e0 della misura, proverebbero, secondo alcuni, il tradimento di Flavy, accordatosi con il nemico anglo-borgognone. Infatti, fu la porta della palizzata della controscarpa che circonda il ponte sull'Oise a precludere la ritirata a Giovanna; quindi, un elemento che non avrebbe compromesso in modo significativo la salvezza della citt\u00e0, quand'anche fosse caduto in mani nemiche: il ponte e la porta di Notre-Dame nelle mura della citt\u00e0 erano ben difesi e sulle mura stesse vi erano numerosi pezzi d'artiglieria.\nSecondo altri, l'ipotesi del tradimento \u00e8 plausibile ma \u00e8 altrettanto probabile che l'ordine di Flavy sia stato, invece, dettato esclusivamente dall'ansia per la salvezza della citt\u00e0 di cui era governatore, nella confusione della battaglia. La retroguardia francese non pot\u00e9 trovare riparo. Giovanna fu strattonata da cavallo e dovette arrendersi al Bastardo di Wamdonne; con lei, furono fatti prigionieri il fratello, Pierre, e l'intendente, Jean D'Aulon, che l'avevano seguita. Qui di seguito la descrizione fornita dal cronista Georges Chastellain:\nGiovanna fu consegnata dal Bastardo di Wamdonne a Jean de Luxembourg come prigioniera di guerra e in seguito condotta a Margny, ove incontr\u00f2 il Duca di Borgogna Filippo il Buono. La difesa di Compi\u00e8gne fu coronata da successo ma la cattura di Giovanna d'Arco gett\u00f2 nello sconforto le armate francesi e la stessa popolazione. Il re Carlo VII dovette scrivere alle citt\u00e0 in ansia, ed in particolare a Reims, assicurando un immediato invio di truppe francesi e scozzesi."}
{"id": "670180", "revid": "838137", "url": "https://it.wikipedia.org/wiki?curid=670180", "title": "Umask", "text": "umask \u00e8 un comando della \"shell testuale\" dei sistemi operativi Unix e Unix-like, e pi\u00f9 in generale dei sistemi POSIX, che permette di suggerire ai programmi avviati successivamente quali permessi \"negare\" al momento della creazione di nuovi file e directory. Ha effetto solo per i programmi avviati successivamente ad \"umask\", e solo se avviati dalla stessa \"shell\", differendo da chmod sia perch\u00e9 quest'ultimo modifica i permessi successivamente alla creazione dei file o directory, sia perch\u00e9 i permessi forniti con chmod sono quelli effettivi e non quelli negati.\numask \u00e8 anche il nome di una chiamata di sistema definita dallo standard POSIX che modifica un omonimo attributo dei processi (precisamente del \"process control block\"), il quale mantiene il valore corrente di tale suggerimento, e che viene ereditato dai processi figli. Di fatto, il comando \"umask\" della \"shell\", che \u00e8 interno alla \"shell\" stessa e non \u00e8 un programma esterno, agisce semplicemente invocando tale chiamata di sistema per modificare il valore corrente della maschera del processo della \"shell\"; il nuovo valore viene poi ereditato dai comandi avviati in seguito dalla stessa \"shell\" (ma non, ad esempio, dai comandi avviati in precedenza o avviati da altre \"shell\").\nIl comando e la chiamata di sistema \"umask\" modificano solo il comportamento predefinito dei programmi, i quali mantengono la possibilit\u00e0 tecnica di aggirare il suggerimento, ad esempio cambiando il valore dell'impostazione corrente o modificando esplicitamente i permessi dei nuovi file e/o directory create. \u00c8 possibile negare solo permessi standard di lettura, scrittura ed esecuzione, e non altri tipi di permessi.\nIl comando umask.\nSintassi.\nLa sintassi generale del comando \"umask\" \u00e8:\ndove la \"maschera\" pu\u00f2 essere:\nLanciando il comando senza specificare un parametro \"maschera\" viene mostrato sullo \"standard output\" il valore corrente. Se si desidera lasciare invariati i propri permessi, negandoli completamente agli utenti del gruppo e a tutti gli altri utenti, si usi:\nNotare che i permessi di ogni file o directory creati dipendono sia dai permessi richiesti dal programma che li ha creati che dall'impostazione data tramite \"umask\".\nOpzioni.\nL'opzione -S mostra il valore corrente dei permessi effettivi espresso in notazione simbolica (ad esempio u=rwx,g=rx,o=rx invece di 022)\nL'opzione -p mostra il valore di negazione dei permessi corrente impostato da umask (ad esempio 022)\nValori comunemente usati per \"umask\" sono: \nTabella dei permessi di umask.\nEsempi.\nImposta il valore di \"umask\" a 0147 e tramite il comando touch crea un nuovo file vuoto (che normalmente avrebbe i permessi 0666, o -rw-rw-rw-); il nuovo file ha permessi ottali 0620, in quanto 0666 &amp; ~0147 = 0620:\nSeguendo l'esempio sopra \u00e8 possibile osservare la differenza con il comando chmod eseguito successivamente:\nImposta il valore di \"umask\" a 0147 e tramite il comando mkdir crea una nuova directory (che normalmente avrebbe i permessi 0777, o drwxrwxrwx); la nuova directory ha permessi ottali 0630, in quanto 0777 &amp; ~0147 = 0630:\nLa chiamata di sistema umask.\nLa chiamata di sistema \"umask\" \u00e8 dichiarata nello \"header file\" \"sys/stat.h\":\nmode_t umask(mode_t cmask);\nIl tipo \"mode_t\" \u00e8 un tipo opaco (solitamente un tipo numerico intero) che rappresenta dei permessi d'accesso.\nIl parametro \"cmask\" indica i permessi che si vuole negare. A tal fine sono considerati solo i permessi di lettura, scrittura ed esecuzione relativi alle classi di permessi utente, gruppo e altri. I restanti permessi, come \"set User ID\", \"set Group ID\" e \"sticky\" non sono considerati.\nValore di ritorno.\nIl valore di ritorno \u00e8 il valore precedente di \"umask\"."}
{"id": "670181", "revid": "1573940", "url": "https://it.wikipedia.org/wiki?curid=670181", "title": "Panthera pardus adersi", "text": "Il leopardo di Zanzibar (Panthera pardus adersi ) \u00e8 una sottospecie di leopardo ad alto rischio di estinzione. Si credeva estinto ma nel 2017 fu filmato un esemplare che fa sperare in una popolazione con ancora esemplari, anche se pochissimi. \u00c8 endemica dell'isola di Zanzibar.\nStoria evolutiva.\nLa storia evolutiva del leopardo di Zanzibar \u00e8 parallela a quella di altri endemismi, tra cui la genetta servalina di Zanzibar e il colobo rosso di Zanzibar. Si sostiene che si sia evoluto come una popolazione isolata di leopardo africano a partire dalla fine dell'ultima era glaciale, quando l'isola si separ\u00f2 dalla Tanzania continentale in seguito all'innalzamento del livello del mare. L'effetto del fondatore e l'adattamento alle condizioni locali produssero un leopardo pi\u00f9 piccolo dei suoi parenti continentali, le cui macchie \u00abcambiarono\u00bb, o piuttosto si suddivisero in rosette pi\u00f9 numerose parzialmente disintegrate in macchie.\nBiologia e comportamento.\nLa biologia e il comportamento del leopardo di Zanzibar sono poco note. Nei musei sono conservate solamente cinque pelli, tra cui l'esemplare tipo del Natural History Museum di Londra, ed un esemplare impagliato piuttosto danneggiato allo Zanzibar Museum. Il leopardo di Zanzibar non \u00e8 mai stato studiato in natura e l'ultima volta che un ricercatore mise per iscritto di averne visto uno fu all'inizio degli anni '80. La maggior parte degli zoologi presume che il leopardo di Zanzibar si sia estinto o quasi. Comunque, le statistiche del governo di Zanzibar indicano che dei leopardi vennero uccisi dai cacciatori a met\u00e0 degli anni '90 e gli isolani continuano a registrare avvistamenti e catture di bestiame.\nDemonizzazione e sterminio.\nLe descrizioni del leopardo e delle sue abitudini fatte dai contadini di Zanzibar sono ammantate dalla diffusa credenza che un gran numero di questi carnivori venga allevato dalle streghe ed inviato presso gli uomini per distruggere e far cadere in disgrazia i villaggi vicini. Queste credenze si riuniscono in un elaborato complesso di idee su come i leopardi vengano allevati, addestrati, scambiati ed inviati per compiere le malefatte volute dalle loro padrone. Per gli allevatori locali queste idee servono a dare una chiara spiegazione alle predazioni dei leopardi e, pi\u00f9 generalmente, alle loro apparizioni \u00abfuoriluogo\u00bb nelle vicinanze delle fattorie e dei villaggi.\nLa crescita della popolazione umana e dell'agricoltura nel XX secolo \u00e8 stata la maggiore responsabile di questa situazione, dal momento che gli uomini hanno invaso l'habitat dei leopardi, rendendo pi\u00f9 facile a questi animali di nutrirsi a loro spese. L'aumento dei conflitti con i leopardi e la paura che questi generavano portarono ad una serie di campagne per sterminarli. Agli inizi si trattava solo di casi isolati, ma dopo la rivoluzione di Zanzibar del 1964 queste si estesero a tutta l'isola, quando venne promossa una campagna combinata anti-stregoneria e anti-leopardo sotto la guida del pi\u00f9 famoso cacciatore di streghe di Unguja, Kitanzi. I risultati a lungo termine di questa campagna e la susseguente classificazione dei leopardi come animali \u00abnocivi\u00bb port\u00f2 questi animali sull'orlo dell'estinzione. Ma le ultime ricerche ci fanno pensare che esistano ancora degli esemplari nel loro ambiente.\nConservazione ed altre proposte.\nUn'attenzione pi\u00f9 seria sul leopardo di Zanzibar non venne presa che a met\u00e0 degli anni novanta, quando alcuni autori lo ritenevano gi\u00e0 estinto. La CARE finanzi\u00f2 un programma di conservazione del leopardo, il Jozani-Chwaka Bay Conservation Project, che per\u00f2 venne abbandonato nel 1997, quando i ricercatori naturalisti fallirono nel riscontrarne una presenza certa nella foresta di Jozani e nei suoi dintorni.\nI naturalisti locali, comunque, sono rimasti tuttavia pi\u00f9 ottimisti sulla sopravvivenza del leopardo e alcuni zanzibariani hanno proposto di rivolgersi ad alcuni allevatori di leopardi allo scopo di ottenerne qualche esemplare da mostrare, appagando cos\u00ec i visitatori. Per guadagnare un po' di denaro gli abitanti dei villaggi si sono talvolta offerti ai turisti o ai ricercatori allo scopo di portarli a vedere dei leopardi \u00abdomestici\u00bb, ma finora nessuna di queste \u00abcacce al leopardo addomesticato\u00bb ha portato ad un avvistamento coronato dal successo.\nUna straordinaria svolta giunse il 15 settembre 2017, quando la spedizione guidata dal biologo Forrest Galante riusc\u00ec incredibilmente a filmare un leopardo di Zanzibar nella foresta di Jozani a distanza di 20 anni dall\u2019ultimo avvistamento, provando che il felino non si \u00e8 ancora estinto."}
{"id": "670182", "revid": "1610933", "url": "https://it.wikipedia.org/wiki?curid=670182", "title": "Caracal (zoologia)", "text": ""}
{"id": "670184", "revid": "77358", "url": "https://it.wikipedia.org/wiki?curid=670184", "title": "Home international championship", "text": ""}
{"id": "670185", "revid": "834", "url": "https://it.wikipedia.org/wiki?curid=670185", "title": "Zettafarad", "text": ""}
{"id": "670186", "revid": "307923", "url": "https://it.wikipedia.org/wiki?curid=670186", "title": "D\u00e1l Fiatach", "text": "I D\u00e1l Fiatach furono un gruppo di trib\u00f9 che vissero nella regione nord-orientale dell'Ulster durante l'inizio dell'era Cristiana in Irlanda. Si suppone che possano essere identificati con i \"Darini\" di cui parla Tolomeo nella sua \"Geografia\".\nIl regno degli Ulaid nel periodo dei D\u00e1l Fiatach si ridusse notevolmente, dal tempo in cui esso, estendendosi a nord ed a ovest, ricopriva quasi interamente il territorio dell'Ulster.\nIntorno all'anno 400 il regno comprendeva il territorio dell'attuale contea di Louth, di Down e di Antrim e diversi territori di Armagh e Tyrone.\nIl territorio dell'attuale contea di Down fu la culla del regno dei D\u00e1l Fiatach ed il loro centro politico e religioso era l'odierna citt\u00e0 di Downpatrick. Dal IX secolo la citt\u00e0 di Bangor, un tempo sotto il controllo dei loro vicini D\u00e1l nAraidi, divenne un importante centro religioso del regno.\nTra i pi\u00f9 importanti sovrani D\u00e1l Fiatach sono da annoverare:\nUn ramo minore dei D\u00e1l Fiatach govern\u00f2 la regione del \"Leth Cathail\" (met\u00e0 di Cathal) nei dintorni di Downpatrick ed il prestigioso centro monastico della citt\u00e0 rimase per lungo tempo sotto il controllo dei sovrani D\u00e1l Fiatach."}
{"id": "670187", "revid": "1610933", "url": "https://it.wikipedia.org/wiki?curid=670187", "title": "Gatto della giungla", "text": ""}
{"id": "670188", "revid": "1610933", "url": "https://it.wikipedia.org/wiki?curid=670188", "title": "Lince delle paludi", "text": ""}
{"id": "670191", "revid": "125194638", "url": "https://it.wikipedia.org/wiki?curid=670191", "title": "Renault 16", "text": "La Renault 16 \u00e8 una vettura di classe medio-alta prodotta dalla casa automobilistica francese Renault tra il 1965 ed il 1980.\nStoria.\nCon il lancio della \"Renault 16\", la R\u00e9gie torn\u00f2 a met\u00e0 degli anni sessanta in un settore gi\u00e0 da qualche tempo trascurato, ossia quello delle vetture di fascia medio-alta, in cui mancava un modello che rappresentasse la Renault gi\u00e0 dal 1960, ossia dall'uscita di produzione della Fr\u00e9gate, una vettura che conobbe solo un parziale successo. Dopo l'uscita di produzione della Fr\u00e9gate, la Renault commercializz\u00f2 la Rambler tra il 1962 e il 1967, a partire da kit complete knock down della Rambler Classic assemblati nello stabilimento Renault di Haren/Vilvoorde (Belgio). Ma la genesi della \"R16\" affonda le sue radici gi\u00e0 all'epoca in cui la Fr\u00e9gate fu ancora nel pieno della sua carriera commerciale.\nGenesi del modello.\nFu infatti gi\u00e0 nel 1958 che la Casa della Losanga avvi\u00f2 un progetto destinato a trovare una sostituta alla \"Fr\u00e9gate\", che stava rivelandosi poco convincente. Come gi\u00e0 per quest'ultima, la Renault decise di avvalersi della collaborazione della Ghia, nota carrozzeria italiana da tempo in collaborazione con la Renault. Fu cos\u00ec che gi\u00e0 nello stesso anno l'atelier torinese present\u00f2 uno studio per una vettura con carrozzeria a due volumi e a due vetri laterali per lato. Tale vettura, frutto del cosiddetto \"projet 115\", era caratterizzata da una grossa nervatura nella parte posteriore della fiancata e dal frontale a quattro fari tondi con le estremit\u00e0 anteriori dei parafanghi molto protese in avanti. Purtroppo, nonostante le apparenze, la vettura non montava un portellone posteriore. Di questo prototipo venne realizzato anche un modello in scala reale e fu a quel punto che i vertici Renault (tra cui Pierre Dreyfus e Fernand Picard, il responsabile dell'ufficio studi e progettazioni) rimasero perplessi e poco convinti, per cui accantonarono il \"progetto 115\" e spostarono la loro attenzione su una seconda proposta: si trattava di una limousine a tre finestrini per lato e dall'impostazione pi\u00f9 classica, cio\u00e8 con carrozzeria a tre volumi, coda spiovente e massiccio frontale a quattro fari circolari disposti a coppie. Tale proposta diede l'avvio, nel 1961, ad un nuovo progetto denominato \"Progetto 114\" che venne portato avanti con pi\u00f9 entusiasmo, vista anche la possibilit\u00e0 di applicare soluzioni innovative come le sospensioni idropneumatiche, una caratteristica d'avanguardia che gi\u00e0 da qualche anno stava trovando la sua interprete pi\u00f9 illustre nella Citro\u00ebn DS. Il progetto, che prevedeva tra l'altro il montaggio di un 6 cilindri da 2.2 litri, il quale andava ad azionare le ruote posteriori, stava giungendo ad una fase di preindustrializzazione. Gi\u00e0 14 prototipi vennero costruiti per le prove su strada, tant'\u00e8 vero che persino la stampa specializzata sorprese alcuni di questi prototipi e li immortal\u00f2 pubblicando in seguito le foto con tanto di articolo. Ma alla fine anche questo progetto venne rigettato per vari motivi: i costi di progettazione stavano superando abbondantemente il tetto prefissato, l'abitabilit\u00e0 interna era insufficiente e le sospensioni idropneumatiche stavano rivelandosi problematiche nella messa a punto, tanto da causare problemi ai collaudatori durante le prove su strada dei prototipi.\nSi torn\u00f2 quindi al progetto \"115\", sulla cui falsariga avrebbe dovuto essere sviluppata la nuova vettura. Tale modello da prendere in considerazione non voleva significare semplicemente una volont\u00e0 fine a se' stessa di uscire dalle righe: infatti Pierre Dreyfus ed altri vertici aziendali stavano seriamente prendendo in considerazione alcuni fenomeni sociologici di quell'epoca, come ad esempio il boom delle nascite, ma anche un ritrovato benessere da parte di una fetta consistente della popolazione francese e non solo. La nuova vettura doveva essere un esempio innovativo per quanto riguarda la versatilit\u00e0 e la praticit\u00e0 di utilizzo, perci\u00f2 doveva essere spaziosa e modulare, ma senza per questo essere una vettura derivante da un mezzo commerciale, anche perch\u00e9 doveva avere la stessa eleganza di una berlina di classe superiore. Il compito, in un'epoca in cui le berline medio-alte a due volumi ancora non esistevano e non erano neppure immaginate (se non da qualche estroso designer), non fu dei pi\u00f9 facili, ma Dreyfus non sobbarc\u00f2 gli addetti ai lavori con molte specifiche, proprio per non creare ulteriori difficolt\u00e0 ad un progetto che gi\u00e0 di per s\u00e9 era ambizioso. Quanto al propulsore da utilizzare si scelse di prendere l'unit\u00e0 da 2.2 litri del \"progetto 114\" e di eliminarne due dei suoi 6 cilindri, passando cos\u00ec da 2.2 a poco meno di 1.5 litri. Tale propulsore avrebbe costituito la base di tutta una famiglia di successivi propulsori montanti non solo sulla vettura derivante dal progetto 115, ma anche su altri modelli della Casa francese (e non solo).\nNel 1963 cominciarono a circolare i primi prototipi camuffati, prontamente intercettati dalla stampa specializzata, specialmente in Italia, dove i giornalisti erano particolarmente voraci di novit\u00e0 nel settore automobilistico. Per poter effettuare i test con maggior discrezione, alcuni esemplari furono condotti addirittura negli USA, ed in particolare nella citt\u00e0 di Bemidji, in Minnesota, dove tra l'altro fu possibile anche testare la vettura in condizioni di freddo proibitivo, visto che d'inverno in quella citt\u00e0 si raggiungevano anche i 30\u00a0\u00b0C sotto zero. Analogamente furono effettuati anche dei test in Africa, in modo da tale da saggiare la resistenza della meccanica a temperature elevate. Altri test vennero infine condotti nella pista di prova della Renault situata a Lardy. Furono in totale 32 i prototipi relativi al \"progetto 115\" che circolarono lungo il tracciato di Lardy.\nLe prime foto ufficiali di quella che secondo la stampa avrebbe dovuto chiamarsi \"Renault 1500\" furono inviate alla stampa nell'agosto del 1964 e furono pubblicate il mese successivo. A fine anno, e precisamente il 2 dicembre, cominci\u00f2 la produzione degli esemplari di pre-serie destinati alla presentazione alla stampa. Tali esemplari, cos\u00ec come in seguito la produzione in serie vera e propria, vennero assemblati nel nuovissimo stabilimento Renault di Sandouville, fatto costruire tra il luglio 1963 ed il novembre 1964 appositamente per la nuova vettura poich\u00e9 gli stabilimenti di Flins e di Billancourt erano ormai sovraccarichi della produzione di altri modelli Renault. Vale la pena precisare che gli esemplari le cui foto furono inviate alla stampa furono provvisoriamente assemblati a Flins in attesa che venisse ultimato lo stabilimento di Sandouville.\nDebutto.\nLa presentazione alla stampa avvenne il 4 gennaio 1965 a Juan-les-Pins, in Costa Azzurra. Da qui, gli addetti stampa poterono provare la vettura, la cui denominazione di \"Renault 16\" venne ormai svelata, e condurla lungo un percorso che port\u00f2 a Saint-Tropez e sulle alture appena alle spalle della localit\u00e0 francese, in modo da provare la \"R16\" anche su strade innevate. La vettura piacque per il suo comportamento su strada e per la sua versatilit\u00e0, ma furono mosse critiche alla frenata ed al disegno di plancia e cruscotto, definiti un po' tristi e malriusciti. Trattandosi di vetture di pre-serie, quelle testate in Costa Azzurra furono sottoposte quindi a migliorie all'impianto frenante. La presentazione al pubblico avvenne due mesi dopo al Salone di Ginevra, dove la \"Renault 16\" ebbe modo di dividere anche i non addetti ai lavori tra sostenitori e detrattori.\nTra la presentazione e l'avvio della commercializzazione trascorsero alcuni mesi durante i quali vennero effettuate le ultime operazioni di messa a punto della vettura e vennero assemblati 500 esemplari di pre-serie da destinare ad una clientela selezionata, tra cui i concessionari Renault della Francia, ed alcuni membri del Governo francese e delle forze armate transalpine).\nAlla fine dell'estate 1965 fu avviata la commercializzazione della \"Renault 16\".\nDesign esterno ed interno.\nAll'epoca del suo lancio fece scalpore per l'originalit\u00e0 della sua linea che non lasciava spazio a soluzioni fini a s\u00e9 stesse, ma era studiata in ogni punto al fine di favorire il massimo della praticit\u00e0 e dell'abitabilit\u00e0 interna. Questo si riflett\u00e9 anche in una campagna pubblicitaria ufficiale italiana che la definiva \"l'automobilo\", per significare appunto che la nuova vettura non aveva niente di lezioso, di femminile, ma era tutta votata alla funzionalit\u00e0. Il corpo vettura a due volumi fu una primizia in quel segmento di mercato in cui la facevano da padrona solo berline a tre volumi (Peugeot 404 e Simca 1500 in Francia; Lancia Flavia, Fiat 1500 C e 1500 L e Alfa Romeo Giulia in Italia; Ford Taunus, Opel Rekord e BMW 1500 in Germania; Hillman Super Minx, Singer Gazelle, Vogue e,infine, Humber Sceptre in Regno Unito). Singolare fu l'abilit\u00e0 dimostrata dai progettisti e dai designer nel coniugare le linee di una vettura elegante, fino a quel momento ritenute appannaggio esclusivo di carrozzerie a tre volumi, con la modularit\u00e0 dello spazio interno e la capacit\u00e0 di ospitare carichi voluminosi senza per questo sconfinare nell'ambito delle giardinette o dei mezzi commerciali. Andando pi\u00f9 nel dettaglio, il frontale offriva gi\u00e0 un indiscutibile biglietto da visita grazie alla sua calandra costituita praticamente per intero da una griglia cromata entro la cui sagoma trovavano posto i grandi fari quadrangolari. Sotto di essi erano sistemati gli indicatori di direzione e le luci di posizione. Il grande cofano motore era tagliato longitudinalmente a met\u00e0 da un largo solco che nella sua estremit\u00e0 anteriore andava leggermente a sconfinare all'interno della calandra. Particolare anche il disegno del tetto, con i bordi che nella parte posteriore rimanevano leggermente rialzati e fungevano quindi da gocciolatoi integrati nel tetto stesso. Tali bordi erano percorsi da linee cromate proprio nei punti in cui il lamierato del tetto avrebbe presentato altrimenti i segni delle saldature con il resto della carrozzeria. La vista laterale offre la vista delle pi\u00f9 importanti peculiarit\u00e0 stilistiche e pratiche, come quella dei sottili montanti e della linea di cintura piuttosto bassa in modo da privilegiare la luminosit\u00e0 all'interno dell'abitacolo e la visibilit\u00e0 da parte del conducente. Le superfici vetrate laterali erano a tre finestrini per lato, una soluzione fortemente voluta in fase di progettazione e di sviluppo in modo da poter associare la vettura finita al concetto classico di limousine. Sempre lungo la vista laterale si ritrovavano poi altre caratteristiche degne di nota, come i passaruota posteriori parzialmente carenati ed il grosso montante posteriore inclinato, quest'ultimo disegnato in tale posizione in modo tale da dissociare ulteriormente la R16 da una vettura familiare o da un mezzo commerciale. L'andamento del montante posteriore si rifletteva anche nel disegno della coda, dal lunotto inclinato e racchiuso dai due prolungamenti delle \"creste\" laterali poste sul tetto, prolungamenti che scendevano dal tetto stesso fino all'altezza dei fari posteriori, due gemme unite tra loro da una fascia argentea su cui campeggiava il nome della casa francese scritto a tutta larghezza.\nL'abitacolo era spazioso e luminoso: il posto guida era caratterizzato dalla presenza di un gruppo plancia-cruscotto piuttosto semplice e lineare, comprensivo di un volante a due razze disposte a forma di falce ed un cruscotto con tachimetro a sviluppo orizzontale, cos\u00ec come un altro gruppo di strumenti secondari, anch'esso sviluppato orizzontalmente. La leva del cambio era montata sul piantone dello sterzo, unica soluzione possibile vista la disposizione degli altri organi meccanici, cosicch\u00e9 i sedili anteriori poterono estendersi maggiormente in larghezza ed offrire una seduta pi\u00f9 confortevole a conducente e passeggero anteriore. A proposito di sedili, essi sono stati progettati sulla base di quelli della R8, e quindi imbottiti di schiuma di poliuretano con fianchetti imbottiti in gomma ed altri materiali elastici. Il comfort era ulteriormente accentuato da un sistema di aerazione studiato e realizzato appositamente per questa vettura. Ma il piatto forte dell'abitacolo della \"R16\" era l'alto livello di modularit\u00e0 di quest'ultimo: dalla canonica configurazione a 5 posti si poteva regolare i sedili ed il divano in modo tale da formare una sorta di culla per bambini, oppure abbattere i sedili anteriori in modo dal formare un piano unico con la seduta del divano e quindi ottenere un letto a due piazze; ed ancora era possibile ripiegare o eliminare del tutto i l divano posteriore per aumentare la capacit\u00e0 di carico del bagagliaio, che in configurazione standard era di 346 litri, ma che senza divano poteva arrivare a ben 1200 litri, un risultato ragguardevole per una berlina di 4,24 metri di lunghezza.\nStruttura, meccanica e motori.\nL'architettura tecnica della \"Renault 16\" proponeva essa stessa delle novit\u00e0, a partire dalla configurazione \"tutto avanti\" che quindi prevedeva la trazione anteriore. Non si trattava di una novit\u00e0 in senso stretto, poich\u00e9 all'epoca esistevano gi\u00e0 alcuni modelli che sposavano tale filosofia tecnica (Citro\u00ebn DS, Lancia Flavia, Autobianchi Primula, ecc), ma si trattava della prima Renault di fascia medio-alta a proporla, per cui anche in questo caso costitu\u00ec un piccolo primato.\nIl telaio era in acciaio stampato, rinforzato con tre traverse e due longheroni, ma si trattava di una piattaforma facente parte integrante di una struttura monoscocca, quindi la presenza di longheroni e traverse non deve far pensare ad un telaio separato. Ulteriori rinforzi sono stati resi necessari dalla presenza della grande superficie vetrata, che tenderebbe altrimenti ad indebolire il corpo vettura e a diminuire la rigidezza torsionale. La stessa ossatura del gruppo plancia-cruscotto \u00e8 una traversa in acciaio che funge da elemento di rinforzo.\nLe sospensioni erano a ruote indipendenti su entrambi gli assi, con barre di torsione, ammortizzatori idraulici telescopici e barre antirollio. L'avantreno era provvisto di triangoli sovrapposti, mentre il retrotreno montava bracci longitudinali. Come gi\u00e0 accadde qualche anno prima per la Renault 4, anche nel caso della \"R16\" la presenza di barre di torsione (scelta obbligata per non sottrarre spazio al vano di carico) port\u00f2 come conseguenza la necessit\u00e0 di montare le barre stesse in posizione trasversale e sfalsata tra il lato destro ed il lato sinistro. Ci\u00f2 ebbe come risultato una differenza nella misura del passo sui due lati. In particolare, sul lato sinistro l'interasse risultava di 7\u00a0cm pi\u00f9 lungo che sul lato destro. Ci\u00f2 non ebbe ripercussioni sulla tenuta di strada che risult\u00f2 buona pur con un accentuato rollio in curva.\nMontava un impianto frenante misto, il che poteva sembrare un passo indietro rispetto alla R8 con quattro dischi, ma che si spiegava con il fatto che la vettura era caratterizzata da una ripartizione del peso sbilanciata in avanti (motore e cambio erano tutti anteriori), per cui al retrotreno le sollecitazioni in quel senso erano ridotte e si ritenne adeguata anche una coppia di tamburi. L'impianto frenante era inoltre munito di un limitatore di pressione che serviva a ridurre il rischio di bloccaggio delle ruote durante una frenata improvvisa. Lo sterzo era a cremagliera senza servocomando.\nIl motore, montato longitudinalmente, fu il primo esponente della famiglia di motori della cosiddetta serie Axx. Si \u00e8 gi\u00e0 accennato all'origine di tale motore, derivato da un'unit\u00e0 a 6 cilindri da 2.2 litri alla quale vennero letteralmente amputati due di quei cilindri per rimanere a quattro e con una cilindrata ridotta a 1470 cm\u00b3. L'alimentazione era a carburatore e la potenza massima era di 55 CV. Quanto al cambio, esso era del tipo manuale a 4 marce.\nEvoluzione.\nL'accoglienza fu tiepida: ai tanti che acclamarono la R16 come vettura di forte impatto innovativo si contrapposero non pochi detrattori che ne criticavano l'eccentrica impostazione e le prestazioni troppo modeste per la fascia di mercato che la R16 andava ad occupare. Ma dopo un'iniziale perplessit\u00e0, la vettura cominci\u00f2 a vendere, forte anche del titolo di Auto dell'anno 1966 conferitole dalla giuria di giornalisti delle stampa specializzata. Il premio venne ritirato dal presidente Pierre Dreyfus il 3 febbraio 1966, alla vigilia dell'apertura del Salone di Amsterdam. Nello stesso periodo, la commercializzazione fu avviata anche in alcuni Paesi in cui non venne inizialmente prevista, vale a dire la Svezia, la Danimarca e l'Algeria. Altri mercati africani vennero compresi nella primavera dello stesso anno e poco pi\u00f9 tardi le prime \"R16\" sbarcarono in Canada. Le vendite si fecero quindi abbastanza sostenute: considerando il lancio commerciale avvenuto solo nell'autunno del 1965, a fine anno la vettura riusc\u00ec gi\u00e0 a totalizzare 38.610 esemplari e nel solo 1966 la produzione raggiunse ben 118.319, non di certo un risultato trascurabile. Ci\u00f2 spinse la Casa francese a pensare a nuove versioni per allargare la gamma. Nel frattempo, durante la seconda met\u00e0 del 1966 si ebbero aggiornamenti di dettaglio, come le migliorie all'impianto di condizionamento, il cruscotto e la plancia ridisegnati, i rostri del paraurti anteriore allungati verso l'alto. Apparve anche la 16 Super, che in realt\u00e0 differiva dalla versione base solo per la presenza di un bracciolo a scomparsa tra i due sedili anteriori, sempre molto ravvicinati tra loro, e per le nuove coppe ruota. Meccanicamente era identica alla 16 di base.\nNel 1967 apparve una nuova versione, ossia la 16 Commerciale, destinata al trasporto di merci: apparentemente identica alla R16 normale, se ne distingueva in realt\u00e0 per le scritte sul parafango anteriore recanti i dati di portata massima e per gli pneumatici maggiorati.\nNel marzo del 1968, ancora una volta al Salone di Ginevra, venne presentata la 16 TS, una versione pi\u00f9 rifinita e dotata di un propulsore pi\u00f9 potente, della cilindrata di 1565\u00a0cm\u00b3 ed in grado di erogare fino ad 83\u00a0CV di potenza massima, quasi 30 in pi\u00f9 rispetto alla versione di base. Questo motore fu lo stesso di quello montato nelle versioni destinate agli Stati Uniti d'America, sebbene per quest'ultimo mercato la potenza fosse di appena 62\u00a0CV. Dal punto di vista dell'equipaggiamento, la \"TS\" si distingueva per il nuovo cruscotto a strumenti circolari,fra cui il contagiri, e per la presenza dello sbrinalunotto e degli opzionali tetto apribile manuale in acciaio e vetri elettrici anteriori. Era inoltre dotata di un impianto frenante pi\u00f9 potente, a cui si aggiunse anche il servofreno, assente invece nelle altre versioni. Esternamente, la \"TS\" si distingueva per pochissimi dettagli, tra cui la sigla identificativa in coda ed i nuovi fari supplementari allo iodio sul paraurti anteriore. Le prime \"TS\" erano sprovviste di luci di retromarcia, le quali sarebbero arrivate invece sei mesi dopo, in autunno. Tale versione fu voluta per calmare le critiche riguardanti le scarse prestazioni della berlina di base, che si fermavano a poco pi\u00f9 di 140\u00a0km/h di allungo massimo.\nNel 1969 la kermesse ginevrina fu testimone ancora una volta del debutto di una nuova versione, vale a dire la 16 TA, dotata di cambio automatico a 3 rapporti: si tratt\u00f2 di fatto del primo vero cambio automatico montato su una vettura francese di serie. Infatti le precedenti Renault che si cimentarono su qualcosa del genere (4CV con frizione elettromagnetica Ferlec del 1955, \"Fr\u00e9gate Transfluide\", ecc) conservavano ancora il cambio manuale pur eliminando il pedale della frizione. Nel caso della 16 TA, invece, si aveva a che fare con una trasmissione automatica vera e propria, progettata per occupare lo stesso spazio di quel manuale in modo da non apportare modifiche al telaio. Il convertitore di coppia di tipo idraulico era accoppiato ad un sistema elettronico di gestione del rapporto ottimale in base alle condizioni di marcia. Il motore era lo stesso della versione \"TS\", ma con potenza massima ridotta a 67 CV.\nIl 1969 fu anche l'anno in cui la R16 raggiunse il suo 500 millesimo esemplare, a testimonianza del buon successo ottenuto presso il pubblico, basti pensare che met\u00e0 della produzione dello stabilimento di Sandouville fu destinato all'esportazione.\nNell'autunno del 1970 la gamma fu sottoposta ad importanti aggiornamenti: esternamente le nuove \"R16\" vennero ridisegnate nella coda, dove apparvero nuovi gruppi ottici di forma rettangolare sovrastati da una nuova barra nera anzich\u00e9 cromata. Per quanto riguarda gli allestimenti, le nuove 16 L e 16 TL sostituirono la versione base e la versione \"Super\", mentre in tutte le versioni venne montato il motore da 1565\u00a0cm\u00b3 (tranne che in un lotto di esemplari utilizzato come \"auto blu\", nel quale venne temporaneamente mantenuto il vecchio 1.5 da 55 CV): nel nuovo motore la potenza fu identica a quella della \"16 TA\", che nel frattempo fu tolta di listino (ma il cambio automatico divenne optional su tutta la gamma, dalla \"L\" alla \"TS\"). Tra le altre novit\u00e0 vi fu l'arrivo del servofreno anche nelle versioni \"L\" e \"TL\", mentre la \"TS\" divenne ancora pi\u00f9 ricca, grazie ai vetri elettrici anteriori e alla possibilit\u00e0 di ottenere gli interni in pelle come optional. Il 1970 fu anche l'anno in cui la \"R16\" venne prodotta nel maggior numero di esemplari: furono 196.253 le unit\u00e0 assemblate in quell'anno presso lo stabilimento di Sandouville, una cifra mai pi\u00f9 raggiunta durante la carriera di questa vettura.\nNon vi furono variazioni di sorta nel 1971, mentre verso la fine dell'anno seguente la \"R16\" vide l'arrivo del nuovo logo della Casa francese, una novit\u00e0 che in realt\u00e0 avrebbe interessato tutta la gamma Renault. Contemporaneamente vennero aggiornati il cruscotto ed il volante delle versioni \"L\" e \"TL\", dove gli inserti in finta radica lasciarono il posto ad inserti in colore nero. Cambiarono anche i sedili, ora con nuovi rivestimenti.\nNel gennaio 1972 vi fu il lancio della Renault 5, destinata ad un grande successo di pubblico: ma la data signific\u00f2 anche i sette anni di produzione della R16 e soprattutto il raggiungimento del milionesimo esemplare.\nNell'ottobre del 1973 al Salone di Parigi venne presentata la nuova versione di punta della gamma, la 16 TX, una versione che si distingueva nettamente dalle altre \"R16\" grazie al suo nuovo frontale con calandra a sottili e pi\u00f9 fitti listelli orizzontali e con gruppi ottici sdoppiati e quadrati. Inoltre la vettura montava nuovi cerchi in lega in stile Gordini, lo stesso stile di quelli montati anche nella R12 Gordini ed in altre versioni di punta di altri modelli della gamma Renault, con la differenza che nella \"TX\" essi avevano un diametro di 14 pollici, mentre negli altri modelli erano da 13 pollici. Era presente anche un tergilunotto, mentre sopra il lunotto fece la sua comparsa un piccolo alettoncino molto discreto. Il posto guida era simile a quello della \"TS\", ma con un nuovo volante dal disegno leggermente pi\u00f9 sportivo. Sotto il cofano trovava posto un nuovo motore da 1647\u00a0cm\u00b3 con potenza massima di 93 CV, mentre il cambio era sempre manuale come nelle altre versioni, ma a cinque rapporti anzich\u00e9 quattro. La marcia pi\u00f9 alta era molto lunga, in modo da permettere il mantenimento di una buona velocit\u00e0 di crociera senza sforzare troppo il motore. Anche l'impianto frenante venne adeguato alle nuove prestazioni e un occhio particolare venne dato alla sicurezza: ecco che quindi vennero montati tra l'altro un parabrezza stratificato e le cinture di sicurezza anteriori. Si ebbero anche alcuni aggiornamenti al resto della gamma: la \"TL\" e la \"TS\" divennero esternamente pressoch\u00e9 identiche, per via dell'eliminazione dei proiettori supplementari nella versione pi\u00f9 potente, soppressione compensata dall'arrivo dei nuovi fari con proiettori allo iodio incorporati. Posteriormente, le luci di retromarcia adottarono plastiche bianche.\nNel 1974, il dilagare della crisi petrolifera caus\u00f2 un drastico abbassamento nei numeri di vendita della \"R16\". La \"TX\" sebbene molto apprezzata, fu venduta in pochi esemplari per via del vertiginoso aumento del prezzo della benzina e la TX Automatique, che era ormai in fase di ultimazione, venne sottoposta ad importanti aggiornamenti prima del lancio, in modo da poter vantare consumi simili a quelli della versione con cambio manuale. Il mese di ottobre di quell'anno vide un nuovo restyling per la gamma della \"R16\": a cambiare fu stavolta il frontale, dove la calandra in alluminio cromata lasci\u00f2 il posto ad una nuova calandra in plastica nera, tranne che nella \"TX\", la quale mantenne la calandra a fitti listelli orizzontali con doppi fari quadrati. La versione di base \"L\" rinunci\u00f2 ai copriruota cromati, ma vide l'arrivo di un retrovisore interno antiabbagliamento.\nNel 1975 le versioni commerciali scomparvero dal listino, cos\u00ec come le versioni a cambio automatico, sostituite da un'unica versione con allestimento \"TL\" ma con motore da 1647\u00a0cm\u00b3, lo stesso della \"TX\", ma che in questo caso vide la propria potenza tagliata drasticamente da 93 a 66 CV. La \"16 L\" perse anch'essa alcuni cavalli vapore, scendendo a 55 CV.\nNel settembre del 1976 la \"16 L\" fu eliminata definitivamente dal listino, sostituita da una \"16 TL\" dotata dello stesso motore della \"L\" nella sua ultima evoluzione scesa a 55 CV. Tale riduzione di potenza fu adottata per permettere alla vettura di essere alimentata anche a benzina normale. Contemporaneamente alla \"16 L\", anche la \"TS\" scomparve dal listino.\nL'arrivo delle Renault 20 prima e della Renault 18 dopo sancirono il crollo definitivo delle vendite della \"Renault 16\": gli ultimi esemplari uscirono dallo stabilimento di Sandouville nel gennaio del 1980, dopo una carriera di 15 anni ed un totale di 1.851.502 esemplari totali.\nRiepilogo caratteristiche.\nDi seguito vengono riepilogate le caratteristiche relative alle varie versioni componenti la gamma \"R16\" in Europa. I prezzi riportati sono in franchi francesi e si riferiscono al momento del debutto nel mercato transalpino:\nLe altre R16.\nIn America.\nTra i vari mercati extraeuropei cui veniva destinata la Renault 16, quello nordamericano rivestiva un'importanza strategica per i piani commerciali della Casa della Losanga: dopo alcune esperienze non proprio felici negli USA ed in Canada, la Renault ci riprov\u00f2 con la \"R16\", introducendola a partire dall'inizio del 1968 nel Nuovo Mondo. Le \"R16 Sedan-Wagon\", come venivano denominate per quei mercati, differivano da quelle europee per il frontale a doppi fari circolari, per la presenza di una struttura tubolare sopra il paraurti anteriore, per il montaggio di catadiottri alle estremit\u00e0 dei parafanghi anteriori e posteriori e per le luci di retromarcia situate sotto i gruppi ottici posteriori. La plancia ed il cruscotto erano ridisegnati, mentre i rivestimenti dei sedili erano in similpelle nera. Sotto il cofano trovava posto un motore da 1565\u00a0cm\u00b3, lo stesso della \"TS\" europea, ma con potenza scesa a 62 CV, in modo da soddisfare le severe normative antinquinamento locali. Anche in questo caso, per\u00f2, la vettura ebbe uno scarso successo negli USA e gi\u00e0 nel 1972 fu ritirata dal listino statunitense, dove erano presenti anche altri modelli Renault.\nOltre che negli USA, la R16 fu proposta anche in Canada: qui per\u00f2 la vettura era prodotta direttamente in loco, presso lo stabilimento SOMA di Saint-Bruno. Le R16 previste per tale mercato avevano la carrozzeria trattata con sei mani di antiruggine e cinque mani di verniciatura, in maniera tale da poter resistere ai rigidi inverni canadesi.\nNel resto del mondo.\nIl Canada fu solo uno dei 14 Paesi in cui la Renault 16 fu assemblata: infatti, questa vettura ebbe altri siti produttivi in svariate nazioni in tutto il mondo. Persino l'Europa, che gi\u00e0 aveva in Sandouville il suo sito produttivo di maggior portata, poteva contare su altri tre siti, localizzati in Irlanda (presso la \"Smith Engineering\"), nella ex-Jugoslavia (e precisamente nello stabilimento Titovi Zavodi Litostroj di Lubiana, oggi in Slovenia), ed in Portogallo (presso la \"ILR\").\nLa R16 fu assemblata anche in Venezuela, presso la \"Constructera Venezolena de Vehiculos\", e a Trinidad, presso lo stabilimento \"Henry Pain\".\nNotevole \u00e8 il numero di siti produttivi presenti in Africa, cinque. Le R16 africane vennero assemblate in Sudafrica (\"Rosslyn Motors\"), in Algeria (\"CARAL\"), in Costa d'Avorio (\"SAPAR\"), in Madagascar (\"SOMACOA\") e in Marocco (\"SOMACA\").\nLa vettura fu assemblata in Malaysia e nelle Filippine, e persino in Australia, dove nei pressi di Melbourne sorgeva uno stabilimento di propriet\u00e0 della Renault gi\u00e0 dal 1966, ma dove venivano assemblate anche le Peugeot 504. La R16 australiana condivideva con la sua omologa europea solo il 55% della componentistica: il resto era prodotto in loco.\nVersioni speciali.\nNon mancarono versioni particolari basate sulla meccanica e spesso anche sulla scocca della \"R16\": fu del designer indipendente Philippe Charbonneaux la proposta di una berlina a tre volumi che per\u00f2 non ebbe alcun seguito produttivo: rimase allo stadio di prototipo, uno dei quali \u00e8 oggi esposto al Museo di Reims.\nSimile alla berlina a tre volumi fu anche il risultato di uno studio per una R16 con carrozzeria coup\u00e9, studio effettuato direttamente dal reparto progettazioni della Renault. La \"R16 Coup\u00e9\" era caratterizzata da una classica carrozzeria coup\u00e9 a tre volumi e due porte. Dopo la realizzazione di un modello in scala reale, ci si rese conto che pochi lamierati erano in comune con la berlina, per cui i costi per realizzarli ad hoc sarebbero stati insostenibili. Il progetto venne quindi soppresso.\nMolto particolare fu la realizzazione di alcuni esemplari con carrozzeria di tipo spiaggina, cio\u00e8 completamente aperta, senza portiere e con una rudimentale capote in tela, un po' sullo stile della Citro\u00ebn M\u00e9hari: tali versioni vennero realizzate da alcuni piccoli carrozzieri, come ad esempio la carrozzeria Maurice Monnier di Gamaches.\nLa meccanica della R16 fece da base anche per alcune piccole sportive, coma ad esempio la Marsonetto 1600 GT, accolta favorevolmente dalla critica. Volendo restare pi\u00f9 vicini alla Renault, il motore della TS opportunamente elaborato, fu quello che equipaggi\u00f2 la Alpine A110 1600, la vettura che, rivista in chiave agonistica, vinse il Campionato Mondiale di Rally del 1973 (ma in questo caso montava un motore 1.8). Infine, il motore 1.5 delle prime R16 fu montato anche su una sportiva come la Lotus Europa."}
{"id": "670192", "revid": "124499959", "url": "https://it.wikipedia.org/wiki?curid=670192", "title": "Nicholas Caglioni", "text": "Caratteristiche tecniche.\nPortiere dal fisico forte e prestante, fa della reattivit\u00e0 fra i pali una delle sue doti principali. Per le sue doti tecniche e fisiche \u00e8 stato paragonato a Giovanni Cervone.\nCarriera.\nCresce calcisticamente nel settore giovanile dell'Atalanta, dove viene aggregato alla prima squadra nella stagione 2000-2001.\nNelle successive tre stagioni milita nelle categorie inferiori, facendo molta gavetta: il primo anno \u00e8 nel Fanfulla in Serie D ed il secondo nell'USO Calcio, sempre in Serie D. Il terzo anno sale di categoria militando nell'Aglianese in Serie C2.\nNella stagione 2004-2005 ritorna all'Atalanta, dove tuttavia non trova spazio.\nNella stagione 2005-2006 si trasferisce al , inizialmente come secondo portiere. Il 28 agosto 2005 esordisce in Serie A nella partita Lazio-Messina, terminata 1-0 per i padroni di casa. A fine anno colleziona quattro presenze, subendo sette gol. La stagione successiva, complice la cessione di Storari, diventa titolare.\nIl 12 marzo 2007 viene sospeso dalla corte disciplinare per essere risultato positivo alla cocaina nel corso del controllo antidoping effettuato dopo la partita contro il Catania, disputata l'11 febbraio. Successivamente viene squalificato per diciotto mesi.\nIl 15 luglio 2009 la Pro Patria ne ufficializza l'ingaggio.\nIl 20 gennaio 2011 la comunica di aver ingaggiato il portiere Nicholas Caglioni fino a giugno 2011.\nFa il suo esordio in maglia granata il 23 gennaio 2011, sfoderando un'ottima prestazione nel derby: -. Diventa, in seguito, titolare inamovibile per i granata che si lanciano verso la corsa Play-off.\nIl giorno 20 luglio 2011 il Modena ufficializza il suo passaggio in maglia canarina, con contratto annuale e opzione per il secondo anno.\nIl 19 giugno 2011, quando era ancora tesserato per la Salernitana, ma squalificato, durante la finale di ritorno dei play-off promozione della Lega Pro Prima Divisione fra i campani e l'Hellas Verona, mescolato tra i tifosi della propria squadra, indossa una maglia con la scritta 'Odio Verona'. Per tale comportamento, il 29 novembre 2011 il portiere viene deferito alla Disciplinare per violazione artt. 1,1 e 11,1: lealta' sportiva e comportamento discriminatorio (per aver posto in essere \"una condotta discriminatoria che reca offesa, denigrazione ed insulto per origine territoriale o etnica e configura propaganda ideologica inneggiante a comportamenti discriminatori\"). A titolo di responsabilit\u00e0 oggettiva \u00e8 deferita anche la Salernitana. Il 21 dicembre 2011, riconosciuto colpevole, gli vengono inflitte due giornate di squalifica e l'ammenda di 2.000 euro; alla societ\u00e0 Salernitana Calcio 1919 Spa irrogata l'ammenda di 20.000 euro. Il 25 maggio 2012 al termine della partita tra il e l'Hellas Verona si rifiuta di chiedere scusa del gesto compiuto.\nIl 29 agosto 2012 viene ufficializzato il passaggio al , con cui ha firmato un contratto con scadenza 2014.\nIl 22 gennaio 2014 viene ufficializzato il suo passaggio a titolo definitivo al .\nDal 2015 al 2018 gioca 81 partite di Lega Pro con la Feralpi Sal\u00f2 per poi scendere in Serie D al Calvina.\nStatistiche.\nPresenze e reti nei club.\n\"Statistiche aggiornate al 22 aprile 2018.\""}
{"id": "670196", "revid": "124717450", "url": "https://it.wikipedia.org/wiki?curid=670196", "title": "Cagiva Planet", "text": "La Cagiva Planet \u00e8 una motocicletta naked di piccola cilindrata prodotta dalla casa motociclistica varesina Cagiva dal 1997 al 2003, presentata come \"Cagiva N1\" nel 1995 e lanciata definitivamente con il nome \"Planet\" due anni dopo.\nIl progetto nasce dalla matita di Miguel Galluzzi e riprende la linea della Ducati Monster disegnata dallo stesso autore.\nIl contesto.\nLa Cagiva Planet monta la stessa ciclistica (ovvero telaio, impianto frenante e ammortizzatori anteriori e posteriori) e il motore della sorella Cagiva Mito EV, le differenze tra le due moto sono infatti puramente estetiche.\nPresenta un motore monocilindrico di 125 cm\u00b3 2 tempi raffreddato a liquido, ammortizzatore anteriore Marzocchi (tarato meno rigido rispetto alla Mito) e impianto frenante Brembo.\nLa prima serie della moto \u00e8 stata prodotta dal 1997 al 2001 ed \u00e8 caratterizzata da un serbatoio bicolore, dal singolo faro anteriore, da un piccolo puntale che protegge l'espansione e dalle carenature laterali del codino con le piccole prese d'aria. La sella \u00e8 molto imbottita e rotondeggiante, il portatarga \u00e8 molto pronunciato, gli specchietti retrovisori sono rotondi, il silenziatore ha una forma che ricorda un pallone da rugby; questo modello nel 1999 ha adottato i nuovi cerchi a sei razze, al posto dei precedenti da tre razze e il canale della ruota anteriore \u00e8 passato da 2,75\" a 3\".\nLa seconda serie \u00e8 stata prodotta dal 2002 al 2003 e si contraddistingue dalla prima per l'assenza del puntale e per il telaio verniciato, a differenza dei modelli precedenti che presentavano il telaio color alluminio.\nLa moto \u00e8 stata in vendita in Italia solo in versione depotenziata secondo il codice della strada a 11 kw (15 CV); il motore senza limitazioni \u00e8 in grado di erogare invece circa 26 CV e di spingere la moto fino ai 165\u00a0km/h.\n\u00c8 uscita di produzione nel 2003 ed \u00e8 stata sostituita dalla Cagiva Raptor 125."}
{"id": "670201", "revid": "1305772", "url": "https://it.wikipedia.org/wiki?curid=670201", "title": "Permessi (informatica)", "text": "I permessi, in informatica, indicano le autorizzazioni per l'accesso a file e directory del file system del sistema da parte dei vari utenti in un sistema operativo multiutente.\nI sistemi di tipo Unix e Unix-like, essendo stati tra i primi sistemi multiutente, possiedono un proprio meccanismo tradizionale di permessi memorizzati nel file system, tipicamente assegnato/modificato da un amministratore di sistema.\nPermessi tradizionali Unix.\nNei sistemi Unix e Unix-like vi sono dei \"permessi di base\" o attributi per file e directory che sono applicabili a tre \"classi\" distinte, dette \"utente\" (o \"proprietario\"), \"gruppo\" e \"altri\". Vi sono poi ulteriori permessi che si applicano globalmente al file o alla directory.\nQuesti permessi sono associati all'\"inode\" che rappresenta i dati del file o della directory, e non al nome del file, per cui due o pi\u00f9 collegamenti fisici allo stesso \"inode\" avranno necessariamente gli stessi permessi, anche se collocati in directory diverse.\nClassi.\nGli utenti di ciascun file directory appartengono a tre classi utente: esse sono dette \"proprietario\", \"gruppo di appartenenza\" e \"altri.\" Pertanto, ad ogni file o cartella \u00e8 possibile associare i diversi permessi di base (scrittura, lettura, esecuzione) relativamente a ciascuna di queste tre classi di utenti:\nI permessi ulteriori sono applicati indipendentemente dalla classe.\nCon il comando \"ls -l &lt;percorso/nome_file&gt;\" riepilogando ad esempio si possono ottenere le seguenti informazioni sui permessi:\nPermessi di base.\nI permessi di base, che si applicano ai file e cartelle nell'ambito delle tre classi utente sopra elencate, sono:\nAltri permessi.\nOltre ai permessi di base i sistemi Unix hanno altri tre permessi che si applicano globalmente al file o directory, in maniera indipendente dalla classe:\nPermessi dei collegamenti simbolici.\nI collegamenti simbolici non hanno mai permessi propri, essendo solo riferimenti per nome ad un altro file, e a tutti gli effetti si pu\u00f2 considerare che abbiano i permessi del file o della directory a cui si riferiscono.\n\u00c8 al limite possibile, in alcuni sistemi, dare opzioni per il cambiamento ricorsivo dei permessi seguendo anche i collegamenti simbolici.\nRappresentazione dei permessi.\nEsistono due rappresentazioni dei permessi sopra descritti: una \"simbolica\" ed una \"ottale\".\nRappresentazione simbolica.\nSi tratta della rappresentazione usata dal comando ls -l, e consiste in una serie di 10 caratteri.\nIl primo carattere indica il tipo di file o directory elencata, e non rappresenta propriamente un permesso:\nAd esso seguono tre serie di tre caratteri ciascuna. Ogni serie rappresenta una classe di permessi, rispettivamente per il proprietario, per il gruppo e per gli altri:\nGli altri permessi sono rappresentati con delle varianti all'interno delle tre classi, sebbene essi non siano applicabili per classe:\nRappresentazione ottale.\nLa rappresentazione ottale dei permessi consiste in un numero di quattro cifre in base otto (da 0 a 7). Tutte le cifre eccetto l'ultima possono essere omesse, e si considerano pari a zero. Ad esempio \"750\" equivale a \"0750\", mentre \"5\" equivale a \"0005\".\nL'ultima cifra rappresenta la classe di permessi per gli altri, la penultima cifra la classe di permessi per il gruppo, la terzultima cifra rappresenta la classe di permessi per il proprietario, e la quartultima cifra rappresenta gli altri permessi. Solitamente si specificano numeri di tre o quattro cifre.\nAi permessi di lettura, scrittura ed esecuzione sono assegnati dei numeri:\ne la somma dei permessi abilitati denota la cifra da usare per la particolare classe di permessi (ultima, penultima e terzultima cifra), ovvero:\nAnche agli altri permessi viene assegnato un numero:\ne anche qui la somma dei permessi abilitati denota la quartultima cifra.\nDa notare che i numeri derivano dalla notazione binaria, in cui ad ogni permesso corrisponde un singolo bit (per un totale di 12 bit), che \u00e8 impostato a 1 se il permesso \u00e8 concesso oppure a 0 se \u00e8 negato.\nAd esempio un permesso 755 (in binario 000111101101) imposta lettura, scrittura ed esecuzione (7) per il proprietario (prima cifra), e lettura ed esecuzione (i due 5) per gruppo (seconda cifra) ed altri (terza cifra).\nIn certa documentazione \u00e8 possibile siano specificate \"cinque\" cifre, la prima delle quali \u00e8 per\u00f2 sempre zero, secondo la convenzione del linguaggio C per cui un numero ottale va indicato precedendolo da uno zero.\nPermessi per \"file system\" non Unix.\nCon l'andare del tempo i vari sistemi Unix e Unix-like hanno gradualmente acquisito la possibilit\u00e0 di accedere a \"file system\" che non hanno un supporto nativo per lo schema di permessi sopra descritto.\nIn alcuni casi \u00e8 stato possibile progettare delle estensioni al \"file system\" in modo da poter offrire anche questo tipo di supporto in maniera trasparente, come ad esempio nel caso delle estensioni Rock Ridge per il \"file system\" ISO 9660.\nIn molti altri casi, come ad esempio per i \"file system\" di tipo FAT e NTFS, si \u00e8 ricorso ad una assegnazione di permessi, proprietario e gruppo secondo delle regole generalizzate che valgono per tutti i file e directory contenute, e che non sono memorizzate nel \"file system\" stesso. In casi come questi non \u00e8 tipicamente possibile modificare individualmente i permessi di singoli file e directory."}
{"id": "670214", "revid": "339392", "url": "https://it.wikipedia.org/wiki?curid=670214", "title": "Suid", "text": ""}
{"id": "670217", "revid": "339392", "url": "https://it.wikipedia.org/wiki?curid=670217", "title": "Sgid", "text": ""}
{"id": "670221", "revid": "1543377", "url": "https://it.wikipedia.org/wiki?curid=670221", "title": "Wild Adapter", "text": "Wild Adapter \u00e8 una serie manga con temi fortemente sh\u014dnen'ai di Kazuya Minekura. Il primo volume viene pubblicato in Giappone nel 2001 dalla casa editrice Chara-Tokuma, la stessa di Araiso Koutou Gakkou Seitokai Shikkoubu. Attualmente la serie conta 7 volumetti, ma \u00e8 tuttora in corso. Tuttavia, ultimamente la pubblicazione si \u00e8 interrotta a causa di problemi di salute dell'autrice e non si sa se e quando verr\u00e0 ripresa.\nTrama.\nLa trama di WA si ambienta a Yokohama e ruota attorno alle vicende di due ragazzi, Kubota Makoto e Tokito Minoru, il cui destino sembra essere indissolubilmente legato ad un nuovo tipo di droga che inizia a diffondersi in citt\u00e0: Wild Adapter. Questa droga ha degli effetti distruttivi su chi l'assume: dopo un breve periodo di forza prodigiosa, infatti, ne provoca la morte e la trasformazione mostruosa del cadavere, che prende caratteristiche bestiali come il pelo e gli artigli.\nKubota ha l'occasione di venire a sapere di Wild Adapter grazie alla sua attivit\u00e0 all'interno di una delle due gangs mafiose che controllano Yokohama, la Izumokai, e grazie allo zio Kasai, che fa il poliziotto e ha l'incarico di indagare sugli omicidi di WA.\nDopo la morte di Komiya, il suo braccio destro con il quale aveva stretto un legame molto simile all'amicizia, Kubota abbandona la Izumokai, con grande rammarico del boss, Sanada.\n\u00c8 a questo punto che Kubota trova un ragazzo svenuto in un vicolo. Questo ragazzo ha la mano destra provvista di pelo e artigli, cosa che lo ricollega subito a Wild Adapter. Kubota lo accoglie in casa sua, ma quando il ragazzo si sveglia non ha pi\u00f9 alcuna memoria del proprio passato, e sentendo nominare il proprio nome, \"Minoru\" (scritto su una targhetta che portava al polso), ha una crisi di rabbia e terrore nella quale Kubota-sun rimane ferito.\nDopo questa crisi il rapporto tra i due sembra ingranare, e i due decidono di iniziare a indagare su Wild Adapter, nella speranza che Tokito (questo il nuovo nome con cui Kubota inizia a chiamarlo) recuperi la memoria. In questo intento, per\u00f2, sono circondati di nemici: prime tra tutti le due gangs rivali di Yokohama, la Izumo e la Toujou, entrambe desiderose di mettere per prime le mani su WA, che hanno iniziato a spiare i due protagonisti..."}
{"id": "670222", "revid": "339392", "url": "https://it.wikipedia.org/wiki?curid=670222", "title": "Setgid", "text": ""}
{"id": "670225", "revid": "1610933", "url": "https://it.wikipedia.org/wiki?curid=670225", "title": "Gatto di Temminck", "text": ""}
{"id": "670226", "revid": "1610933", "url": "https://it.wikipedia.org/wiki?curid=670226", "title": "Gatto dorato asiatico", "text": ""}
{"id": "670227", "revid": "111576803", "url": "https://it.wikipedia.org/wiki?curid=670227", "title": "Setuid e setgid", "text": "Nei sistemi operativi Unix e Unix-like, setuid (abbreviazione di set user id, \"assegna l'identificativo utente\") e setgid (abbreviazione di set group id, \"assegna l'identificativo di gruppo\") sono dei permessi speciali attribuibili a file e directory che modificano il comportamento del sistema nei loro confronti. Essi possono essere impostati o rimossi tramite il comando chmod.\nComportamento sui file.\nFile eseguibili.\nQuando applicato a file eseguibili, il permesso \"setuid\" permette ad un utente che gi\u00e0 possiede appropriati permessi di esecuzione sul file di eseguirlo con anche i privilegi dell'utente proprietario del file oltre che ai propri.\nTecnicamente la cosa \u00e8 gestita dal kernel, che nel caso debba caricare in memoria un nuovo programma tramite una delle chiamate di sistema della famiglia exec si occupa di impostare l'\"effective user ID\" nel \"process control block\" del nuovo processo con lo \"user identifier\" del proprietario del file.\nIl permesso \"setuid\" viene tipicamente usato per permettere ad utenti non privilegiati di eseguire particolari programmi con i privilegi dell'amministratore (root): un tipico esempio \u00e8 l'assegnazione di tale permesso al comando mount per permettere anche agli utenti normali di montare dei \"file system\" residenti su memorie di massa rimovibili, quali chiavi USB o CD-ROM. Per contro, la gestione della sicurezza in questo caso \u00e8 di fatto demandata al programma stesso, ed in caso di bug essa potrebbe essere violata (l'utente potrebbe ad esempio riuscire ad eseguire programmi arbitrari con privilegi elevati, tali da permettergli di violare il sistema, oppure i privilegi ottenuti potrebbero essere sufficienti per far infiltrare nel sistema dei \"trojan horse\" o altre minacce).\nIl permesso \"setgid\" su file eseguibili si comporta in maniera analoga a \"setuid\", con la differenza che il kernel attribuisce al nuovo processo un \"effective group ID\" pari a quello del gruppo assegnato al file, per cui il processo dispone anche dei privilegi di tale gruppo.\nPer ragioni di sicurezza, il comportamento predefinito di alcune \"shell\" testuali, come ad esempio Bash, prevede di annullare l'effetto di tali permessi quando applicati a degli script: al loro avvio come interpreti esse infatti reimpostano automaticamente il valore dell'\"effective user ID\" al valore del \"real user ID\", e quello dell'\"effective group ID\" al valore del \"real group ID\". In caso di necessit\u00e0, \u00e8 possibile avvalersi di programmi esterni, quali ad esempio sudo, che opportunamente configurati permettono comunque di ottenere l'effetto desiderato.\nFile non eseguibili.\nIl permesso \"setgid\" impostato su file non eseguibili permette invece ai processi di usare su di essi il \"mandatory locking\", che \u00e8 un meccanismo di lock non aggirabile dai processi offerto tipicamente dai sistemi operativi che derivano da UNIX System V ed anche da Linux.\nComportamento sulle directory.\nIl permesso \"setuid\" non ha effetto sulle directory, ed \u00e8 di fatto ignorato.\nIl permesso \"setgid\" applicato ad una directory fa in modo che tutti i nuovi file e subdirectory creati al suo interno abbiano come gruppo assegnato quello del gruppo della directory che li contiene anzich\u00e9 quello principale dell'utente. Le nuove subdirectory inoltre avranno automaticamente impostato il permesso \"setgid\", di fatto propagandolo verso il basso nella gerarchia. \u00c8 quindi comodo per creare directory destinate a contenere risorse da condividere tra utenti che hanno diversi gruppi principali, ma che hanno un gruppo supplementare in comune: in tal caso \u00e8 sufficiente creare la directory assegnandole il gruppo in comune agli utenti ed il permesso \"setgid\", e poi assicurarsi che i permessi dei file contenuti consentano l'accesso al gruppo suddetto."}
{"id": "670229", "revid": "125296138", "url": "https://it.wikipedia.org/wiki?curid=670229", "title": "Luigi Lavecchia", "text": "Carriera.\nGiocatore.\nClub.\nCresciuto nelle giovanili della Juventus, venne ceduto in prestito nel 2000 al Crotone, ma la sua carriera ebbe veramente inizio solo nella stagione 2000-2001 in Serie C1 nel Brescello. L'anno dopo milit\u00f2 nella stessa serie con la Torres.\nNel 2002-2003 fu ceduto all', squadra neopromossa in Serie B con la quale gioc\u00f2 27 partite. L'anno seguente fu dato in compropriet\u00e0 dalla Juventus al , in Serie B. Con la squadra siciliana, Lavecchia gioc\u00f2 39 partite, segnando 3 gol e contribuendo alla promozione in Serie A. L'anno seguente fu dato, pur rimanendo in compropriet\u00e0 fra Juventus e Messina, in prestito prima all', con cui collezion\u00f2 26 presenze in serie B, e l'anno dopo al Le Mans nella Ligue 1 francese, collezionando una sola presenza.\nNel 2006 venne completamente acquistato dal Messina: fece il suo esordio in Serie A nella partita vinta dal Messina al San Filippo contro l'Udinese per 1-0. Il 19 luglio 2007 \u00e8 stato acquistato dal Bologna. Nella stagione 2007-2008 ha raggiunto la promozione in Serie A con la squadra rossobl\u00f9.\nDopo tre anni in Emilia-Romagna, rimane svincolato alla fine della stagione 2009-2010.\nIl 16 febbraio 2011 firma un contratto fino a fine stagione con il T\u00e2rgu Mure\u0219, squadra rumena della Liga I. Il 9 settembre dello stesso anno rescinde il contratto per poi tornare alla in Eccellenza.\nIl 2 febbraio 2013 firma per un'altra squadra sarda, il Fertilia, militante in Eccellenza sarda.\nNazionale.\nCon la maglia azzurra, nel periodo del settore giovanile juventino, ha militato in tutte le formazioni giovanili: disput\u00f2 infatti una partita nel 1997 nell'Under-16 di Paolo Berrettini mentre nel biennio successivo venne confermato nell'Under-18, venendo per\u00f2 convocato anche nell'Under-20 di Francesco Rocca nel 2000. Con essa disput\u00f2 8 gare andando a segno una volta. Tra il 2002 e il 2003 disput\u00f2 tre gare con la Nazionale Under-21.\nAllenatore.\nDopo un'esperienza con il Fertilia nel 2015, consegue il patentino da allenatore UEFA A e nel 2017 diventa vice-allenatore della Primavera del di Max Canzi. Successivamente allena le formazioni U16 e U14 dei rossobl\u00f9 prima di essere richiamato il 3 marzo 2020 in Primavera, questa volta da primo allenatore, in sostituzione dello stesso Canzi promosso come vice di Walter Zenga in prima squadra.\nStatistiche.\nPresenze e reti nei club.\n\"Statistiche aggiornate al 18 marzo 2006.\""}
{"id": "670233", "revid": "21880", "url": "https://it.wikipedia.org/wiki?curid=670233", "title": "Parco nazionale Augrabies Falls", "text": "Il parco nazionale Augrabies Falls \u00e8 un'area naturale protetta del Sudafrica, sito intorno alle cascate Augrabies, circa 120\u00a0km ad ovest di Upington nella provincia del Capo Settentrionale, Sudafrica. \u00c8 stato istituito nel 1966.\nEtimologia.\nGli originali popoli Ottentotti chiamavano le cascate Ankoerebis, che significa \"luogo molto rumoroso\". I Trekboers che successivamente si stabilirono in questo luogo storpiarono il nome in Augrabies, mentre il nome \u00e8 talvolta sillabato anche in Aughrabies. Ma l'autentica pronuncia \u00e8 impossibile per la maggior parte dei non madrelingua.\nTerritorio.\nIl parco nazionale delle Cascate Augrabies si estende su un'area di 820\u00a0km\u00b2 costeggiando il fiume Orange. L'area \u00e8 molto arida. La cascata \u00e8 alta circa 60 metri e mozzafiato quando il fiume \u00e8 in piena. La gola in fondo alla cascata \u00e8 profonda in media 240 metri e si estende per 18 chilometri. La gola costituisce un impressionante esempio di erosione di basamento granitico.\nLungo il fiume Orange esistono molti depositi di diamanti alluvionali e la leggenda vuole che il deposito pi\u00f9 ricco si trovi proprio all'interno della cavit\u00e0 scavata nel granito alla base della cascata dalle acque tumultuose.\nFlora.\nLa pianta pi\u00f9 caratteristica del parco \u00e8 l'aloe gigante (\"Aloidendron dichotomum\") localmente nota come albero della faretra o \"kokerboom\". Questa pianta si \u00e8 perfettamente adattata alle aree semi-desertiche aride e rocciose del Nama-Karoo, capaci di sopportare le temperature estreme e il suolo sterile. Quest'albero, che pu\u00f2 raggiungere anche i cinque metri di altezza, deve il proprio nome al fatto che gli indigeni (San) sfruttavano i rami pi\u00f9 teneri per farne faretre per le proprie frecce. Il vistoso profilo dell'albero della faretra \u00e8 tipico di questa parte del paesaggio della Provincia del Capo. Quando l'albero fiorisce in inverno, stormi di uccelli sono attratti dal suo copioso nettare, ed \u00e8 possibile osservare i babbuini strappare i fiori per suggerne il liquido zuccherino.\nFauna.\nAl suo interno si possono avvistare parecchie specie di rettili, primati, piccole antilopi, giraffe oltre al leopardo, il caracal e il gatto selvatico africano.\nAttivit\u00e0.\nAll'interno del parco si possono svolgere numerose attivit\u00e0 di escursione e lungo il fiume Orange \u00e8 possibile fare rafting e passeggiate in canoa."}
{"id": "670235", "revid": "228587", "url": "https://it.wikipedia.org/wiki?curid=670235", "title": "Apprezzami l'asino", "text": ""}
{"id": "670242", "revid": "289247", "url": "https://it.wikipedia.org/wiki?curid=670242", "title": "League of Wales", "text": ""}
{"id": "670247", "revid": "99772533", "url": "https://it.wikipedia.org/wiki?curid=670247", "title": "Naked (motociclismo)", "text": "Con il termine naked o nuda si indica una tipologia di motocicli che vengono concepiti e proposti dalle case motociclistiche senza sovrastrutture o protezioni aerodinamiche quali cupolini, carenature o motovalige, lasciando in vista il propulsore e le varie componenti della moto.\nEtimologia.\nIl termine inglese \"naked\" (nuda), si \u00e8 popolarmente diffuso all'inizio degli anni novanta, quando alcune case, dopo un intero decennio in cui la produzione mondiale si ispirava quasi esclusivamente a motocicli carenati o semicarenati, proposero modelli di nicchia, rievocativi degli anni settanta e secondo uno stile inizialmente definito \"nude-look\", come la Kawasaki Zephyr o la Moto Guzzi 1000 S, ottenendo un imprevisto successo di vendite.\nStoria.\nLa moda delle naked si svilupp\u00f2 tra i motociclisti europei tra la fine degli anni ottanta e i primi novanta. Allora ancora chiamate \"streetfighter\", si trattava di motociclette sportive a cui veniva rimossa la carena, spesso a seguito di un incidente quando il proprietario non aveva soldi per comprarne una nuova.\nAlcuni identificano la Ducati Monster, presentata nel 1993, come la prima naked prodotta in serie.\nIl mercato.\nLe \"naked\" figurano nei listini di tutte le case motociclistiche, risultando particolarmente apprezzate, oltre che per l'estetica, anche per i prezzi di vendita pi\u00f9 contenuti, dovuti all'assenza delle sovrastrutture ed alla possibilit\u00e0 di personalizzare la moto, in seguito, con motovalige o protezioni, adatte all'impiego prevalente o al gusto del proprietario. "}
{"id": "670248", "revid": "92719", "url": "https://it.wikipedia.org/wiki?curid=670248", "title": "Parco nazionale Gir Forest", "text": ""}
{"id": "670251", "revid": "1305772", "url": "https://it.wikipedia.org/wiki?curid=670251", "title": "Mambo (CMS)", "text": "Mambo \u00e8 il nome un software GNU/GPL, pensato per semplificare la creazione e la gestione di siti web interattivi, fondato sul linguaggio php con database mysql. In pratica, una volta installato il software, ogni operazione pu\u00f2 essere gestita anche da chi non conosce tali linguaggi. Mambo \u00e8 stato a lungo considerato il migliore e pi\u00f9 completo sistema gratuito di gestione dei contenuti (in inglese \"Content Management System\", abbreviato in CMS). Dopo il rilascio della versione 4.6.5 nel 2008, il progetto ha iniziato a sgretolarsi, per la migrazione degli sviluppatori ad altri progetti e per l'emergere di nuovi sistemi, fra cui Joomla, considerato da molti come erede di Mambo, in quanto in gran parte compatibile con quest'ultimo. Attualmente (ottobre 2015) il progetto risulta chiuso e la pagina ufficiale Mambo foundation \u00e8 priva di contenuti. Un annuncio della fine di Mambo \u00e8 pubblicato nel 2013 dal sito italiano di supporto agli utilizzatori . \nComponenti.\nI \"componenti\" sono elementi aggiuntivi attraverso i quali si possono aggiungere al sistema Mambo ulteriori funzionalit\u00e0 per rispondere a specifiche esigenze funzionali (ad esempio un sistema di distribuzione di file scaricabili dal sito, una gallery, un guestbook, funzioni di wiki, newsletter...).\nTutte le funzioni aggiuntive vengono installate mediante una procedura automatica gestibile nella sezione di amministrazione del sito. A partire dalla versione 4.6 \u00e8 prevista l'esistenza di un unico, universale sistema di installazione che riconosce automaticamente i vari tipi di plugin che si tentano di installare.\nI componenti e gli altri plugin sono normalmente distribuiti all'interno di un singolo archivio zip o rar contenente tutti gli elementi necessari al loro funzionamento e le istruzioni per l'installer di Mambo necessarie alla loro corretta installazione automatica.\nModuli.\nI moduli sono elementi usati per mostrare elementi di informazione o funzionalit\u00e0 interattive all'interno di un sito Mambo. Si possono considerare come finestre attraverso le quali si possono visualizzare alcune informazioni che sono contenute in categorie, sezioni o componenti che si trovano all'interno del sito (ma anche in certi casi dall'esterno), in pratica una sorta di anteprima di queste categorie, sezioni e componenti.\nI moduli recuperano le informazioni, o parti di informazioni definite attraverso parametri, e le visualizzano nella zona di loro competenza; ad esempio il modulo \"ultime notizie\" recupera di default i soli titoli degli articoli per visualizzarli nel sito come lista, dando la possibilit\u00e0 di anticipare al visitatore ci\u00f2 che si trova all'interno del sito stesso e quali sono le notizie pi\u00f9 recenti. All'utente viene data la possibilit\u00e0 di scegliere quali moduli visualizzare e dove collocarli all'interno del \"layout\" della pagina, in accordo con un \"template\" (v. oltre).\nAgendo direttamente nella \"Gestione Moduli\" (\"Module Manager\") possono essere creati semplici moduli in HTML. Nel caso di script pi\u00f9 complessi, essi sono in genere preparati per essere installati con le apposite procedure. Esistono moltissimi moduli di grande utilit\u00e0 gi\u00e0 programmati e pronti all'uso, messi gratuitamente a disposizione su http://mambo-code.org.\nFra i moduli standard si possono segnalare il modulo \"main menu\" (il menu principale), il modulo di \"login\" (per l'accesso riservato degli utenti), quello per i sondaggi (\"poll\") e quello per la distribuzione dei feed RSS (\"syndicate\").\nTemplate.\nUn \"template\" \u00e8 un documento HTML/CSS che contiene il codice necessario a guidare il sistema Mambo e ad impaginare i contenuti: ad esempio contiene il codice che permette il caricamento dei vari moduli in posizioni predefinite, codice per caricare il cosiddetto \"mainbody\" (la zona in cui vengono presentati i contenuti principali generati da Mambo o dai componenti aggiuntivi) e cos\u00ec via. Per ottenere l'aspetto desiderato molti template contengono anche una serie di immagini (per gli sfondi, i bordi eccetera).\nMambot.\nI \"mambot\" sono piccoli pezzi di codice che, quando richiamati, attivano un programma, uno script o eseguono una specifica funzione. Spesso agiscono in background nell'intero sito. Possono essere semplicissimi come la funzione che sostituisce un certo testo digitato con una funzione codificata (ad esempio posizionare una immagine precaricata impaginandola in un testo o spezzare in due pagine il contenuto di un lungo articolo), ma possono anche avere effetti molto pi\u00f9 evidenti, come richiamare, all'interno delle finestre dei form per l'inserimento dei contenuti, le funzionalit\u00e0 di sofisticati editor di testo in modalit\u00e0 WYSIWYG elaborati da terze parti. Possono inoltre permettere collegamenti tra diversi componenti; una galleria di immagini, ad esempio, pu\u00f2 avere un mambot collegato che renda la descrizione delle immagini disponibile alle funzioni di ricerca sul sito. \nEsistono mambot per inserire funzioni Flash, per collegare automaticamente un glossario alle parole contenute nei testi degli articoli, per generare miniature delle immagini inserite nei testi in modo che alla selezione appaia una finestra con l'immagine a maggiore risoluzione, e molti altri."}
